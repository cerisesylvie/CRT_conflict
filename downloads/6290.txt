Consiglio Regionale della Valle d'Aosta - Oggetto del Consiglio n. 753 del 19 settembre 1984 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 753 del 19 settembre 1984 - Resoconto
OGGETTO N. 753/VIII - PROBLEMI CONCERNENTI I GENERI
CONTINGENTATI IN ESENZIONE FISCALE - (Interpellanze).
PRESIDENTE:
Pregherei il Consiglio, se è d'accordo, di
discutere insieme le interpellanze di cui ai punti: 16, 24 e 26
dell'ordine del giorno, che trattano lo stesso argomento. Se non vi
sono obiezioni da parte dei Consiglieri proponenti, propongo che le
risposte siano unificate.
PRESIDENTE:
Do lettura delle interpellanze presentate,
rispettivamente, dai Consiglieri Torrione, Breuvé e Pascale, dai
Consiglieri Millet e Bajocco, dal Consigliere Riccarand:
INTERPELLANZA
VISTA
la situazione determinatasi in Valle a seguito
della mancata approvazione della legge sull'aumento dei generi
contingentati in esenzione fiscale da parte del Parlamento;
CONSIDERATO
che l'erogazione dei buoni di benzina è
stata limitata ad ulteriori tre mesi anziché all'intero secondo
semestre dell'anno in corso;
tutto ciò premesso i sottoscritti Consiglieri regionali del
Gruppo sociali sta Gianni Torrione, Lillina Breuvé, e Liborio
Pascale
INTERPELLANO
l'Assessore regionale competente per conoscere:
a quale punto sono le trattative con il Governo centrale
sulla questione dei generi in esenzione fiscale;
se
è
prevedibile l'approvazione della nuova legge sui
generi contingentati entro l'anno in corso;
in caso di mancata approvazione quali provvedimenti intende
assumere al riguardo la Giunta regionale;
se è ipotizzabile, per quanto concerne i buoni benzina, un
soddisfacimento delle attuali necessità pur rimanendo invariata
l'attuale assegnazione di carburante in esenzione fiscale, alla
luce anche del debito maturato dalla Regione nei confronti delle
compagnie petrolifere.
F.to: Gianni Torrione, Lilliana Breuvé e Liborio
Pascale
INTERPELLANZA
Poiché in un comunicato stampa della Presidenza della Giunta
si dà notizia di alcune modificazioni nella distribuzione dei
buoni-benzina, la quale peraltro è limitata al solo terzo trimestre
1984:
i sottoscritti Consiglieri regionali
INTERPELLANO
l'Assessore regionale competente per sapere:
quando e se avverrà la distribuzione dei buoni-benzina per il
quarto trimestre 1984;
con quale provvedimento la Giunta regionale ha modificato i
criteri di distribuzione dei buoni-benzina per le persone
intestatarie di autoveicoli e motoveicoli funzionanti a
benzina;
il numero degli autoveicoli e quello dei motocarri
funzionanti a benzina che hanno usufruito di una ulteriore
assegnazione, in quanto appartenenti a titolari di attività
commerciali, artigianali ed agricole, alla fine del 1° semestre
1984.
F.ti: Ruggero Millet, Igino Bajocco
INTERPELLANZA
APPRESO
dagli organi di stampa che all'inizio dello
scorso mese di agosto la Giunta regionale ha impartito nuove
disposizioni per l'assegnazione e distribuzione dei buoni
benzina;
RILEVATO
che sull'argomento non sono state sentite né
la Commissione consiliare permanente per lo Sviluppo Economico (che
doveva essere sentita ai sensi dell'art. 24 del Regolamento del
20/12/1972); né l'apposita Commissione consiliare che nei mesi
scorsi ha svolto un'indagine sulle disposizioni dei generi
contingentati;
AL FINE
di avere notizie certe in merito al contenuto,
alle modalità e alle finalità dei provvedimenti adottati dalla
Giunta regionale;
il sottoscritto Consigliere regionale di "Nuova Sinistra
della Valle d'Aosta"
INTERPELLA
la Giunta regionale per conoscere:
il contenuto dettagliato delle decisioni adottate nello
scorso mese di agosto dalla Giunta regionale in merito
all'assegnazione e distribuzione dei buoni-benzina;
gli estremi della Deliberazione di Giunta con cui sono stati
adottati i provvedimenti di cui al punto 1) e
gli estremi
delle precedenti deliberazioni di Giunta che sono state modificate
dalle decisioni dello scorso mese di agosto;
se
è
intenzione della Giunta studiare un piano che
(con un'oculata regolamentazione dell'intera materia) permetta fin
dal prossimo anno un'assegnazione di buoni benzina per l'intero
arco di 12 mesi pur senza un aumento del quantitativo di benzina in
esenzione fiscale oppure se si rimarrà in passiva attesa
dell'aumento del quantitativo con legge dello Stato;
4) quale rapporto la Giunta intende instaurare con la
Commissione consiliare che ha svolto
l'indagine
sull'assegnazione dei buoni benzina e dai cui lavori potrebbero
scaturire utili indicazioni.
F.to: Elio Riccarand
PRESIDENTE:
Ha chiesto la parola il Consigliere Torrione;
ne ha facoltà.
TORRIONE (P.S.I.):
Noi abbiamo presentato questa
interpellanza sollecitati da uno stato d'animo diffuso
nell'opinione pubblica, la quale ha manifestato giuste
preoccupazioni per il problema dei buoni carburante. Dobbiamo dire
però che, al di là delle assicurazioni che il Presidente della
Giunta, in sede di comunicazioni, ci ha dato stamane, la
situazione, a nostro avviso, si è leggermente modificata, alla luce
di alcuni dati ci sono stati forniti proprio ieri sera
dall'Assessore competente.
Si
tratta di dati che io ritengo
estremamente precisi e puntuali e non l'ho detto in sede di
Commissione ma lo dico pubblicamente sono riconoscente
all'Assessore per questa opera di chiarimento che ha voluto portare
avanti.
In effetti il problema si prospetta e si presenta in termini
sostanzialmente diversi e collego il discorso di questa
interpellanza a quello del disegno di legge che nello scorso anno
questo Consiglio ha votato e che avrebbe potuto concepire in modo
diverso se fosse stato a conoscenza delle cifre che io ho appreso
solo ieri sera. Nella legge si è parlato solo della distribuzione
dei buoni-benzina e questo è un fatto che io non condivido, perché
il discorso dei generi contingentati va affrontato nel suo
complesso e lo dissi già in sede di approvazione di quel disegno di
legge. Dicevo che se l'anno scorso avessimo avuto a disposizione i
dati che abbiamo conosciuto ieri sera potevamo impostare in maniera
sostanzialmente diversa quel disegno di legge e presentarci alla
trattativa con lo Stato in posizione di maggior chiarezza. Sostenni
l'anno scorso che, a mio avviso, l'inserire nel disegno di legge
dei generi che non apportano più nessun beneficio (o benefici
minimi) alla nostra collettività era un errore, perché si poteva
iniziare con lo Stato una trattativa di tipo sostanzialmente
diverso, chiedendo l'inserimento di generi in grado di apportare
reali benefici alla nostra collettività. Dissi allora che, nella
spesa della massaia valdostana, l'incidenza dei generi
contingentati come lo zucchero, il caffè, l'alcool e la birra era
praticamente nulla ed anzi se teniamo il conto delle spese che la
Regione affronta per la stampa dei buoni e per il personale addetto
alla loro distribuzione, andiamo addirittura al di sotto di quello
che è il beneficio che ne ha la popolazione.
L'anno scorso ci è stato detto che il "buco" relativo alla
benzina era di 100.000 quintali e in effetti il discorso era
drammatico perché il tasso di aumento della motorizzazione è stato
tale che il contingente assegnato, pani a 350 mila quintali
corrispondenti a 47.800 litri di benzina, non era più sufficiente a
soddisfare le esigenze dei valdostani. Lo ripeto perché è un dato
che io ritengo significativo e sul quale bisogna meditare: dal 1977
al 30/6/1984 l'aumento delle immatricolazioni in Valle d'Aosta ha
toccato il 59,16%, il che sta significare (ma non ho dei dati di
raffronto con il resto del territorio nazionale) che si tratta di
uno degli aumenti più consistenti. Dissi allora, e lo ripeto alla
luce di questo 60%, che il discorso dei buoni benzina aveva
influito anche sul modo di essere e di vivere della nostra
collettività e ora ne sono maggiormente convinto.
A prescindere da questa considerazione che è di carattere
sociologico, devo dire che i dati che ci ha fornito l'Assessore,
con quei correttivi che sono stati apportati dalla Giunta in
seguito a quella deliberazione, consentono di dire che il buco non
è più di 100 mila quintali ma di gran lunga inferiore, anche perché
nel primo semestre del 1984 abbiamo erogato buoni di benzina in
esenzione fiscale per 26 milioni 447 mila litri contro i 26 milioni
910 litri del corrispondente semestre dell'anno passato.
Dai calcoli che si sono fatti risulta che, detratto il debito
che la Regione ha nei confronti delle compagnie petrolifere
ammontante a 10 milioni di litri, restano a disposizione per
l'ulteriore fabbisogno 11 milioni e 353.000 litri. In Commissione,
a questa mia osservazione, l'Assessore ha risposto che la maggiore
disponibilità è dovuta al fatto che in un recente passato il
discorso dell'erogazione dei buoni di benzina era impostato come se
le vacche dovessero essere sempre grasse, invece poi le vacche sono
diventate un pochino più magre e quindi alle persone che godevano
di più agevolazioni perché avevano più autovetture la Giunta
regionale ha posto un freno e ora a queste persone viene concessa
una sola assegnazione.
Il discorso che è emerso ieri sera in sede di Commissione ci
deve fare meditare soprattutto sulla superficialità con cui abbiamo
affrontato lo scorso anno il problema, perché il buco non è delle
dimensioni che ci erano state prospettate. Perù e questo è
importante visto e considerato che la situazione non si presentava
in termini così difficili come era stata illustrata, sia in
Commissione che in aula, il disegno di legge che questo Consiglio
ha votato (che non è altro che la fotocopia dei precedenti con
l'aggiunta del gasolio e l'aumento del contingente di 100.000
quintali) ebbene, il disegno di legge avrebbe potuto essere
sostanzialmente diverso.
Il rammarico è maggiore (e questo al di là del fatto che io
sostengo che certi benefici, che non sono più benefici, potevano
essere stralciati per evitare che questa Regione passi per il paese
di Bengodi, cosa che in effetti non è) perché l'immagine che
abbiamo proiettato all'esterno, e che la gente ci rimprovera, è che
non paghiamo né benzina né zucchero né caffè. Questo non è
assolutamente vero, perché, ripeto, l'utile che trae la
collettività per alcuni generi è irrisorio e irrilevante. Concludo
questa mia osservazione conoscendo già gran parte delle risposte,
che sono state anticipate dal Presidente della Giunta.
Chiedo però di presentarci alla trattativa con lo Stato avendo
dei dati a disposizione, senza voler concludere come se questi dati
non fossero a nostra conoscenza. Io ritengo che se è corretto e
doveroso chiedere, e lo sottolineo tre volte per non essere
frainteso, allo Stato quello che è dovuto alla Regione, ciò va
anche chiesto in termini corretti, nel senso che la Regione deve
porsi nei confronti dello Stato con la stessa correttezza che,
giustamente, pretende che lo Stato ponga nei confronti della
Regione.
Non andiamo quindi a chiedere 100.000 quintali, ma rifacciamo
invece un esame più approfondito del problema, rivediamo la
trattativa da reimpostare con lo Stato e non facciamoci abbacinare
e affascinare elusivamente dal mito del buono di benzina, perché
questo è un dato che pesa in modo sconfortante sul nostro modo di
essere autonomi. La benzina in esenzione è un beneficio che ci
viene in virtù di un articolo dello Statuto che prevede la
concessione della Zona Franca e quindi va difesa come elemento di
principio e di contrattazione con lo Stato, ma non va assolutamente
mitizzata!
Io credo invece che nel pacchetto di richieste che noi dobbiamo
fare allo Stato ci siano cose ben più importanti a favore
dell'intera collettività per evitare oltretutto che questa venga
scambiata erroneamente per l'autonomia dei buoni di benzina, dello
zucchero e del caffè. Credo di essere stato sufficientemente
chiaro.
Si dà atto che alle ore 11.36 assume la Presidenza il Vice
Presidente DE GRANDIS.
PRESIDENTE:
Ha chiesto la parola il Consigliere Millet;
ne ha facoltà.
MILLET (P.C.I.):
Anche il nostro gruppo ha presentato
questa interpellanza per porre alcune questioni e fare delle
osservazioni. L'abbiamo presentata il 6 settembre in quanto, in
quella data, non eravamo a conoscenza dello strumento col quale la
Giunta regionale aveva deciso di tagliare una parte della quantità
dei buoni da distribuire. Per noi questa non è solo una questione
formale, dal momento che la Terza Commissione allargata ai
capigruppo ha discusso a lungo in questi mesi e uno dei problemi di
fondo era il non rispetto del regolamento e quindi di una
prerogativa del Consiglio regionale.
In questi giorni, dopo aver presentato l'interpellanza, siamo
venuti a conoscenza della deliberazione di Giunta n. 4518 del 27
luglio scorso, e questo dopo che un Consigliere si informa presso
la Presidenza del Consiglio, alla fine di agosto, gli si dice che
non si sa ancora con quale provvedimento verrà presa quella
decisione!
Al di là di questa deliberazione, si pone una questione di
fondo, perché notiamo che una delibera di Giunta presa il 27 luglio
è appesa all'albo il 10 settembre. I Comuni hanno un certo periodo
di tempo per apporre all'albo le deliberazioni, perché il fatto di
renderle pubbliche dà la possibilità ai cittadini di ricorrere.
Chiaramente dal 27 luglio al 10 settembre è passato un po' troppo
tempo anche se c'era il ferragosto, perché ferragosto si poteva
superare. Voglio sottolineare il fatto che si è continuato ancora
una volta, nonostante sia stato evidenziato in Commissione e anche
in Consiglio, a non rispettare le decisioni del Consiglio
regionale. Evidentemente, come previsto dal regolamento, prima di
deliberare la Giunta doveva sentire il parere della Commissione
competente: questo è scritto in modo chiaro all'art. 29 del
Regolamento relativo alla distribuzione dei generi contingentati e
oltretutto non ha senso portare una delibera di competenza della
Giunta in ratifica solo dopo che è stata presa. Il problema di
fondo è che prima che la Giunta prendesse la decisione doveva
sentire il parere della Commissione.
Non è vero come si dice nel comunicato stampa, che non è
cambiato niente: le cose sono state cambiate! Qualcuno che si è
presentato agli sportelli e che magari prima godeva dei
buoni-benzina per l'autovettura, per l'autocarro o il trattore, per
l'ape, per la moto e per il motorino, si è visto tagliare
abbondantemente l'assegnazione. La decisione era quindi importante
e si poteva essere d'accordo o meno. Io ho voluto sollevare questo
problema e spero che in futuro si rispettino le leggi e il
regolamento. Una legge si può anche modificare perché non è detto
che debba durare per un secolo: importante è comunque che la si
rispetti.
Entrando nel merito della deliberazione mi pare che siamo
arrivati al dunque. Nel primo semestre infatti si era deciso di non
dare più i buoni-benzina alle famose macchine che esigono la
patente "E", cioè quelle catalogate per uso "promiscuo", che i
"furbi"avevano fatto immatricolare come autoveicoli mentre poi,
chiedendo l'esenzione, senza pagare la relativa tassa potevano
trasportare quello che volevano. La Regione invece, nonostante
tutto, ha continuato come prima e se oggi i cittadini perdono tre
mesi di assegnazioni possono anche ringraziare gli Assessori e la
Giunta, che non hanno affrontato per tempo questo problema. Io sono
convinto infatti che non si tratta solo dei 100.000 litri delle
distribuzioni speciali ma di milioni di litri, ed è questa una
delle domande che pongo nell'interpellanza: non so ancora se la
mancata distribuzione sia dipesa da mancanza di diritto o dalla
presenza di casi in cui qualcuno prendeva buoni per tre o quattro
macchine (addirittura delle "Porsche" quindi gente che non aveva
certo "freddo ai piedi", come si suol dire!)
Ci sono quindi delle responsabilità politiche e noi condanniamo
le pretese di quelle forze politiche che vogliono riversare le
responsabilità solo sul Parlamento, perché se si agiva come era
stato proposto, anche solo in parte, non si sarebbe ricoperto il
deficit ma si sarebbe avuta una certa disponibilità e non si
sarebbero persi tre mesi, come è anche responsabilità politica il
non avere previsto in tempo quelle modifiche per cui oggi si è
arrivati a delle riduzioni necessarie per azzerare la situazione.
L'azzeramento è peraltro obbligatorio, perché le compagnie non
anticipano più. Il problema che mi risulta, e non so se la
Magistratura indagherà anche su questo aspetto, è che, chiaramente,
dai dati che ci sono stati forniti, nel 1981282 e '83 a Regione ha
distribuito più buoni di quello che la legge nazionale permetteva.
Questo fatto pone un problema di non poco conto e si fa bene, da
questo punto di vista, a non distribuire altri buoni. Noi riteniamo
giusto che si vada ad un chiarimento sulla questione.
Voglio ribadire che è poco opportuna la petizione lanciata in
questo periodo, perché non so se aiuterà le forze del Governo o le
forze degli alleati dell'Union Valdôtaine ad essere più incalzanti
su questo problema. Quindi, nell'interesse generale, forse sarebbe
stato più opportuno tentare un'azione unitaria per cercare di
trovare un accordo con tutte le forze che volevano far pressione.
L'Assessore Borbey prima ha criticato il Consigliere Torrione che
voleva proprio questo. Ma qui siamo tutti allo stesso livello e non
credo che l'Union Valdôtaine faccia un bel servizio ai valdostani,
perché non credo che così si aiuti la popolazione: secondo il
nostro partito si tratta solo di voler coprire la questione di
fronte a certe critiche.
Magari qualcuno dell'Union Valdôtaine o che gravita in
quell'area politica, vistosi rifiutare un mucchio di libretti sarà
andato a chiedere che cosa stesse succedendo...
(Interruzione)
Presidente Rollandin, siamo in un paese libero! Capisco la
delicatezza su questo problema, ma non si può vietare a ognuno di
dire quello che pensa su queste cose.
Nell'interpellanza abbiamo posto tre domande e, anche se ieri in
Commissione e stamattina in quest'aula il Presidente ha detto che
per i buoni di benzina la questione sembra sia quasi risolta, alla
luce di questo noi facciamo in Consiglio le nostre previsioni.
L'altra questione è quella di sapere con quali provvedimenti la
Giunta regionale ha modificato i criteri di distribuzione. La terza
domanda chiede il numero degli autoveicoli e degli autocarri
funzionanti a benzina che hanno usufruito di ulteriori assegnazioni
in quanto appartenenti a titolari di attività commerciali,
artigianali ed agricole, alla fine del 1° semestre. Se il
Parlamento non approverà la legge, sarà necessario infatti
ripensare queste decisioni per risolvere momentaneamente il
problema. Noi però riteniamo che sia necessario garantire a tutti i
cittadini una distribuzione equa e solo sull'eventuale eccedenza
fare delle scelte che tengano conto di una serie di criteri
oggettivi. E' necessario quindi distribuire in modo equo queste
esenzioni fiscali sui buoni benzina che, tutto sommato, sono un
reddito riflesso che entra nelle famiglie valdostane. Noi abbiamo
posto queste domande e abbiamo fatto queste osservazioni per poter
contribuire alla distribuzione di un reddito che, secondo noi, si
può quantificare in una esenzione di oltre trenta miliardi che non
sono poca cosa e che vengono ridistribuiti a vantaggio delle
famiglie valdostane in attesa dell'attuazione della zona franca. E'
un vantaggio certamente sostanzioso.
PRESIDENTE:
Ha chiesto la parola il Consigliere
Riccarand; ne ha facoltà.
RICCARAND (N.S.):
L'interpellanza era stata presentata
per avere delle notizie ufficiali sui criteri e sulle modalità
delle decisioni, adottate dalla Giunta all'inizio del mese di
agosto, riguardo alla distribuzione dei buoni di benzina e alle
notizie che erano comparse sugli organi di stampa ma di cui i
membri del Consiglio non avevano avuto alcun atto ufficiale. Dopo
la presentazione dell'interpellanza sono emersi due fatti nuovi:
anzitutto è apparsa la deliberazione di Giunta, di cui parla il
Consigliere Millet, che è datata del 27 luglio ma che, stranamente,
è stata pubblicata soltanto il 10 settembre, cioè dopo la
presentazione della mia interpellanza e di quella del Consigliere
Millet, interpellanze che sono entrambe datate 6 settembre. Il
dubbio è che la delibera di Giunta non esistesse il 6 settembre e
che sia stata retrodatata ed è un dubbio piuttosto forte, anche
perché fra le deliberazioni di Giunta in ratifica in questo
Consiglio non troviamo appunto quella di cui stiamo parlando, che
probabilmente arriverà in un prossimo Consiglio per una ratifica
senza significato, perché ratificheremo un provvedimento già
esecutivo in quanto che i buoni, in quel momento, saranno già stati
assegnati, creando una situazione di fatto ormai immutabile.
Oltretutto rimane il fatto, già denunciato dal Consigliere Millet,
che la deliberazione di Giunta è stata presa senza sentire il
parere della competente Commissione, come previsto a chiare lettere
dal Regolamento per la distribuzione dei generi contingentati.
L'altro elemento nuovo, accanto alla comparsa della
deliberazione di Giunta, è rappresentato dalla riunione della
Commissione di indagine sulla questione dei generi contingentati,
riunione che si è svolta ieri dopo tre mesi di interruzione dei
lavori e nella quale sono emersi una serie di dati estremamente
significativi riguardanti il 1° semestre dell'84 e le previsioni
per il terzo trimestre. Già il Consigliere Torrione e il
Consigliere Millet ne hanno parlato.
Da questi dati emerge con tutta evidenza una serie di fatti che
sono estremamente importanti: il primo elemento, molto evidente è
che l'attuale quantitativo di benzina in esenzione fiscale
assegnato alla Valle d'Aosta, cioè i 47 milioni di litri, è
perfettamente in grado di far fronte al fabbisogno della
popolazione valdostana, evidentemente al fabbisogno reale, non
artificiosamente gonfiato. Se quest'anno non si potranno
distribuire i buoni per l'ultimo trimestre non è perché 47 milioni
di litri non sono sufficienti, ma perché si è ereditato dagli anni
precedenti un buco di 10 milioni di litri, causato da una serie di
fattori che si sono accumulati fra di loro: assegnazioni
straordinarie illegittime, perché non potevano essere date, visto
il quantitativo carente; assegnazioni speciali, che non sono
previste da nessuna forma di regolamento; assegnazione di buoni per
due, tre o quattro automezzi alla stessa persona; indiscriminata
assegnazione per vetture ad uso promiscuo; assegnazione di buoni a
persone con residenza fittizia in Valle d'Aosta... e l'elenco
potrebbe continuare.
E' questa mancata regolamentazione dell'assegnazione dei buoni,
questa allegra, diciamo, diffusione dei buoni di benzina che ha
determinato, col passare degli anni, il buco attuale di 10 milioni
di litri. Con le norme adottate dalla Giunta, nella deliberazione
di cui parlavamo in precedenza, si prevede che per l'attuale
trimestre si assegneranno 11 milioni di litri. Si manterranno
quindi gli stessi quantitativi con limitate restrizioni e con 11
milioni di litri si conta far fronte a tutte le richieste. Il che
significa che con 44 milioni di litri, cioè 11 milioni di litri per
i quattro trimestri, si può far fronte al fabbisogno e alle
richieste per gli attuali veicoli circolanti in Valle d'Aosta.
Rimangono ancora 3 milioni in più rispetto ai 47 milioni che sono
il quantitativo di cui dispone attualmente la Regione Valle
d'Aosta. Quindi, l'aumento del quantitativo di benzina in esenzione
richiesto allo Stato (100 mila quintali di benzina in esenzione in
più richiesti e per cui ci si affanna, si va a Roma ecc.,) non
hanno nessuna giustificazione, non sono affatto necessari per
garantire un'equa distribuzione ai valdostani che ne hanno bisogno,
mantenendo anche gli attuali quantitativi, che già sono alti.
L'aumento di questi quantitativi non è necessario ed i dati lo
dimostrano: noi l'abbiamo detto già l'anno scorso ed infatti io non
ho mai approvato quella proposta di legge perché non era
assolutamente motivata. Questo aumento non sarà necessario neppure
in futuro, perché noi oggi ci troviamo in una situazione di
motorizzazione individuale in Valle d'Aosta che ha già raggiunto
dei livelli che sono, forse in teoria, ancora superabili, ma non è
né auspicabile né prevedibile che si vada oltre.
Attualmente in Valle d'Aosta esistono 81.548 autoveicoli a
benzina, oltre quelli a gasolio, e 38.574 motoveicoli a benzina;
ora, siccome la popolazione adulta è costituita da 90.000 persone,
togliendo gli infermi e le persone anziane, sicuramente noi abbiamo
più di un autoveicolo a benzina per persona adulta. Quindi siamo
già a dei livelli di motorizzazione che sono superio a quelli di
qualsiasi regione d'Italia, ma sono anche oltre qualsiasi
ragionevolezza. Quindi non é né prevedibile né auspicabile un
ulteriore aumento di questo livello di motorizzazione.
Credo allora che, anche alla luce di queste considerazioni, non
solo la proposta di legge e la richiesta di un aumento del
quantitativo di benzina in esenzione fiscale non sia necessaria ma
anzi, secondo me, sia del tutto nociva. La recente petizione
dell'Union Valdôtaine, a sostegno dell'aumento del quantitativo di
benzina in esenzione fiscale, risulta come una mossa quanto mai
demagogica, che indica un basso livello di elaborazione culturale,
perché fa appello ad una serie di disinformazioni della popolazione
ed a sentimenti che non hanno nessuna motivazione reale, quindi il
nostro giudizio su questa iniziativa è nettamente negativo. Il
problema è quello di utilizzare bene il quantitativo disponibile,
che è sufficiente, perché si riescono a dare, ad ogni persona che
ha la patente in Valle d'Aosta, 80 litri di benzina, con cui si
fanno circa mille chilometri al mese, 12 mila chilometri all'anno.
Sicuramente i 2/3 di coloro che prendono i buoni di benzina con li
consumano interamente e quindi usano questi buoni per avere un
provento, che può essere comprensibile ma che non è legato
sicuramente al bisogno di fare 12 mila chilometri all'anno. Questo
è totalmente assurdo. Quindi il problema è di usare bene il
quantitativo che noi abbiamo in questo modo: coperto il buco che
quest'anno si è determinato, l'anno prossimo con lo stesso
quantitativo, 47 milioni di litri, si è in grado di assicurare la
distribuzione per i 12 mesi, mantenendo gli attuali criteri che non
sono assolutamente restrittivi.
Si potrebbero anche introdurre dei criteri nettamente più
restrittivi, senza toccare l'interesse dei cittadini. Facevo
esempio in Commissione: non ha nessun significato che in Valle
d'Aosta gli automezzi degli enti pubblici, della Regione e dei
Comuni, viaggino con benzina in esenzione fiscale, quando questo
non è un vantaggio per l'ente pubblico. Se la Regione fa viaggiare
i suoi mezzi con benzina in esenzione fiscale, apparentemente ne
trae un vantaggio, ma in realtà, se pagasse l'intero prezzo della
benzina, i 9/10 dell'imposta ritornerebbero alla Regione in base al
riparto fiscale, quindi non è un vantaggio reale e mi sembra
talmente ridicolo che non ha nessun significato.
Si fanno grandi pressioni sul Parlamento e sullo Stato per avere
questi 100 mila quintali in più, senza renderci conto che lo Stato
ce li può benissimo dare domani mattina, perché allo Stato non
costano praticamente niente: gli costa un decimo, perché il resto
sono soldi che si tolgono dal bilancio regionale! Adesso, con
l'attuale quantitativo di benzina in esenzione fiscale, vi sono
circa 25 miliardi in meno di entrate per la Regione; se aggiungiamo
altri 100.000 quintali, sono 7 miliardi in meno nelle entrate!
Certamente è una scelta legittima che si può fare, ma si tratta di
vedere se non sarebbe meglio usare questi soldi in modo diverso,
incentivando un consumo più oculato di benzina.
PRESIDENTE:
Ha chiesto la parola l'Assessore
all'Industria, Commercio, Artigianato e Trasporti Lanivi; ne ha
facoltà.
LANIVI (A.D.P.):
Come gli interpellanti hanno già
sottolineato, parte degli interrogativi posti hanno già ricevuto
risposta dal Presidente della Giunta in apertura di questa seduta.
L'intervento del Presidente ha fatto il punto sullo stato dei
rapporti tra Governo regionale e Governo nazionale per risolvere
questo problema. Quindi siamo in questa situazione: secondo la
volontà di questo Consiglio, nell'ottobre scorso l'Amministrazione,
e in particolare l'Assessore Pollicini che mi ha preceduto, ha
avuto dei rapporti per risolvere prima a livello tecnico, con i
vari Ministeri interessati, e poi a livello politico, sempre in
sede governativa, questa proposta, che il Consiglio regionale ha
approvato a grandissima maggioranza, di adeguamento dei
contingenti, in modo particolare della benzina, rispetto ai nuovi
bisogni.
Ancora oggi
mi preme sottolineare che quella richiesta è
valida e giustificata. Secondo me sarebbe un errore pensare a
soluzioni diverse e a non tenere conto della obiettiva situazione
della nostra Regione e dei suoi bisogni e situazioni particolari,
dimenticando la natura del territorio, la diffusione della
popolazione sul territorio, la posizione geograficamente decentrata
della nostra Regione rispetto ad altri centri urbani. In qualche
modo la nostra Regione per questa sommatoria di situazioni, si
trova in condizione particolare e originale rispetto alle altre
realtà regionali, quindi anche con dei particolari bisogni.
Il contingente benzina non è da considerarsi un regalo ma
un'anticipazione su un diritto che non è mai stato riconosciuto
alla Regione, un vantaggio che attualmente va al singolo, alla
famiglia, al cittadino ma che complessivamente va considerato come
beneficio complessivo della comunità, che non può essere solo
misurato in termini di maggiori entrate dell'Amministrazione
regionale. E' un beneficio che direttamente va alle famiglie. Sono
queste considerazioni ed è anche il tipo di trattativa, di
condizione, di contrattazione del Governo regionale con il
Parlamento e con il Governo regionale, che ci deve fare riflettere.
E' un meccanismo che non abbiamo inventato e che ha inventato la
Valle d'Aosta.
Il fatto che ciclicamente, ogni 5 o 6 anni, la Valle d'Aosta si
trova, mantenendo certe assegnazioni mensili, in situazioni
debitorie e di deficit, pone, nel momento in cui si richiede
l'adeguamento, anche un problema di prospettiva. La proposta che è
stata approvata da questo Consiglio alla fine del 1983 va pensata
in una prospettiva di almeno 8 o 9 anni, ed è in questa prospettiva
che dobbiamo fare i nostri conti e non cedere a facili tentazioni
di discorsi più remissivi di cedimento. Dobbiamo tenere conto delle
esigenze che potranno maturare non solo nel 1984, ma dal 1984 fino
agli anni '90.
Ecco perché ritengo non solo giustificata ma legittima la
richiesta che questo Consiglio regionale ha indicato nello scorso
mese di ottobre a proposito della misura del contingente, benzina
nella fattispecie, da richiedere al Parlamento nazionale. E' quindi
un discorso complessivo da fare senza farci prendere la mano da
considerazioni che possono anche avere una loro validità, ma che
vanno riconsiderate all'interno di alcune annotazioni che mi sono
permesso di fare a questo Consiglio.
Sulla deliberazione di Giunta del 27 luglio, la n. 4518,
pregherei il Consiglio di credere che questa vicenda non nasconde
assolutamente una volontà della Giunta di prendere decisioni a
prescindere o in contrasto con gli organi consiliari. Anche qui,
realisticamente, dobbiamo tenere conto di almeno due condizioni. La
prima è il rinnovo della Giunta e quindi dovete anche scontare una
mia fase di rodaggio, anche se breve, su una serie di problemi
molto vasti a cui l'Assessorato all'Industria e Commercio deve far
fronte. La seconda, che eravamo in un periodo feriale e la terza
dovuta all'urgenza di adottare delle decisioni anche in vista delle
assegnazioni che dovevano essere fatte dopo quelle del primo
semestre. Questa deliberazione, che mi sono permesso di illustrare
ieri alla Commissione, sarà ripresa nel prossimo Consiglio e sono
indicate, credo chiaramente, le scelte che l'Amministrazione ha
fatto.
Le scelte discendono e sono giustificate dai seguenti fatti:
primo, l'insufficienza dell'attuale contingente a fronte delle
assegnazioni che tradizionalmente venivano fatte; secondo, la
situazione non ancora definita della trattativa tra Regione e
Governo, quindi Parlamento nazionale, per la definizione
dell'adeguamento; terzo, il fatto che la Terza Commissione, credo
con la collaborazione e con le indicazioni della Commissione
Conoscitiva Speciale, dovrà contribuire alla revisione e
all'adeguamento dello stesso regolamento e dovrà anche fornire
indicazioni di modalità di distribuzione che facciano superare
quelle voci che, secondo me, non vanno a vantaggio certamente
dell'Amministrazione regionale.
Per quanto riguarda i giudizi sulle modalità di distribuzione,
anche qui io consiglierei molta prudenza e oculatezza; certi
episodi che possono anche esserci stati e che possono anche essere
giustificati da una insufficienza organizzativa degli uffici, non
devono originare giudizi generalizzati. Creare nell'opinione
pubblica l'impressione che un'allegra amministrazione giustifichi
del tutto o in gran parte il deficit e la situazione debitoria in
questo settore, secondo me, non è un elemento da fare rientrare
nelle polemiche più o meno giustificate, tra forze politiche, ma va
considerato all'interno di un interesse regionale complessivo. In
questo momento l'interesse regionale pretende che noi sosteniamo la
richiesta di adeguamento, nei termini in cui il Consiglio regionale
l'ha indicata lo scorso anno.
Fatte queste premesse, le conclusioni saranno molto più brevi.
Rispetto all'interpellanza dei Consiglieri Torrione, Breuvé e
Pascale, mi pare che gran parte delle risposte siano state fornite,
intendendo come risposte le dichiarazioni fatte in apertura dal
Presidente della Giunta, quelle fatte ieri da me in Consiglio,
soprattutto tenendo conto del fatto che questo problema sarà ancora
in discussione nel prossimo Consiglio.
Per quanto riguarda l'interpellanza dei Consiglieri Millet e
Bajocco, credo che sia stata data risposta alle prime due domande.
Per quanto riguarda la terza ripeto le cose che ho detto ieri e
cioè che la raccolta delle notizie per la risposta richiederebbe
all'Assessorato uno sforzo che gli uffici, in questa fase di
distribuzione dei buoni della benzina, non sono in grado di
affrontare. Mi sono impegnato a fornire questi dati al termine
della distribuzione del terzo trimestre che ha come scadenza il 14
dicembre.
Per quanto riguarda l'interpellanza del Consigliere Riccarand mi
pare che, al di là delle risposte specifiche, la domanda numero uno
e la numero due siano in pratica rappresentate dal contenuto della
deliberazione assunta dalla Giunta regionale il 27 luglio. Per
quanto riguarda la domanda numero tre, è evidente che, pur
auspicando, sostenendo e mantenendo l'impegno che ci siamo assunti
in questo Consiglio, di arrivare positivamente al riadeguamento dei
contingenti, possiamo predisporre una situazione di emergenza,
augurandoci comunque che ciò non debba verificarsi. Per quanto
riguarda invece il rapporto Giunta-Commissioni (la III Commissione
Consiliare e Commissione conoscitiva "ad hoc") è intendimento mio e
dell'Amministrazione regionale di mantenere il massimo della
collaborazione, soprattutto per adeguare i contenuti di un
regolamento che ha già qualche anno e che va ripensato anche alla
luce delle esperienze recenti.
PRESIDENTE:
Ha chiesto la parola il Consigliere Torrione;
ne ha facoltà.
TORRIONE (P.S.I.):
Io vorrei fare una premessa: noi
abbiamo impostato, per quanto ci riguarda, un discorso di carattere
squisitamente politico e non abbiamo mai fatto in quest'aula
riferimento ad allegre gestioni o a distribuzioni irregolari di
buoni. Questo voglio dirlo per chiarezza, perché abbiamo sempre
detto che non spetta a noi giudicare l'operato di chi ha sbagliato
o ha fatto cose irregolari. Ha ragione l'Assessore Lanivi quando
dice che con l'innestare certe polemiche si fa del facile
allarmismo e quindi si crea nell'opinione pubblica uno stato
d'animo che poi si ritorce contro la stessa Amministrazione
regionale e contro la stessa autonomia, che ne risulta estremamente
svilita e priva di contenuti. Io condivido questa analisi.
Bisogna che il comportamento sia coerente e conseguente per
tutti e faccio riferimento all'iniziativa della petizione
dell'Union Valdôtaine. Se è vero che non vogliamo dare all'esterno
un'impressione negativa allora bisogna dire le cose come
stanno.
Perché chiedere l'aumento dei buoni, come se lo Stato avesse
usato la mannaia nei confronti della Valle d'Aosta, quando invece
la mannaia non è stata usata e dai calcoli che tutti hanno
sciorinato sul tavolo di questo Consiglio si è dimostrato
esattamente il contrario? Non voglio fare della polemica con
l'Union Valdôtaine perché voglio solo ristabilire la verità dei
fatti e le osservazioni e le considerazioni a carattere generale
che ha fatto l'Assessore Lanivi mi trovano consenziente.
Devo dire che condivido anche quanto ha affermato un noto
esponente dell'Union Valdôtaine (almeno, credo che sia ancora tale)
Emile Chanoux - e non è sospetto perché non è sicuramente Craxi che
glielo ha suggerito, sull'uso di certi strumenti di pressione e
quindi anche sulla questione della petizione. Cito testualmente:
"Preferirei che queste forme di mobilitazione avvenissero su temi
più rilevanti sotto l'aspetto politico e autonomistico".
Riallacciandomi a quello che diceva l'Assessore, credo che le
parole di Emile Chanoux assumano un aspetto e una rilevanza di un
certo tipo, anche perché non si può sempre dire che la colpa è
degli altri. Ogni tanto è bene dire che la colpa è anche
nostra!
Io dico subito che non sottoscriverò per questi motivi la
petizione avanzata dall'Union Valdôtaine. Potrei anche ripensarci,
ma a condizione che l'Union Valdôtaine dica che alcune cose che
sono state dette finora non sono esatte, dopodiché la petizione la
firmerò anch'io. Ribadisco che se il quantitativo che abbiamo
sentito ieri dall'Assessore è sufficiente per soddisfare le
esigenze della Valle d'Aosta, come ho già detto, io sono disposto a
sottoscrivere una petizione di tipo popolare che porti al Governo
centrale un pacchetto di proposte, che non siano limitate alla
benzina, allo zucchero ed al caffè. Credo che l'autonomia
valdostana abbia altre esigenze! Ritengo che questa petizione
dell'Union Valdôtaine attribuisca alla Giunta regionale una
capacità di contrattazione con lo Stato molto ridotta e
indebolisca, tutto sommato, l'aspetto, che giustamente sottolineava
il Presidente della Giunta, di una Regione che si pone nei
confronti dello Stato in termini estremamente corretti. Quando
avremo ristabilito il primato del Governo regionale nei confronti
di iniziative molto estemporanee solo allora noi saremo nelle
condizioni per sottoscrivere tutte le petizioni che difendono in
termini concreti e reali questa autonomia. Come ha detto
giustamente il Presidente della Giunta: "Non si può essere
autonomisti una volta tanto ma bisogna esserlo sempre e
costantemente".
Tornando ai buoni-benzina, devo dire all'Assessore che una sua
osservazione mi sembra un po' peregrina e non eccessivamente
pertinente, pur dando atto all'Assessore, e lo ripeto, di
un'estrema correttezza nella gestione di questo argomento. La
benzina ci viene data in funzione della posizione decentrata della
nostra Valle? Ma per carità! La situazione orografica della nostra
Regione è quella che è: valli decentrate, paesi sperduti, ecc.. Ma
anche Lampedusa è al di là del mare e quasi in prossimità della
Tunisia, ma non credo che si debba dare ai suoi abitanti la benzina
per il motoscafo per arrivare nel continente, se riteniamo ancora
che Lampedusa possa far parte dello Stato Italiano.
Il discorso della esenzione fiscale può essere trattato in
termini diversi e ha ragione il Consigliere Riccarand quando fa
l'osservazione sui 9/10, perché se è vero che tutto sommato è
immediato il vantaggio che ne ha il cittadino, è altrettanto vero
che il cittadino nei tempi più lunghi, potrebbe ottenere dei
benefici ben maggiori perché i 9/10 farebbero introitare alla
Regione la somma detta dal Consigliere Riccarand, con iniziative di
altro tipo.
Non è detto che sia opportuno avere sempre uno stesso beneficio:
si può anche cambiare, anzi si deve cambiare perché diversa è la
realtà della Regione autonoma Valle d'Aosta del 1984 rispetto a
quella di vent'anni fa. Lo Stato va trattato in maniera dura noi
siamo d'accordo, nel momento in cui attenta realmente alla nostra
autonomia, e su questo tema riprenderemo il discorso con l'amico
Perrin, sul piano della difesa della nostra autonomia e su alcune
sue affermazioni. Devo però sottolineare che è più corretto
chiedere allo Stato delle agevolazioni che sono più vicine alle
esigenze di una collettività diversa rispetto a quella che era
vent'anni fa, quando, risentendo ancora le conseguenze del periodo
fascista e del conflitto che l'aveva estremamente penalizzata,
poteva essere più sensibile a certi richiami; ma non mitizziamo,
ripeto, il discorso della benzina, perché, nella misura in cui noi
lo mitizziamo, svalutiamo il senso della nostra autonomia.
L'Assessore Lanivi asserisce che la richiesta è una proiezione,
perché in effetti parte dal presupposto che il tasso di
motorizzazione aumenterà in maniera sconsiderata come è aumentato
in questi anni, ma mi auguro che lui non ci creda. Vogliamo
veramente riempire questa nostra Regione solo di autovetture e
vogliamo che il nostro modo di vivere sia condizionato a tal punto
che per ogni nucleo familiare esistano tre, quattro, cinque
vetture? Non esiste altra via per soddisfare le nostre esigenze e
per ottenere una diversa qualità della vita?
Chiudo questo intervento, che vuole essere una puntualizzazione
di ordine politico. L'unico argomento che ci pare di cogliere è
che, per saldare il debito con le compagnie petrolifere l'ultimo
trimestre di buoni non verrà distribuito, oppure lo si distribuirà
in aggiunta al primo semestre dell'anno prossimo e questo è bene
che lo si dica. Però un momento di vuoto ci sarà nella
distribuzione di questi buoni, questo lo dico non per noi ma per
doverosa informazione nei confronti del pubblico che ci sta ad
ascoltare. In questi termini noi volevamo trattare l'argomento dei
buoni in esenzione fiscale e diciamo subito che non siamo noi a
trarne le conseguenze perché è la stessa Giunta che deve farsi
carico di un corretto e più stringato rapporto nei confronti dello
Stato.
PRESIDENTE:
Ha chiesto la parola il Consigliere Millet;
ne ha facoltà.
MILLET (P.C.I.):
Voglio ribadire che noi, come gruppo,
riteniamo valida la votazione di quella proposta di legge, perché
dà la possibilità alla Regione di distribuire il normale
quantitativo di buoni-benzina. Quando si parla di "possibilità" non
è detto che il quantitativo debba comunque essere distribuito
tutto.
Per la questione dell'incidenza sul riparto posta da Riccarand,
è vero che l'aumento del contingente avrebbe comunque un riflesso
anche sul bilancio regionale, ma è una scelta politica che faranno
le varie forze.
Nella richiesta non c'era però solo la questione della benzina,
avevamo anche posto la questione del gasolio e vorrei ribadire, dal
momento che il Presidente ha affermato che per la benzina non ci
sarebbero dei grossi problemi, mentre ci sarebbero sul gasolio, che
sarebbe opportuno discutere sull'argomento. Inviterò il Presidente,
nel momento in cui la trattativa dovesse portare alla scelta di
stralciare il gasolio da questo provvedimento per permettere
l'aumento della benzina, a riproporre il problema in Consiglio
regionale per ridiscuterne. Noi riteniamo infatti che, se si
dovesse fare una scelta, non si dovrebbe dimenticare il gasolio. Se
in Valle d'Aosta ci sono strade tortuose, come diceva prima
l'Assessore, è anche vero che c'è un clima rigido e che le spese di
riscaldamento incidono sul bilancio familiare in modo non
indifferente.
Vorrei aprire una parentesi nei confronti dell'Union Valdôtaine,
dicendo: meno male che la si può mettere in difficoltà, come si può
mettere in difficoltà il P.C.I.! Questo fa parte delle vicende
politiche. Mi sembrerebbe assurdo non avere queste possibilità,
anche se poi ognuno cerca di sbrogliarsela come può!
Riteniamo che sul tema dei generi contingentati sarebbe
opportuno trovare una convergenza maggiore. Ognuno può fare quello
che vuole, ed io non avrei nessuna difficoltà a firmare la
petizione, soprattutto perché ho votato la proposta di legge ma il
problema è: a che cosa serve? Non so se l'Union Valdôtaine si sia
posta come obiettivo il raggiungimento delle 60.000 firme, come ha
scritto "La Stampa". Se così fosse, sarebbe stato forse più onesto
predisporre una proposta di legge popolare, dopo un voto del
Consiglio regionale, proposta che avrebbe raccolto il consenso
della stragrande maggioranza dei Consiglieri; 33, quasi la
totalità. Quale iniziativa può avere più valore e pesane di più sul
Governo e sul Parlamento?
Certo non la petizione di 3.000, 5.000, 10.000 o 20.000 firme!
Non è forse possibile? Si tenta, ma tutti insieme! Credo che si
possa ancora fare e, come noi abbiamo già detto, insieme a questo
ci sono anche altri problemi: facciamo un pacchetto di richieste,
così l'azione diventa più incisiva e tale da permettere di
risolvere realmente i problemi. Se la situazione rimane come prima,
copre la coscienza di qualcuno che cerca di scaricarsi come
può.
Per quanto riguarda la deliberazione: tutto si può giustificare,
però a me pare che l'Assessore avrebbe potuto benissimo essere più
rispettoso del regolamento, chiedendo il parere della Commissione;
se poi la Commissione non lo avesse dato, sarebbe stata una
responsabilità dei Consiglieri. A me pare che il rispetto sia
importante in democrazia, se no tutto si giustifica: c'è l'estate,
l'inverno, questo è quello.
Per quanto riguarda la "Giunta allegra", non dico che sia stata
"allegra" ma certamente disorganizzata e priva di capacità.
Ricordiamoci che i cittadini pagano la benzina 6O lire al litro, il
che vuol dire che nel bilancio entrano 3 miliardi! E' deprecabile
inoltre il fatto che, in tutti questi anni, salvo un tentativo, non
sia stata prevista la meccanizzazione per la distribuzione dei
buoni. Siamo nell'era del computer e una certa automazione doveva
essere introdotta, perché non è possibile che un Consigliere chieda
dei dati e l'ufficio non sia in grado di fornirglieli! Ma coma ha
fatto l'Assessore ad avere i dati per prendere la decisione di cui
stiamo discutendo? Mi pare che un'amministrazione debba avere
queste informazioni; se non ce l'ha, come fa?
Vorrei, concludendo, sollecitare l'Assessorato a fare tutti i
passi necessari per riorganizzarsi, in modo che la distribuzione
sia equa e giusta, perché, al di là della quantità è importante
farla bene e con chiarezza, affinché ogni cittadino conosca i
propri diritti anche nei più piccoli particolari. Quello che fa
arrabbiare, giustamente, i cittadini è vedere il vicino prendere i
buoni per tre o quattro macchine e lui solo per una. Questo non è
giusto! Nel concludere ribadisco la necessità di equità e chiarezza
e noi cercheremo, con la nostra azione all'opposizione di dare il
nostro contributo.
PRESIDENTE:
Ha chiesto la parola il Presidente della
Giunta Rollandin; ne ha facoltà.
ROLLANDIN (U.V.):
La polémique que j'ai entendue à propos
de l'initiative d'une force politique vis-à-vis de la distribution
des bons d'essence n'est pas complète. En ce qui concerne
l'initiative, elle est semblable à celle prise par d'autres forces
politiques et je pense qu'on peut constater que, même dans notre
Région, il y a eu toujours des initiatives visant à satisfaire
certaines nécessités économiques. Le fait qu'il y a eu cette
initiative (à part le fait en lui-même et l'évaluation qu'on peut
donner du point de vue culturel à cette initiative) peut être
l'objet d'une discussion qu'on pourra faire dans d'autres séances
ou bien dans d'autres lieux au niveau de Commission. Toutefois ce
n'est pas nécessaire de l'appuyer.
Je ne crois pas qu'il y a eu un affaiblissement de la position
de la Junte: la Junte avait présenté, au moment donné, un projet de
loi qui avait été approuvé par le Conseil et elle attend
l'approbation de ce projet pour distribuer les bons d'essence. Dans
l'attente que le Gouvernement déclare son avis et donc que le
Parlement approuve ce projet de loi, on a eu cette prise de
position. Maintenant, malheureusement, le Conseiller Torrione n'est
pas présent, mais je voudrais lui dire qu'au niveau culturel la
défense du point de vue de l'Union Valdôtaine a été faite dans
d'autres domaines et que, de notre façon et sur des faits
spécifiques, nous pouvons très bien avoir des prises de position.
Je pense que le Conseiller Torrione était un des premiers
signataires pour la défense des pigeons; donc, si quelqu'un peut
justement défendre les pigeons, quelqu'un d'autre peut aussi
défendre le fait d'avoir une certaine distribution d'essence.
Quant à l'augmentation des voitures en Vallée d'Aoste, on peut
dire que pas tout le monde habite Place Chanoux et pas tout le
monde peut arriver sur sa place de travail tranquillement à pied.
Malheureusement il y a déjà trop de services placés dans la Ville
d'Aoste, il faudrait en avoir davantage ailleurs. C'est donc trop
simple de faire de la polémique à ce sujet. Pour la question des
transports, allons voir quelle est la dépense pour les transports
publics et après nous ferons la juste comparaison avec ce que nous
donnons comme essence.
Il faut aussi tenir compte des difficultés qu'on a dans les
vallées latérales d'arriver jusqu'à Aoste ou, au moins, jusqu'au
fond de chaque vallée pour aller travailler ou faire ses affaires
ou aller n'importe où. Il faudrait revoir les termes de la
nécessité réelle de notre Région, en cherchant surtout à protéger
la survivance des vallées latérales qui sont encore habitées, car
dans la Ville d'Aoste les transports publics fonctionnent presque
normalement (même si serait bien qu'ils fonctionnent davantage)
tandis que dans les vallées latérales c'est assez différent. Ce
serait peut-être le cas d'augmenter et de revoir en même temps la
distribution des bons d'essence, en tenant en considération le
développement et les projets futurs des petites vallées, car d'un
côté on veut défendre les hameaux et les communes et, de l'autre
côté, on veut maintenir une égalité inexistante entre les
différents habitants de notre Région. Nous, on est pour la défense
de la première thèse; donc il ne s'agit pas de renoncer à certaines
positions ou d'affaiblir l'autonomie vis-à-vis de certaines
requêtes du Gouvernement. Sur l'ensemble des problèmes on a pris
une nette position seulement sur un problème spécifique: c'est
tout.
Quant à la petite polémique surgie à propos de certaines
déclarations, je veux préciser qu'il faut tenir compte de
l'ensemble du discours, car il ne s'agit pas de prendre une phrase
et de dire: "Mais il y a aussi quelqu'un qui se prononce d'une
autre façon.". Je comprends très bien qu'il y a un discours
d'ensemble que nous partageons et que nous sommes en train de
réaliser. Donc, le problème des bons d'essence doit être pris en
considération selon ce qui parait dans les interpellations et les
interrogations des différents Conseillers.
PRESIDENTE:
Il Consigliere Tonino a quale titolo chiede
la parola? Non è un interpellante... Il Presidente della Giunta ha
potuto replicare perché le interpellanze che abbiamo discusso sono
tre; vi sono state due repliche e ad un'interpellanza non è ancora
stata data la replica, dunque il Presidente della Giunta poteva
intervenire. Consigliere Tonino, mi scusi, ma il problema sollevato
dalle tre interpellanze era sostanzialmente unico e le
considerazioni, pur da angolazioni diverse, erano talmente simili
per cui era difficile fare una distinzione e rispondere a una
interpellanza sì e all'altra no.
Evidentemente il Presidente della Giunta, rispondendo all'ultimo
interpellante, il Consigliere Riccarand, ha toccato argomenti che
riguardano le tre interpellanze, ma fare una distinzione era
praticamente impossibile.
Il regolamento è certamente uguale per tutti, però si dà il caso
che delle tre interpellanze discusse una sia ancora aperta, per cui
il Consigliere ha diritto alla sua replica. Se poi il Consiglio
ritiene all'unanimità di voler concedere una brevissima seconda
replica ai Consigliere Torrione e Millet, questo lo stabilirà il
Consiglio che in questi casi è sovrano. Mi sembrava ingiusto negare
la parola al Presidente della Giunta che ha diritto di intervenire
e di rispondere agli interpellanti, come tutti i membri della
Giunta. Visto che era stata data una sola risposta complessiva
dall'Assessore Lanivi, il Presidente della Giunta poteva
intervenire in quel momento, come tutti gli altri Assessore; ha
ritenuto di intervenire ed io ho ritenuto che volesse rispondere
esclusivamente all'interpellanza del Consigliere Riccarand.
Ha chiesto la parola il Consigliere Riccarand; ne ha
facoltà.
RICCARAND (N.S.):
Io non ho molte argomentazioni da
aggiungere a quanto detto nella fase di illustrazione
dell'interpellanza, anche perché le affermazioni dell'Assessore e
del Presidente della Giunta non mi hanno assolutamente convinto e
non hanno, a mio avviso, portato degli elementi tali da modificare
la tesi che avevo sostenuto nell'interpellanza. Io credo che, se il
Consiglio volesse oggi fare un gesto serio e coraggioso, dovrebbe
prendere atto del fatto che, alla luce anche dei dati forniti
dall'Assessore, l'aumento di benzina in esenzione fiscale richiesto
allo Stato non è né necessario, né giustificato, né utile. Quindi
bisogna puntare in una diversa direzione.
Mi sembra molto più saggia la proposta del Consigliere Millet,
quando suggeriva, nel caso, di lasciar perdere la richiesta di
aumento della benzina in esenzione fiscale per puntare invece sulla
richiesta del gasolio, che effettivamente può essere un bene
utilizzato da una gran parte della popolazione e da un'area di
consumatori diversa da quella che ha la patente. Quindi io faccio
mia, condivido e sostengo la proposta del Consigliere Millet di
chiedere alla Giunta, nel momento in cui si avviasse una trattativa
con lo Stato e se viene avanzata l'ipotesi di cedere sul gasolio in
esenzione fiscale, di portare la discussione in Consiglio, in modo
che il Consiglio possa pronunciarsi sull'opportunità o meno di
questa impostazione. A nostro avviso, ripeto, l'aumento della
benzina in esenzione fiscale non è necessario e il deficit che si è
determinato è stato provocato da una cattiva amministrazione, che
si è espressa tra l'altro in una mancata applicazione dello stesso
regolamento regionale.
Il Presidente della Giunta, nel suo intervento, ha anche citato
l'inadeguatezza dei trasporti pubblici in Valle d'Aosta.
Effettivamente questa inadeguatezza esiste ed è grave e costituisce
un disagio per la popolazione valdostana. Però credo che sia
evidente a tutti che questa inadeguatezza dei trasporti pubblici è
strettamente collegata ed in parte derivante dal fatto che si è
puntato troppo sulla motorizzazione individuale. E' chiaro che, nel
momento in cui si incentiva con il sistema dei buoni l'uso
dell'automobile privata, c'è anche una difficoltà oggettiva nel
mettere in funzione un servizio di trasporto pubblico che sia
effettivamente adeguato. Quindi si tratta di due fenomeni che sono
strettamente collegati fra di loro. Se l'utenza viene ridotta,
perché gran parte della popolazione usa l'automezzo privato, è
anche difficile mettere in funzione una linea che sia adeguata.
Ripeto che su questo problema avremo occasione di riparlarne nei
prossimi Consigli in sede di ratifica delle deliberazioni di Giunta
ed in sede di valutazione delle notizie che giungeranno da Roma.
Credo che il Consiglio dovrebbe fare una valutazione fredda dei
dati che sono stati forniti per giungere a dire che forse l'aumento
del quantitativo non è necessario e che si può cambiare strada.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK