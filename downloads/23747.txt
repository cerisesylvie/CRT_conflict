Consiglio Regionale della Valle d'Aosta - Oggetto del Consiglio n. 2769 del 5 giugno 2007 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 2769 del 5 giugno 2007 - Resoconto
OGGETTO N. 2769/XII - Continuazione discussione congiunta del
rendiconto 2006 e dell'assestamento del bilancio 2007.
Presidente
- Possiamo continuare nella discussione
congiunta dei disegni di legge n. 169 e n. 170, ricordo che siamo
sempre in fase di discussione generale.
La parola al Consigliere Ottoz.
Ottoz (UV)
- Volevo fare 2 brevissime riflessioni: la
prima è che sento serpeggiare sui giornali, negli articoli e anche
nelle parole dell'Assessore stamani una certa soddisfazione per una
ripresa che sarebbe in atto e che sarebbe in atto anche in Valle
d'Aosta; questo è stato alimentato soprattutto da un rapporto che è
stato comunicato dalla "Chambre" la settimana scorsa, dove ho fatto
anche un intervento di questo tipo.
Mi sembra... ora qui vorrei capire su quale base l'Assessore
magari ha questo ottimismo, tenuto conto che i dati della "Chambre"
che provengono dall'ISTAT prevedono una crescita per la Valle
d'Aosta dell'1,6% del PIL quest'anno, che situerebbe la Valle
d'Aosta al di sotto della media nazionale. Mi ricordo nella
legislatura precedente, quando avevamo delle crescite del 4,6-4,7 a
fronte di crescite nazionali dell'1,2-1,5; oggi siamo al di sotto
della media nazionale. Al tempo stesso la media nazionale è al di
sotto della media europea, l'Italia è il cosiddetto "fanalino di
coda" della crescita europea, quindi non capisco neanche tanto bene
il discorso a livello nazionale, ma qui non c'entra.
Il terzo aspetto è che normalmente, come ho avuto modo di
sottolineare alla "Chambre" la settimana scorsa, si identifica
attorno al 3% la soglia di crescita del PIL al conseguimento della
quale si creano dei nuovi posti di lavoro, ossia pare accettato nel
Consesso internazionale degli economisti che al di sotto del 3% di
crescita economica non ci sia generazione di nuova occupazione, e
potremmo anche dire che nella civiltà dei servizi, che hanno un
valore aggiunto più elevato, forse questa percentuale oggi va
situata addirittura al 3,5-4%, anche vedendo cosa fanno gli altri
Paesi; per cui non riesco ad essere così ottimista per quel che
riguarda il quadro economico della Valle, non riesco ad inserirla
in un "trend" di crescita.
La seconda osservazione invece è il ringraziamento, perché ho
sentito nell'elenco lunghissimo che ha fatto l'Assessore,
compilativo e completo di tutti i settori sui quali con questo
assestamento si andranno a fare degli interventi migliorativi,
all'inizio mi ero preoccupato perché non sentivo mai parlare di
sport, alla fine ho sentito arrivare anche le leggi che riguardano
lo sport, in particolare la legge n. 3/2004.
Vorrei però fare qui una raccomandazione all'Assessore al
bilancio e all'Assessore allo sport: la legge n. 3, come
stanziamenti, è ferma al valore monetario del 1998, quando si
chiamava "3/98" poi fu modificata come 3/04, e finanzia non solo
aspetti di pura attività sportiva, ma anche le manifestazioni e
altre attività al contorno che hanno rilevanza promozionale e
turistica.
Mi auguro che nell'assestamento si tenga conto che ci sono
all'interno della legge n. 3 due comparti importanti: le società
sportive che fanno attività vuoi di alto livello o di livello
nazionale come si chiama oggi, vuoi di livello regionale in
particolare giovanile. Sarebbe opportuno che in questa revisione,
nell'utilizzo che si fa di questo assestamento che sarà deciso in
sede di finanziaria - mi auguro prima - fossero riviste, sia per
una parte, le cifre di stanziamenti per l'alto livello, sia
soprattutto non fosse dimenticato il livello ordinario che riguarda
lo sport giovanile, poiché ci troviamo in una situazione curiosa:
ogni anno vengono inserite nuove discipline perché vengono vuoi
riconosciute dal CONI, vuoi perché si affacciano sulla ribalta
dell'attività sportiva, ma i soldi sono sempre gli stessi, i
commensali a tavola sono sempre di più, ergo le società sportive
sono "alla canna del gas", nel senso che a parità di attività,
impegno e spesa ogni anno prendono di meno, perché l'insieme degli
stanziamenti va diviso in base ai parametri previsti dalla Consulta
dello sport e adottati dalla Giunta fra tutti. Sarebbe opportuno
tener conto di questo, vuoi aumentando lo stanziamento, vuoi
inserendo dei correttivi regolamentari che prevedano che i nuovi
sport debbano fare un po' di anticamera mentre che la Regione può
adeguare, anno per anno, gli stanziamenti. Spero quindi che
l'utilizzo di questo assestamento per quanto attiene allo sport
vada a toccare in modo sensibile anche l'attività prettamente
sportiva delle società sportive, sia quelle che fanno alto livello,
sia quelle che fanno attività giovanile.
Presidente
- La parola al Consigliere Lattanzi.
Lattanzi (CdL)
- Una riflessione dovuta da chi in Valle
si è assunto un onere: quello di sostenere lo sport, condivido
pienamente le riflessioni del collega Ottoz per quanto riguarda le
risorse dello sport, anche se prima o poi un ragionamento serio
sulle risorse dello sport che questa Regione investe soprattutto
sui giovani che fanno sport andrebbe fatta. Credo sia difficile
immaginare che molte società sportive possono continuare - lo dico
da Presidente di una società sportiva - a fare attività, fermo
restando i livelli di costo che oggi lo sport giovanile ha, perché,
quando si parla di investimento nello sport, non sempre si ha
chiaro qual è il ritorno, diventa difficile.
Sarebbe bello fare un giorno un "tematico" sui ritorni che lo
sport giovanile ha all'interno di una società in termini di minori
costi per il disagio giovanile, per il recupero delle droghe, cosa
succederebbe se nessuno in Val d'Aosta, come me, il Consigliere
Ottoz e molti altri presidenti di società di tutte le discipline
sportive decidessero un giorno di dire: "adesso basta"! Cosa
succederebbe alle migliaia di giovani che tutte le settimane,
invece che stare in mezzo ad una strada a ciondolare, stanno in un
campo sportivo a fare qualunque tipo di attività sportiva? Credo
che una riflessione seria su questo dovrebbe essere fatta, perché
gli investimenti nello sport portano un risparmio nelle assistenze
giovanili e sociali, però sono discorsi molto aleatori, se non ci
si mette al tavolo con i bilanci in mano e si fanno dei
ragionamenti seri, invece lo spunto, sempre del collega Ottoz per
quanto riguarda i PIL, dà il "la" all'intervento che volevo fare.
Assessore, mi asterrò da fare sia il tipo di intervento che ha
fatto lei, che è da straordinario revisore dei conti, sia da quello
della collega Squarzino, che mi sembra abbia fatto una relazione
"tafazziana", di chi, invece di discutere sulle risorse e su come
queste vengono politicamente investite, discute sulle risorse
stesse, ossia quanto sia giusto che noi abbiamo i soldi dallo
Stato.
Vi sono 2 variabili in queste 2 leggi che andiamo ad affrontare:
la prima è la variabile delle entrate e non c'è dubbio che le
entrate, essendo un avanzo di amministrazione positiva, hanno una
loro motivazione. L'Assessore è venuto in "Commissione bilancio" a
spiegarci che l'avanzo positivo è per effetto di una serie di
entrate non attese, ma frutto di una regolamentazione fra Stato e
Regione che hanno portato al riconoscimento di risorse finanziarie
dovute ai Valdostani dall'amministrazione statale: condoni, vecchie
attività... Non posso che - al contrario della collega Squarzino -
applaudire a questo riconoscimento, perché sono dell'idea che più
soldi si hanno in famiglia meglio è, non solo di chi dice che più
soldi ci sono peggio è. Il dato positivo delle entrare lo accolgo
con un plauso, perché sono convinto che è giusto che le risorse che
i Valdostani pagano su questo territorio rimangano ai Valdostani.
Prima o poi dovremo affrontare i 2 nodi relativi all'autonomia
speciale di tipo finanziario e lì le grida di allarme della collega
Squarzino non devono essere inascoltate: mi riferisco ai famosi 300
milioni di euro della sostituzione dell'IVA che ancora oggi deve
trovare una sua argomentazione istituzionale, anche se c'è una
legge finanziaria che la blinda, ma in un contesto europeo che ha
un suo perché su cui ragionare; l'altro è il federalismo fiscale
che, a seconda di chi governa Roma, viene proposto più o meno
garantista nei confronti delle Regioni autonome. Quando c'era il
"Governo Berlusconi" si parlava di un federalismo che andava ad
impostare un certo riconoscimento della capacità impositiva delle
Regioni, un riconoscimento delle competenze e un riconoscimento del
fattore solidarietà, perché alcune parti del Paese fanno fatica,
anche per colpa loro, qui voglio fare un po' il Leghista, e quasi
sempre per responsabilità politica di chi governa quelle Regioni,
ci sono anche dei colleghi della nostra parte politica che non
hanno ancora compreso come negli ultimi 20-30 anni devono lavorare
per fare in modo che quelle zone, con gli ingenti investimenti che
il nord fa verso il sud, possono in un giorno pensare di essere
autosufficienti. In un contesto di federalismo fiscale prima o poi
il nodo della risorsa di solidarietà che questa Regione dovrà
condividere con le altre Regioni sarà un nodo che prima o poi verrà
"al pettine", quindi non sottovaluterei queste preoccupazioni,
anche se non le vedo così a breve, ma nel fattore entrate saranno
delle voci da tenere sotto controllo.
Sappiamo che ci sono una serie di altre poste in gioco nei
rapporti Stato-Regione; come l'Assessore ci ha illustrato insieme
agli efficientissimi dirigenti dell'Assessorato delle finanze, ci
sono alcune partite che ancora giocano su alcuni tavoli - sanità,
tavoli tecnici - dove viene riconosciuto un certo denaro dovuto
alla Regione, ma che sono partite che devono essere regolamentate;
però, per quanto riguarda le entrate e questo avanzo di
amministrazione positivo, contrariamente a molti, plaudo a tali
risorse e, semmai, mi chiedo come le stiamo spendendo.
Non voglio rifare l'intervento che feci in occasione del
bilancio 2007 e del triennale, perché ripeterei cose già dette, la
posizione politica del movimento è conosciuta; mi permetto però di
fare alcune considerazioni. Abbiamo alcuni primati di cui dobbiamo
tener conto e anche questo dovremo cominciare a chiedercelo.
Abbiamo il primato della spesa sanitaria pro capite per cittadino,
il primato della spesa di ripartizione dei dipendenti pubblici per
cittadino - quel famigerato "comparto unico" che si aggira sui
6-7.000 dipendenti che dovrebbero servire i cittadini valdostani -,
con un coefficiente quasi sconosciuto in Europa in termini di
rapporto; il primato per la spesa del diritto allo studio, fino a
poco tempo fa non avevamo l'università, quindi le ingenti risorse
sono state investite, con l'arrivo dell'Università della Valle
d'Aosta ancor di più si è voluto investire nella direzione di
offrire formazione qualificata a tanti con ingenti spese; uno dei
record più sfavillanti per l'assistenza sociale, non possiamo dire
che in questa Regione si stia peggio che nelle Regioni limitrofe a
noi, tanto per essere chiari, nel nord-ovest; il primato di spese
in opere pubbliche per cittadino, rispetto agli investimenti che si
fanno in strade, in dissesti idrogeologici e di messa in sicurezza
del territorio o di opere pubbliche in generale, e abbiamo una
spesa importante per quanto riguarda l'ipotetico sviluppo economico
che questa Regione dovrebbe avere. Perché cito tali primati? Perché
questi primati dovrebbero far riflettere sulla condizione del
denaro che oggi spendiamo e sull'efficacia ed efficienza del
ritorno che i cittadini percepiscono da questa Amministrazione. È
noto che le persone si lamentano a prescindere anche quando stanno
bene, però onestamente credo che non possiamo pensare di vivere a
Montecarlo, non c'è questa impressione. Non c'è l'impressione della
spesa pro capite maggiore per sanità, non c'è l'impressione della
spesa maggiore per l'assistenza sociale o per i dipendenti
pubblici, tutta questa spesa dovrebbe creare una condizione di
qualità del servizio che al cittadino è sconosciuta. Non è tanto
diverso essere serviti dalla Regione Valle d'Aosta o dal Comune
della Valle d'Aosta rispetto alla Regione del Piemonte o della
Lombardia, non c'è tutta questa differenza e lo capiscono i nostri
cittadini quando hanno a che fare con i loro concittadini di fuori,
quando vanno in Comuni diversi dove si vedono stadi come i nostri,
qualità della vita come la nostra, se non maggiore, qualità del
servizio... ho visto un aumento delle spese sanitarie riconosciute
ad altre Regioni, perché vuol dire che i Valdostani, nonostante lo
sforzo gigantesco di finanza locale per il servizio sanitario,
hanno la percezione che la qualità dei servizi sia più alta in
altre strutture ospedaliere, ed è così, perché, a parte qualche
"chicca" di qualche primario illuminato, il servizio generale che
offre questa sanità non è percepito come uno standard di elevata
qualità, della serie: "non è che vado in Valle d'Aosta come vado in
Svizzera a farmi curare...", siamo in Valle d'Aosta e non è tanto
diverso da quello che può succedere a Milano al "San Raffaele",
piuttosto che a Torino nei centri pubblici.
Questo è il clima nel quale andiamo oggi a discutere tale
ridistribuzione del "tesoretto" che, come a Roma, anche ad Aosta si
è prodotto, e perché si è prodotto? Questa domanda dovrebbe avere
una risposta chiarissima, perlomeno i cittadini l'hanno
chiarissima: ci sono più soldi in campo all'Amministrazione statale
e a quella regionale, perché stiamo pagando una "barca" di tasse!
Non è poi molto chiaro che le pagano al Presidente Caveri, pensano
di pagarle a Berlusconi e a volte a Prodi, non è chiarissimo che le
tasse i Valdostani le stanno pagando all'Amministrazione regionale,
a questa Giunta ed è questa Giunta responsabile della
redistribuzione di tali risorse chiamate "tasse", perché, quando si
parla di tasse, in questa Regione si dice sempre: "Governo ladro"!
Ma... quale Governo? Quello di Roma o quello di Aosta? Bisognerebbe
chiarire una volta per tutte che, se c'è un Governo ladro in Valle
d'Aosta, è quello regionale. Se il ritorno del servizio che i
cittadini percepiscono non essere sufficiente ai livelli di tasse
pagate, la responsabilità è in capo a Palazzo Deffeyes! Purtroppo
questa scarsa consapevolezza che si chiamerebbe "federalismo
fiscale" darebbe un maggior senso alla lettura di questo bilancio,
perché sarebbe sufficiente per chiedere ai cittadini cosa ne
pensano di come le risorse loro in capo a codesta Amministrazione
sono distribuite e reinvestite.
Devo fare un plauso all'Assessore e alla Giunta perché, al
contrario di quanto dice la collega Squarzino, credo che questa
maggioranza autonomista da qualche tempo - ma partita come
autonomista progressista, poi diventata solo autonomista - è stata
abbastanza coerente con il programma di legislatura. Se l'obiettivo
che diceva la collega Squarzino è che questa Giunta si possa
presentare fra qualche mese alle elezioni regionali con un
programma presentato 5 anni fa e completato, credo siate in buona
dirittura. Non so se è positivo, ma so che, leggendo il vostro
programma, vedo come gli obiettivi strategici da voi individuati
all'inizio di questa legislatura siano ben ripianati da tali
investimenti e anche dalla redistribuzione del "tesoretto" che voi
avete ora ridistribuito.
Vi ricordo - magari per qualche collega di minoranza, ma
soprattutto per quelli di maggioranza che a volte sono un po'
disattenti - quali sono gli obiettivi strategici del vostro
programma, così vi è più chiaro come sono state ridistribuite le
risorse. Prioritario nel vostro programma è una Regione a servizio
del cittadino, della famiglia e della comunità; se colleghiamo
questo obiettivo alle spese e alle risorse che investiamo nei
servizi al cittadino, penso che più soldi di così non si possa
spendere, quindi avete fatto bene a spendere tutto quello che
potevate in questo obiettivo e lo avete senz'altro raggiunto; poi,
che tale servizio al cittadino e alla famiglia sia percepito come
eccellente, come se vivessero a Montecarlo, questo è un altro
discorso: sarete giudicati fra qualche mese per tale ritorno di
sensazione. Se il percepito dai cittadini sarà: "ma tutti questi
soldi che avete speso per me, per questa famiglia, per i servizi ai
cittadini... sono arrivati a me questi soldi?". Lascio a voi
l'ardua sentenza, anzi la lasciamo agli elettori, così siamo più
obiettivi!
Il secondo vostro obiettivo straordinario che dà una lettura
straordinaria a questo bilancio è: vogliamo una Regione autonoma al
centro di una rete di rapporti politici e istituzionali. Qui credo
che di soldi non ne abbiate spesi più di tanto e il ritorno infatti
si vede: siamo totalmente isolati! Se oggi possiamo dire dopo 5
anni che siamo più al centro di 5 anni fa, credo che siamo
abbastanza d'accordo che questo non è; su questo obiettivo penso
che un po' dovreste migliorare.
Sul terzo obiettivo - udite, udite! - volete una Regione che
valorizzi e tuteli il suo territorio come volano per lo sviluppo.
Sulla tutela del territorio credo che stiate spendendo delle cifre
spropositate, tanto che anche in questo bilancio vi sono ulteriori
investimenti ancora per mettere a posto l'alluvione del 2001,
perché altrimenti non si potrebbe vivere in questa regione, poiché
abbiamo scoperto di vivere in una regione sismica e pericolosissima
dal punto di vista idrogeologico: muoiono decine di persone tutti i
giorni sulle strade valdostane, c'è un rischio di catastrofe in
Valle che è decisamente maggiore di tante altre Regioni, se uno le
guardasse in termini di investimenti in opere per mettere a posto
il territorio e far diventare questo territorio un volano per lo
sviluppo... certo, le infrastrutture sono molto importanti per una
Regione e io collego lo sviluppo a 2 fattori: quello
economico-industriale e quello economico-turistico, sono le 2
chiavi di PIL di cui si potrebbe discutere, come diceva il
Consigliere Ottoz; il nostro PIL dovrebbe arrivare dall'economico
industriale, e noi sappiamo che fanno tanta fatica, che solo
un'azienda sta facendo meno fatica di altre ed è quella più
importante fortunatamente, perché, se fosse in crisi anche quella,
saremmo alla disperazione! Sappiamo quanto per queste aziende la
logistica dei trasporti sia importante: ecco qui le risorse sono
decisamente importanti, quanto siano queste volano per lo sviluppo
lascio decidere a voi e lo lascio decidere soprattutto agli
elettori fra qualche mese.
Dite poi, come quarto obiettivo fondamentale, che volete una
Regione plurilingue aperta alla formazione e alla cultura e devo
dire che le risorse, per quanto riguarda il plurilinguismo,
soprattutto il bilinguismo, sono state importanti in questo
quadriennio. Basta andare a vedere quante pubblicazioni, quante
manifestazioni, quante attività culturali di lingua francofona sono
state sostenute proprio per far innamorare i Valdostani della
seconda lingua, quella francese, che dalla famosa ricerca della
"Fondazione Chanoux" risultava essere poco amata, vista come un
sistema ideologico di selezione del personale per gli esami da fare
per entrare nel Palazzo regionale e solo l'1% della popolazione
valdostana parlava con amore il francese in famiglia. Qui le
risorse sono state decisamente importanti, non c'è attività della
Regione che non promuova con convinzione questo fattore, tanto che
stamani persino il Comandante dell'Arma dei Carabinieri ha sentito
il bisogno di esprimersi in francese per rendere onore a tale
bilinguismo tanto vituperato e per noi una grande ricchezza.
Il quinto obiettivo: una Regione moderna, innovativa, attenta
alle politiche del lavoro e dello sviluppo. Sulla "moderna" e
"innovativa" ci ricordiamo INVA, la prima cosa che viene in mente
sono le risorse spese da tale Amministrazione, in questi anni e
anche in questo bilancio e anche ulteriormente in tale riassetto
del "tesoretto", per far diventare questa Regione moderna e
tecnologicamente avanzata. Anche qui, se dovessimo dare un
giudizio, ma lo daranno gli elettori... ossia quanto gli elettori
hanno sfruttato questa tecnologia, quanto per gli elettori questa
tecnologia sia diventata servizio... lo lascio decidere a loro! Per
quanto riguarda invece le politiche del lavoro e dello sviluppo, mi
sento di dire che le risorse sono state ingentissime, anche il
"tesoretto" una parte delle risorse le destina di nuovo alla
formazione, al sostegno alle attività formative per lo sviluppo e
l'economia, ma qui possiamo dire che la modernità e l'innovazione
purtroppo non si sono sposate con le politiche del lavoro e dello
sviluppo, tanto che oggi non è la tecnologia un fattore economico
trainante di questa Regione.
Il sesto punto è una Regione che lavora per la qualità della
vita e per il benessere dei cittadini. Il benessere è qualcosa di
intangibile, certamente i cittadini tendono a lamentarsi quasi
sempre, anche nelle famiglie più benestanti c'è sempre un motivo
per lamentarsi che si potrebbe stare meglio; però questo va
collegato alla percezione delle risorse che questa Amministrazione
gestisce e, quando si parla di 2 miliardi di euro per 110mila
abitanti, l'impatto della cifra è così grande che non è
immediatamente percepita dalla qualità della vita che dicevamo
prima sul territorio... anche qui credo che i cittadini avranno
qualcosa da dire!
Settimo e ultimo punto fondamentale è una Regione solidale,
attenta alla concertazione e alla partecipazione: qui avete
raggiunto il 100% dell'attività, a parte qualcuno che si lamenta
perché non è ascoltato, però devo dire che, sotto l'aspetto della
Regione solidale, chi più di noi, che abbiamo un record
nell'assistenza sociale e nella solidarietà, può permettersi di
presentare dei bilanci così ricchi per far stare meglio i propri
cittadini? Abbiamo quindi questa doppia situazione: le ingenti
risorse, i punti del programma di questa Amministrazione, i suoi
obiettivi e la ridistribuzione dell'avanzo di amministrazione.
Sotto l'aspetto politico, è evidente che sono contrario a tale
riassetto, ma prendo atto che è coerente con il vostro pensiero
politico, perché questi 7 punti sono stati "spalmati" in assoluta
coerenza. Infatti vi sarete resi conto che nei 7 punti cardinali
del programma di maggioranza non c'è assolutamente lo sviluppo
economico, turistico e commerciale, non è proprio preso in
considerazione, non c'è un particolare punto in questo aspetto,
perché questa Amministrazione, quella in maggioranza prima "Union
Valdôtaine", "Stella Alpina" e "DS" e "Fédération"... e partiti
autonomisti soli, oggi, non hanno mai dedicato più di tanto alla
prima industria di questa Regione, che è il commercio e il turismo,
tanto che - siccome non se ne sono occupati - il bilancio delle
attività commerciali di questa Regione è fallimentare, è la
desertificazione delle attività commerciali a favore di grandi
centri di distribuzione commerciale, quindi è un rischioso
sgretolamento di un sistema di commercio che è fondamentale per il
sistema del turismo. Il turismo vede anche in questa ripartizione
pochissime risorse, così come il commercio, e credo che qualche
Consigliere di maggioranza più vicino a tali ambienti abbia già
sentito le urla di disperazione di quegli ambienti economici,
commercianti e operatori del turismo, ristoratori, albergatori, ma
chiunque abbia un'attività di tipo commerciale che è contingente al
turismo: urla di disperazione, unitamente alle fasce deboli sociali
che abbiamo sentito essere illustrate dalla collega Squarzino.
Credo che un ragionamento sul PIL lo dobbiamo fare. Diceva prima
il collega Ottoz: "siamo freschi dei dati ISTAT" e quei dati non
dicono che abbiamo dei "tesoretti" da distribuire, dicono una cosa
diametralmente opposta: in un'Amministrazione ricca di tasse dei
cittadini con livelli di tassazione fra i più alti in Europa - sto
parlando della nostra Regione - al punto che si creano avanzi di
bilancio ingentissimi - 200 milioni -, una parte di questi sono
utilizzati per ridurre i preventivati debiti per acquisti di
alberghi - il "Billia" - a sostegno di un'attività principale che è
il casinò, che continua a fare "buchi", sulla quale non c'è uno
"straccio" di piano di sviluppo concreto, se non le interviste dei
vari Consiglieri di amministrazione e del Presidente, che spiegano
che avrebbero delle idee, ma non possono porle in essere poiché i
politici li fermano, a parte il Presidente che non si è accorto di
essere in Val d'Aosta, perché nell'ultima intervista rilasciata
diceva che la politica non ha alcun ruolo nell'amministrazione del
casinò... allora dovrebbe dimettersi, perché, se è tutta colpa sua,
dovrebbe tornare a casa subito! A parte queste pochissime risorse
destinate all'attività commerciale e turistica e a quella che
dovremmo considerare l'attività industriale primaria di questa
Regione: il turismo, non fosse altro per le risorse che abbiamo,
che sono le uniche che abbiamo da vendere, che sono le bellissime
nostre montagne le più alte d'Europa, insieme alla nostra
tradizione, alla nostra cultura, i prodotti atipici e tutta la
filiera del turismo valdostano che compete con delle Regioni
francesi, trentine, austriache vicine o meno vicine a noi, che
offrono bella montagna anche loro, ma che hanno un passo totalmente
diverso dal nostro... dicevo, qual è l'incidenza su questo 1,6
punti di PIL della nostra Regione del turismo? È circa 2/3, ossia
2/3 del PIL della Regione viene prodotto dal commercio e dal
turismo, 1/3 dall'industria e dall'Amministrazione regionale che
con partite di giro crea economia a sé stessa. Non possiamo allora
trarre un bilancio di sicurezza e nella distribuzione del
"tesoretto" queste valutazioni dovevano essere fatte. Riconosco che
la distribuzione è coerente con il vostro programma, ma è
totalmente fuori dall'economia di mercato, è fuori da
un'opportunità che questa Regione dovrebbe avere, di poter
accettare le sfide del futuro in campo economico ed istituzionale:
economico, perché noi competiamo per attività turistiche con molte
altre Regioni di montagna molto più competitive di noi, dall'altra
parte l'1,6% del PIL della Valle d'Aosta dovrebbe far pensare
perché stiamo andando più piano dell'Italia e l'Italia va più piano
dell'Europa! Questo allora dovrebbe farci dire: "ma se l'1,6% è il
più basso, com'è che siamo così ricchi?". La risposta è semplice: è
ricca l'Amministrazione regionale, perché chi è sul territorio e fa
economia e deve produrre quelle risorse che abbiamo raccolto, 2
miliardi di euro, sta facendo una fatica "boia", perché con 1,6% di
PIL tiene in piedi tutta la "baracca" di 100mila abitanti! Dovremmo
essere consapevoli che ognuno di noi che prende lo stipendio qui
dentro, 7.000 persone che vivono nel comparto pubblico... che c'è
circa il 20% della popolazione che produce 1,6% di PIL, tiene in
piedi tutta la Comunità valdostana, ma non ce la fa più, perché
paga 2 miliardi di tasse annue! E le paga qui, non a Prodi o a
Berlusconi... le paga qui!
Il mio non è né un urlo di dolore, né un urlo di disperazione: è
una riconferma di quello che andiamo dicendo da anni. Questa
Regione, purtroppo, è stata amministrata con cultura autonomista
progressista, quello che si vuole riproporre, da qui a qualche
mese, e noi abbiamo detto invece più volte non era progressista, ma
era assistenzialista... ed era socialista, un socialismo reale
ricco tenuto in piedi da una minoranza della popolazione che
produce 2 miliardi di euro di risorse e tiene in piedi tutto il
"baraccone" facendo ricca una parte della popolazione: quelli più
privilegiati, perché oggi i veri privilegiati sono quelli che hanno
il posto fisso a tempo indeterminato, la mutua, le ferie, doppie
mensilità, al punto che, se anche rubano, non possono essere
licenziati! In un mercato competitivo questi sono i veri
privilegiati e noi abbiamo fatto più di un'accusa ai sindacati che
oggi devono "cambiare pelle", dovrebbero promettere e prospettare
sinergie con le aziende per farle sopravvivere e invece le
affossano facendo gli scioperi nel momento in cui un'azienda sta
per essere ceduta! Allora in questi 3 dati: 200 milioni di euro che
avanzano, utilizzati in parte per non accendere nuovi prestiti,
quindi ridurre il prospettato indebitamento, perché una parte di
questi soldi sarebbero stati presi per pagare il "Billia"...
abbiamo più soldi, quindi la famiglia Valle d'Aosta non accenderà
mutui, perché una parte di "tesoretto" se l'è trovato in casa e
quindi comprerà quella attività senza fare debiti, ma usando le
risorse che si è trovata in cassa, ma le altre risorse? Dobbiamo
venire incontro agli agricoltori, che fanno fatica essendo fuori
dal contesto economico; non sono in condizioni di fare
competitività, manca tutta una filiera, se ne parla da decenni e
non siete stati capaci in decenni di amministrazione a creare una
filiera che possa far pensare a un agricoltore che ha ancora un
senso tenere 50 mucche dentro una stalla a 2.000 metri di altezza
se non quello di metterci degli Albanesi o Marocchini che
gestiscono le stalle al posto loro. Non c'è più un Valdostano che,
facendosi due conti, possa pensare di tenere in piedi l'attività,
se non per passione, perché non ha alcun tipo di prospettiva
economica. Dove va il latte o la fontina che produce? Dove va la
carne, gli insaccati che produce, tutto quello che è il pascolo, la
raccolta delle mele valdostane? Va in 1.000 rivoli come se fossimo
in California, siamo una Regione di 100mila abitanti e non siamo
stati capaci di creare una filiera industriale del commercio e
delle nostre attività agricole. Non c'è più nessuno che ha voglia
di andare ai "mayen" se non per prendere i contributi, quindi è un
giochino per cui si vedono le "Bataille des reines" piene di gente
che vanno a vedere, ma per il resto dell'anno l'attività principale
è mantenere le mucche per passione: questa è la realtà che viviamo
tutti quanti.
Investiamo ancora sulla qualità delle prestazioni sanitarie,
come dire no! Diamo ancora soldi all'ARPA perché ha nuove
competenze, arriviamo a 4 milioni di euro perché qualcuno ci dica
che l'aria è a posto; una struttura rispetto ai nostri cittadini,
100mila abitanti, elefantiaca. Diamo investimenti per opere
pubbliche per la scuola, dobbiamo mettere a norma le scuole, come
se a Carema o a Torino le scuole non fossero a norma! Non sono mai
a norma le nostre, ma devono essere sempre "lavorate" perché manca
sempre qualcosa.
Dobbiamo distribuire una parte del "tesoretto" agli enti locali,
su cui una riflessione dovremo farla. Dovremo discutere su queste
benedette Comunità montane e su cosa ne vogliamo fare e di quei
Comuni sotto i 500 abitanti cosa vogliamo farne, o pensate che sia
possibile continuare a sostenere delle strutture burocratiche che
danno pseudo-servizi ai Comuni? Certo, sul territorio non potete
dire che si possono togliere le Comunità montane. Come fate a dirlo
ai vostri iscritti che lì hanno trovato un lavoro che, se gli
togliete la Comunità montana e il Comune, devono andare a lavorare!
Un lavoro fra l'altro ben retribuito, in tutta Italia sanno che
guadagna più il Sindaco de La Magdeleine che un amministratore di
un'azienda di 50 dipendenti. Benvenuta Valle d'Aosta nel mondo di
"Disneyland"! Diamo poi 1 milione a Saint-Vincent per le attività
turistiche, lo cito perché sono cose simpatiche!
Detto onestamente, non posso tediarvi più di tanto, abbiamo
visto i vostri obiettivi: quelli di avere una Regione al centro
della sicurezza di questi cittadini, ci state riuscendo; dove non
c'è la Regione non si mangia, chi si laurea in architettura, se non
lavora per la Regione, non mangia; chi diventa un semplice geometra
va a lavorare in uno studio di geometri che lavora anche per la
Regione, altrimenti non mangia. Sono pochissimi gli ingegneri, gli
architetti, i geometri, i professionisti, ma adesso stiamo vedendo
gli ultimi incarichi... gli avvocati, quelli più prestigiosi sono
quelli che hanno le cause della Regione, gli altri "fanno la fame",
perché non riescono neanche a prendere i soldi dai loro clienti!
Interi settori professionali che stanno in piedi perché "mamma
Regione" è al centro della loro vita. Può anche essere un sistema
che sta in piedi, ma noi non lo condividiamo, anzi facciamo una
cosa, ve la diciamo chiara tutta: se funzionasse anche per i
prossimi 50 anni, a noi non andrebbe bene lo stesso, perché è una
questione di scelta di vita, di libertà. Non è pensabile che ogni
padre di famiglia debba pensare che un figlio diplomato o laureato
come unica occupazione ha quella di andare a chiedere a un politico
il posto di lavoro, perché siamo tempestati tutti i giorni di
curricula tutti quanti, maggioranza e opposizione! E se vogliamo
tirare fuori da cassetti i curricula a cui facciamo finta di dare
delle risposte perché i posti non ci sono, perché l'uovo è pieno...
non ci sono per una certa categoria naturalmente... perché i
dipendenti regionali e i paradipendenti regionali si inventano...
si inventano le consulenze, i posti alle cooperative, si mettono in
"outsourcing" dei servizi del pubblico per far diventare
parapubblico anche quel poco di privato che c'era. È un sistema di
socialismo reale, ricco, a voi sta bene, a noi no. Noi non siamo
disponibili ad approvare un rendiconto di questo tipo, che è la
perpetrazione di una filosofia assistenzialistica Giunta-centrica
che non dà libertà ai cittadini, anche se continuasse così... La
maggioranza dei Valdostani poi ancora forse è convinta che sia il
sistema migliore, ho qualche dubbio, dai territori anche a noi
arrivano segnali strani, per cui siamo molto ricchi, ma c'è molto
scontento, non si capisce perché. Noi non saremo favorevoli a
questo rendiconto, perché non siamo favorevoli alla filosofia che
sta alla base: è la differenza fra essere socialisti e liberali.
Noi siamo liberali e non possiamo fare i socialisti insieme a
voi.
Président
- La parole au Conseiller Bortot.
Bortot (Arc-VA)
- Pensavo si riuscisse a fare un utilizzo
migliore di questo disavanzo, allora, senza riprendere alcune
analisi fatte dal collega Lattanzi, che condivido, mentre non
condivido le conclusioni, non so cosa intende lei per socialismo,
per me socialismo è un'altra cosa, vuol dire assunzione di
responsabilità individuali e non assistenzialismo... di
conseguenza, esaminando l'assestamento, volevo fare delle proposte
perché le analisi su quello che non va sono già state fatte, ossia
vi è nuovamente una distribuzione a pioggia nei vari Assessorati,
senza indirizzi e senza strategie, sembra che tale questione delle
strategie riguardi solo me, sembra che non riguardi il Consiglio,
non importa, ho la testa dura, insisto. Se andiamo a vedere i
comparti, mancanza di strategie, prendiamo un esempio: il
Consigliere Lattanzi ha citato il contributo al Comune di
Saint-Vincent, non so cosa dobbiamo ancora spendere a
Saint-Vincent, abbiamo investito 70 milioni di euro per
lastrificare tutto e sembra che, rispetto a questo investimento, si
sia aggiunto ulteriore immobilismo, nel senso che la comunità non
interviene sul fattore produttivo maggiore che è la casa da gioco,
aspetta che arrivi il messia e non si capisce bene chi deve
intervenire per creare un modello di turismo che abbiamo visto
essere obsoleto, non funziona e occorre ricercarne altri. Il
modello di turismo non riguarda solo Saint-Vincent, che dovrebbe
essere legato alla casa da gioco e quindi i giocatori della casa da
gioco stanno "cambiando pelle", si sta diffondendo una pletora di
giocatori giovani e meno giovani, pensionati, incentivati dallo
Stato, che fa da biscazziere e, nella misura in cui aumenta il
numero dei giocatori, vediamo che c'è mancanza di attrazione da
parte del casinò, ma soprattutto il Paese... perché non si creano
sinergie e non si crea un'autonomia del Paese rispetto alla casa da
gioco e si interviene ulteriormente con un piccolo contributo per
tacitare qualcuno che protesta, invece di andare a spiegare che è
ora di prendersi delle responsabilità, mettersi in gioco e non
aspettare la Regione. Perché un Governo che fa delle strategie non
deve solo seguire le spinte delle singole situazioni che si creano
intervenendo, dando dei soldi; sono d'accordo che vengano dati dei
soldi, ma questi devono essere legati a degli obiettivi e a delle
strategie. Nel comparto turismo, Assessore, occorre dagli impianti
a fune alla neve programmata investire in modo più massiccio. È
vero non si può fare con il disavanzo, ma almeno gli orientamenti e
non la diffusione di una distribuzione a pioggia del disavanzo.
Occorre quindi prendere gli operatori turistici... lo si può fare
assieme, non deve farlo il Governo, lo deve fare il Consiglio
regionale con delle indicazioni strategiche: "le condizioni per
avere dei quattrini sono queste e queste...", le discutiamo qui
dentro, diventano esecutive da parte del Governo, ma sono le
strategie che deve indicare il Consiglio regionale, perché non
abbiamo un Governo forte che ha una strategia ed è in grado di
pretendere che operatori turistici, albergatori o altro investano
nelle nuove direzioni che sono dettate dai cambiamenti climatici,
occorrono scelte coraggiose.
Abbiamo la questione dell'energia, è da anni che continuiamo a
dire che il risparmio energetico nei settori immobiliari di
proprietà della Regione "fa a pugni" con la climatizzazione di
questi edifici, consumiamo soldi ed energia per rinfrescare
d'estate e riscaldare d'inverno il clima. Abbiamo la possibilità
con scelte strategiche del Consiglio regionale di dare indicazioni
vincolanti al Governo affinché gli investimenti vadano in direzione
del risparmio energetico e vadano nella direzione giusta. Il
risparmio energetico si lega al discorso delle attività
produttive... l'Assessore non c'è... occorre non prestare fede ai
titolari di partita IVA e artigiani che vogliono un sistema
immutato, che è quello dei contributi e basta; occorre dire:
"imprenditori, siamo d'accordo ad investire sulle vostre aziende a
condizione che vi riqualifichiate nei settori che permettono,
facendo investimenti congrui, all'Amministrazione regionale di
risparmiare complessivamente sugli interventi che deve fare". Il
bilancio sull'agricoltura... non c'è l'Assessore Isabellon...
abbiamo una piccola azienda che fa sperimentazione, bisogna andarla
a trovare e parlarci assieme perché potrebbe essere l'inizio di una
filiera nel settore agricolo non indifferente, non lasciamo
"cadere" quelle poche cose buone.
Seconda cosa: bisogna far sì che gli investimenti che diamo
all'agricoltura finiscano ai piccoli agricoltori. Oggi abbiamo un
apparato assistenzialista dall'AREV ad altre associazioni, compresi
i veterinari, che "succhiano" un sacco di risorse all'agricoltura
senza alcun beneficio sul piano occupazione e aziendale e di aiuto
effettivo ai piccoli agricoltori, che continuiamo a caricare di
incombenze burocratiche mastodontiche. Fra un po' per avere 20
mucche bisognerà avere il consulente, che ci sbrighi le pratiche
che imponiamo come Amministrazione regionale! Dobbiamo dare lavoro
a un comparto legato all'agricoltura? Dobbiamo dare lavoro a
consulenti e "chi più ne ha ne metta"? Bene, prendiamo tutte queste
persone e diciamo: "adesso basta, i quattrini sono quelli di prima,
però voi rendete servizi utili e liberate le aziende dalle
incombenze burocratico-amministrative e ognuno di voi rimane a
lavorare nel Comune di competenza a disposizione degli agricoltori,
che non si possono più permettere di perdere mezze giornate presso
i vari Assessorati per seguire le loro pratiche".
Lavoro e sociale: ieri abbiamo fatto una riunione con i
lavoratori per il "problema amianto", alle 15,00 abbiamo fatto una
riunione qui sotto con i lavoratori della "SET". Devo dire che
eravamo in 5, a parte l'Assessore e il Presidente, non c'erano
neanche tutti i Capigruppo. E stamani ho fatto il giro di tutti per
dire che i lavoratori della "SET" venivano qui sotto, il problema
non è che dovevamo essere tutti e 35 qui sotto, ma era un modo come
un altro per ascoltare le situazioni disastrose che abbiamo in giro
nei nostri comparti produttivi. Stiamo troppo qui dentro e con le
nostre clientele e non siamo più in grado di ascoltare la nostra
popolazione. Non mi venite a dire che questa è demagogia. Dobbiamo
investire nei comparti produttivi innovativi, allora qui siamo di
fronte a un'azienda che ha lavoro, quindi occorre collegare
l'intervento di salvaguardia di questa azienda e, per esempio,
cominciare ad immaginare fra 5 anni questa azienda legata
all'accordo che è stato fatto fra il Politecnico di Torino e la
"Brambilla" di Verrès e la ricerca applicata. È possibile
immaginare degli scenari che vadano più in là della "punta del
proprio naso"? Su queste cose dovrebbe dare indicazione il
Consiglio regionale. Per fare un esempio pratico: siamo andati 10
Consiglieri a Bolzano, questi Consiglieri, quando hanno capito come
si possono fare le cose... non siamo i più fessi di questo mondo!
Ci siamo messi al lavoro nelle Commissioni e abbiamo dato delle
indicazioni al Governo. Le indicazioni sono state prese in modo
offensivo, come dire: "cosa interviene il Consiglio sulle attività
che noi stiamo svolgendo? Il Consiglio ha il ruolo di controllare,
lasciateci lavorare!". Il Consiglio ha un ruolo propositivo
strategico e, nella misura in cui in breve tempo riusciamo ad
elaborare questa legge sul risparmio energetico, facciamo da volano
e diamo un sacco di lavoro alle nostre imprese. Le nostre imprese
però bisogna chiamarle, non solo fare le campagne pubblicitarie e
dire: "basta mettere su sassi inutili lungo le sponde dei
torrenti", occorre fare dei piani di formazione compresi gli
imprenditori e c'è tutto questo comparto di attività, che darà
lavoro in Valle d'Aosta per decenni, a vostra disposizione. Non
credo sia difficile farlo, bisogna avere il coraggio di dire non
che ho il contributo per la pala meccanica, ho il contributo alla
betumiera... perché l'Assessore aveva fatto un tentativo di
cambiare alcune cose, c'è stata una timida ribellione, quella sì
che è stata ascoltata da tutto il Governo e si è fatta marcia
indietro! Questa marcia indietro può avere dei risultati dal punto
di vista elettorale ma, dal punto di vista degli interessi
strategici della Regione, si tratta di riconvertire alle nuove
tecnologie e ai nuovi modi di costruire, al nuovo modo di produrre
energia, al nuovo modo di risparmiare soprattutto energia, un
comparto produttivo che già abbiamo. È tutta la vita che vado a
scuola: a scuola di strada, fai un lavoro e poi ne fai un altro,
non sono mai morto, non è detto che devo vivere con una pala
meccanica, per 30 anni fare l'imprenditore e far finta che nulla
cambi nel mondo, perché ho l'Assessore di riferimento e tanti
dirigenti dell'Assessorato che si "arrampicano sui vetri" per
creare quel tipo di lavoro che si adegua a quel tipo di azienda e
non viceversa. Non è il Consiglio regionale che fa le scelte
strategiche e poi detta alle imprese gli orientamenti e a quali
condizioni deve e può avere i finanziamenti, noi qui facciamo alla
rovescia e questo non va bene per la collettività. Stiamo perdendo
un treno - domani interverremo anche su un problema legato alla
ferrovia - sul modo in cui vengono date le consulenze, sempre ai
soliti noti, come da una consulenza per un lavoro si innestano
altri 10 lavori, in modo che non si mettono in rete altre risorse e
altre professionalità.
Abbiamo parlato di qualità di servizi, gli investimenti sulla
sanità che a prima vista non portano a risultati... continuo ad
insistere: possiamo dotarci di tutta una serie di servizi sanitari
e assistenziali, che fanno da volano a un sacco di persone che
devono assistere questi ammalati. Voi dite: "Consigliere Bortot sta
giocando con il fuoco sulle malattie delle persone", ma non è così.
Abbiamo le risorse per fare investimenti in questo comparto che fa
da volano a una serie di economie legate allo stesso. Faccio un
esempio: in 10 anni facciamo la seconda sperimentazione per il voto
elettronico, 10 anni fa qualcuno di voi ad Arnad ha votato con il
voto elettronico, adesso mi ritrovo con un documento che dice che
dobbiamo dare un bel po' di soldi a qualche azienda - indovinate
quale... - non per introdurre il voto elettronico, ma per
l'ulteriore sperimentazione. Dico allora la memoria storica delle
persone, pazienza, le persone possono cambiare lavoro o attività,
ma la memoria storica qui dentro dovrebbe esserci, i documenti
dovrebbero esserci. Andiamo allora a vedere quanto abbiamo speso
con quella sperimentazione, i risultati che ha dato e se ha
funzionato, ma non mettiamo più altri soldi a sperimentare una cosa
che abbiamo già sperimentato!
Assessore Cerise, poi non so, forse decifro male, sono in
malafede, oppure ho un po' di cattiveria... interventi strutturali
per la protezione dei centri abitati, mi auguro solo non sia
l'ennesimo vallo di Pontboset, dove siamo andati a tagliare
castagni secolari che proteggevano l'abitato per esporlo
maggiormente a rischio e pericolo. La protezione dei centri abitati
significa dove è possibile piantare degli alberi e non tagliarli.
Vorrei che non fosse una questione personale fare un bilancio del
bilancio energetico di quanto ci viene a costare il riscaldamento
delle scuole e degli edifici pubblici nella nostra Regione, capire
quanto dobbiamo investire in tali edifici e in quanto tempo
ammortizzeremo la spesa e questo è un esempio concreto e spero di
non dovermi occupare da solo in qualità di Consigliere di questa
cosa, ma vorrei che se ne facessero carico le Commissioni preposte
per la predisposizione del disegno di legge sul risparmio
energetico.
Articolo 36: qui vorrei vi fosse l'Assessore La Torre che non
c'è, andiamo ad incentivare il discorso della rottamazione; anche
qui incentiviamo la rottamazione per comprare mezzi nuovi o per
proporre a chi rottama altre soluzioni? Se rottamiamo per comprare
mezzi nuovi, speriamo di inquinare meno rottamando auto e andando a
consumare energia per produrne di nuovi e non vedo ancora i
provvedimenti per incentivare gli impianti di metano e GPL su un
sacco di auto, che non è assolutamente necessario rottamare.
Sull'argomento si era anche approvata una mozione.
Un'altra bella "chicca": siamo riusciti a fare la fusione del
Centro servizi previdenziali e il FOPADIVA, quando 2 aziende si
fondono, creano delle sinergie, liberano delle risorse economiche e
investono, invece no all'articolo 13 scopriamo che vi è uno
stanziamento di non so quanti euro per far fronte ai costi
ulteriori del Fondo gestione previdenziale perché è aumentato il
lavoro, ma come, se un'azienda aumenta il lavoro, dovrebbero
aumentare le entrate e non dovrebbe più esserci il supporto
finanziario dell'ente pubblico, perché questa dovrebbe andare
avanti da sola!
Potrei andare avanti, non voglio farla lunga, la conclusione è
che ancora una volta abbiamo perso l'occasione per utilizzare
questi 230 milioni spesi e indirizzati a finanziare delle scelte di
tipo strategico. Li abbiamo distribuiti a chi aveva la voce più
alta magari in Giunta, perdendo un'occasione di fare scelte di tipo
strategico, legate ai settori produttivi innovativi che creano
occupazione e non settori obsoleti che hanno bisogno di continua
assistenza.
L'ultima cosa vorrei dirla al Consigliere Lattanzi: benedetti
imprenditori valdostani, se ci siete, "battete un colpo"! Chi ha
detto che la Regione vi toglie lo spazio per fare gli imprenditori,
abbiamo decine di leggi che incentivano gli imprenditori, danno
soldi e finanziamenti a tasso agevolato, a fondo perduto, a medio o
lungo termine, CONFAPI e "chi più ha più ne metta" e, invece di
creare imprenditoria, creiamo imprenditoria assistita dalla
Regione, ma poi non creiamo un bel "fico secco" di niente! Morale:
con tutti i soldi che investiamo sulla formazione, tutte le volte
che abbiamo bisogno di una consulenza di un progetto che vada più
in là del fare comune dobbiamo fare intervenire professionalità
esterne; una riflessione sul lavoro intellettuale, sulla
formazione, sui risultati fra formazione e risultati della
formazione come vengono applicati su campo la dobbiamo fare.
Infine, anche qui do ragione al Consigliere Lattanzi, spendiamo
un sacco di soldi, ma questi soldi non sono investiti, servono per
assistere, ma fino a quando possiamo permetterci di assistere senza
pretendere che i soldi investiti abbiano un ritorno? Mi rendo conto
che ci sono dei ritorni che sono poco misurabili a breve termine,
ma il ruolo del Consiglio è quello di dare delle strategie e le
strategie poi il Governo deve applicarle. Il rischio è che il
Governo non ha delle strategie e lo ha dimostrato nella
distribuzione del disavanzo, alcuni ce le hanno molto chiare le
strategie, lo ripeto tutte le volte, usano ruoli, competenze e
presidenze che diamo per strategie molto poco legate all'azienda
che sono chiamati a dirigere, ma hanno strategie riferite ad un uso
improprio delle aziende che sono chiamati a dirigere e queste
persone sostituiscono poi le strategie che mancano al Governo e
quelle che il Consiglio regionale non si vuole dare.
Président
- La parole au Conseiller Salzone.
Salzone (SA)
- Evidentemente per noi, Assessore, il
compito sarà più facile rispetto al ruolo dell'opposizione, anche
perché questa è una di quelle occasioni in cui il tono di chi è in
maggioranza non può che essere positivo. Lei stesso nella sua
relazione iniziale ha dimostrato una certa felicità di poter
proporre, se posso usare tale termine, cifre di questo tipo e lo
stesso vale per noi. Infatti presentare il rapporto 2006 con un
assestamento sul bilancio di previsione 2007, con un assestamento
di questo tipo non può che darci delle soddisfazioni, è evidente
però che comunque anche nel nostro ruolo dobbiamo avere la capacità
di porre sul piatto della bilancia, pur avendo delle risorse
ingenti, le criticità eventualmente che devono essere risolte,
quindi bisogna individuare le strade che ci devono consentire di
percorrere la strada giusta per risolvere i problemi. Questo è un
bilancio che rappresenta un "trend" positivo e che ci fa ben
sperare per il futuro, un "trend" positivo frutto anche di una
maggiore competitività dell'Europa nei mercati internazionali e che
ha consentito al nostro Governo di accumulare quello che tutti
chiamiamo un "tesoretto" per certi versi inaspettato e frutto di
maggiori entrate rispetto a quelle previste. Anche noi, per
fortuna, siamo stati in grado di accumulare un avanzo importante,
frutto di maggiori entrate di tributi - intorno al 6,6% -, che ci
consente di "mettere mano" a quei settori che rappresentano alcune
debolezze. Certo, 234 milioni di euro sono una bella cifra, anche
se, come abbiamo detto, la cifra che possiamo impegnare è
inferiore, ma che comunque copre una serie di settori e questo ci
permette di affermare che è stata fatta una ridistribuzione
piuttosto omogenea. Mi fa particolarmente piacere quando si parla
di investimenti di circa 5 milioni per l'ERP, anche se sono in un
settore specifico, così come mi piace citare il discorso dell'asilo
nido di Charvensod o gli interventi nei Comuni di Saint-Vincent o
di Pontey, gli investimenti degli impianti a fune, la strada di
Champorcher, gli impegni per lo smaltimento di rifiuti, le
politiche sociali, anche se non sono tantissime, ma noi qui abbiamo
delle quote piuttosto importanti.
Da questa fotografia possiamo rappresentare una situazione
socio-economica della nostra Regione che ci consente di fare
progetti innovativi in diversi campi, nella consapevolezza che
bisogna dare una sferzata di modernità ed efficienza per
consentirci di rilanciare il "sistema Valle d'Aosta", che pare in
alcuni casi assopirsi sugli allori del passato e anche quelli di
oggi. Dobbiamo non solo più chiederci, ma decidere quale ruolo
futuro vogliamo per la nostra Regione nel contesto europeo, in un
mondo sempre più globalizzato partendo dal presupposto che dobbiamo
valorizzare meglio i nostri punti di forza. Noi dobbiamo
sottolineare i nostri punti di forza e i punti di forza che ci pare
di dover sottolineare, così come è stato fatto dal Presidente della
Regione in occasione della presentazione del rapporto economico
presentato dalla camera di commercio... anche egli ha messo in
risalto la nostra forma di Governo... la "governance", riteniamo
che questa sia una risorsa sulla quale dobbiamo rimanere... il
bilinguismo, nella consapevolezza però che, se non è accompagnato
da un'altra lingua, l'inglese, non riusciremo ad essere competitivi
nel resto del mondo. Oggi perfino i Paesi sottosviluppati come
Africa ed Asia fanno della conoscenza delle lingue un punto di
forza irrinunciabile. Un altro aspetto importante è la crescita,
quello di cui stiamo discutendo, una crescita che ha come oggetto
il rapporto dell'immigrazione di cui faremo un cenno anche
dopo.
Come sappiamo, con altrettanta onestà intellettuale dobbiamo
dire quali sono le nostre debolezze ed è indubbio che il nostro
punto di debolezza più pregnante è quello dell'industria: "Tecdis",
"Rossignol", "SET", ma soprattutto anche la vicenda del Casinò di
Saint-Vincent, che continua a perdere inesorabilmente quote di
mercato. Queste sono le debolezze più evidenti, ma certamente un
altro punto sul quale bisognerà battersi sarà il tema dello
sviluppo e della ricerca, che sono poi la chiave del problema... la
carenza di figure professionali di alto livello, ma anche il
livello di scolarità della nostra Regione. Dobbiamo partire da
questi punti se vogliamo rilanciare e "fare sistema" nella
consapevolezza che in tale legislatura, nonostante la crisi che sta
coinvolgendo molti partiti e movimenti, la maggioranza ha raggiunto
obiettivi significativi anche attraverso la riconosciuta capacità
di utilizzare per esempio i fondi europei, mi pare di ricordare 200
milioni di euro. Abbiamo anche firmato accordi importanti che vanno
sottolineati, come quello dell'università, il trasferimento delle
caserme che, secondo me, rimarrà il fiore all'occhiello di questa
legislatura, ma anche gli accordi firmati con "Telecom", la
ferrovia, l'aeroporto con la radioassistenza, la viabilità,
l'autostrada che arriva fino al Tunnel del Monte Bianco, il
Politecnico, l'ex "Brambilla" di Verrès, dove si svilupperà il
settore della ricerca e della formazione e poi l'acquisto del
"Billia", un altro punto che servirà sicuramente per il futuro
della soluzione del casinò. Oggi, come è stato detto dal rapporto
presentato dalla Camera di commercio, la popolazione della Valle
d'Aosta ha superato le 125mila unità con un saldo negativo dello
0,3 per mille, ma con un saldo migratorio positivo dell'8,9 per
mille. Il 2006 quindi conferma un "trend" demografico in crescita
molto più della media nazionale, trainata dalla componente
migratoria e questo fatto fa dire alla maggioranza degli
economisti, non solo valdostani, che senza l'apporto migratorio non
può esserci rilancio per la nostra economia. Proprio per questo
l'importanza di tale fenomeno, come abbiamo detto in altre
occasioni, necessita di svolgere approfondite analisi sociologiche
del problema, ma questo è un argomento non di oggi.
Riguardo alle stime più recenti, la nostra economia presenta
dati positivi di ripresa, il PIL regionale farebbe registrare una
crescita dell'1,6% in termini reali, anche se il settore industria
evidenzia serie e preoccupanti contrazioni, poi, come qualcun altro
che mi ha preceduto, non possiamo affermare che il PIL all'1,6% ci
possa soddisfare quando sappiamo che la media nazionale è
superiore. L'economia valdostana risulta sempre più terziarizzata,
anche se manca un'inversione indispensabile che punti sulla
qualità; in questo settore bisogna migliorare, abbiamo settori
ancora in embrione da sviluppare o valorizzare meglio, mi viene in
mente il discorso della scuola alberghiera.
Dal rapporto socio-economico della Valle d'Aosta presentato da
Unioncamere si evidenzia come la qualità della vita si posizioni al
15° posto fra i 103 territori provinciali presi in esame, mentre
sul tenore di vita siamo posizionati all'8° posto. Personalmente
non considero questi dati in modo positivo, dobbiamo migliorare
perché abbiamo mezzi e risorse, dobbiamo migliorare perché non
possiamo dimenticarci che la forbice fra ricchezza e povertà si
allarga sempre più e che le sacche di povertà sono in aumento anche
in Valle d'Aosta. Se vogliamo salvaguardare la famiglia quale
pilastro della società, è necessario per il futuro un ulteriore
incremento di risorse in tale settore, anche se riconosciamo che
330 milioni di euro investiti nel Piano socio-sanitario della
nostra Regione rimangono una cifra importante e molti settori
possiamo definirli di eccellenza. In questo contesto è necessario
che la "macchina" Regione sia dotata di un buon motore, ma anche di
una serie di accessori di qualità come l'annuario statistico che
consentirà maggiore propulsione al motore della nostra Regione. La
Valle d'Aosta poi deve essere promotrice di sé stessa con mezzi
nuovi, con una comunicazione diversa, migliore, ma anche con fatti
concreti. Bisogna entrare in questa ottica per fare scelte
strategiche concilianti con l'Europa, ipotizzando sì alleanze
territoriali con il Canavese e con il Biellese, ma anche rapporti
politici con Piemonte e Liguria per sostenere la nascita
dell'Euro-Regione, come tutti auspichiamo.
In una legislatura così convulsa, insomma, l'apporto tecnico
politico non è certo rimasto immobile, ma molte sono le cose che si
devono ancora fare e migliorare. L'anno che ci rimane sarà un banco
di prova per concretizzare e risolvere operazioni importanti, che
non hanno ancora trovato il modo di attuare un'inversione di
tendenza, come la vicenda del casinò, dopodiché saranno gli
elettori a giudicarci.
Président
- La parole au Conseiller Lavoyer.
Lavoyer (FA)
- Come gruppo "Fédération Autonomiste" diamo
un giudizio positivo a questi 2 provvedimenti di legge, quindi
questo mio intervento annuncia anche il voto favorevole del nostro
gruppo.
Mi limito ad alcune brevissime considerazioni. Riteniamo che da
tale conto consuntivo emerga una buona capacità di spesa
dell'Amministrazione regionale nel suo complesso e quindi un'azione
tutto sommato positiva anche per le percentuali in aumento di
questa capacità di spesa... dicevo, un'azione positiva del Governo
regionale. Ci pare che da tale consuntivo emerga che lo strumento
di programmazione legato al programma di legislatura sia stato
usato correttamente e che possiamo anche sottolineare che questo
avanzo di amministrazione è prevalentemente composto da un aumento
delle entrate del 10%, almeno dai dati che abbiamo in possesso, i
154 milioni oggetto importante dell'assestamento siano scaturiti da
un aumento delle entrate del 10%: questo sta a significare che
l'azione del Governo, anche se con fatica, si sta incanalando su
quell'alveo di sostegno di una ripresa economica, che anche in
questi giorni è stata ribadita da esperti in economia. Vediamo bene
la redistribuzione nell'assestamento di queste risorse, che vanno
ad irrobustire alcuni settori, tendono ad irrobustire questi primi
segnali positivi di ripresa economica e soprattutto si muovono in
linea con il solco del programma di legislatura. Noi pensiamo che
il cosiddetto "tesoretto", come lo ha chiamato il collega Lattanzi,
sia tutto sommato, almeno nelle previsioni, speso bene. Diamo anche
un giudizio positivo sul fatto che il 90% degli impegni che vengono
fatti sullo strumento finanziario hanno una conclusione positiva:
questa è un'altra percentuale importante. Anche se riteniamo che
uno degli aspetti più critici non tanto di questi provvedimenti
legislativi, ma dell'azione dell'Amministrazione regionale siano
l'efficienza e forse una burocrazia non sufficientemente
snella.
Voglio poi, riprendendo alcune osservazioni fatte dal collega
Lattanzi, sottolineare che è molto importante il fatto che una
parte delle risorse siano destinate con la finalità di non
accendere dei mutui che a suo tempo erano stati messi nel bilancio
di previsione. Su questo sottolineiamo un aspetto molto importante,
perché nella fase di costruzione del bilancio il fatto di andare a
prevedere la possibilità di accendere dei mutui, proprio perché
parliamo di bilancio di previsione, dà la possibilità di avere un
ventaglio di interventi molto più ampio e che quindi in fase di
consuntivo danno la possibilità di andare a ricalibrare quegli
aspetti che per alcuni motivi, anche di tipo burocratico, non hanno
permesso di spendere risorse. La previsione di un mutuo quindi è
una maggiore elasticità dello strumento finanziario, ossia dà una
possibilità di minore "ingessamento" dello stesso. Questo utilizzo
delle risorse che vanno a sostituirsi ad un aumento
dell'indebitamento con i mutui lo troviamo positivo, anche perché
abbiamo la possibilità di andare ad utilizzare le annualità che a
suo tempo erano state messe sul bilancio come spesa per tali mutui
che non andiamo a contrarre.
Non possiamo condividere da un punto di vista politico le ormai
ripetute posizioni che in particolare la collega Squarzino e il suo
gruppo sostengono, il solito ritornello della Valle d'Aosta troppo
ricca; ormai sono 20 anni che sentiamo questo ritornello, da
sempre! Cercate di "cambiare registro"! Noi è da 20 anni che
cerchiamo di spiegarvi che la Regione autonoma comporta specialità,
ma comporta anche oneri finanziari che altre Regioni non hanno, ma
non lo spieghiamo solo dal punto di vista teorico, lo spieghiamo
con dati alla mano. Penso sia giunto il momento di guardare oltre,
la Valle d'Aosta la sua specialità non se la gioca più soltanto in
questo rapporto sterile subalterno a cui voi volete sottoporre la
Regione con lo Stato centrale, ormai noi ci rapportiamo con
l'Europa, lo vedete bene che qualsiasi provvedimento legislativo,
soprattutto nelle materie dove abbiamo competenza primaria, dove ci
comportiamo come Stato membro, l'interlocutore con il quale ci
troviamo a confrontarci è l'Europa non più lo Stato centrale. È ora
di uscire da questo "refrain", si deve costruire una seconda fase
dell'autonomia speciale, superare tale fase di sterili polemiche su
situazioni che ormai di per sé non esistono più perché questi
ritornelli potevano avere un senso 20 anni fa, oggi sono superati e
non fanno più presa neppure dal punto di vista elettorale. A noi
invece pare che, anche se con grandi sforzi e in un momento di
grande disorientamento, come è stata tale legislatura, finalmente
questa maggioranza e questo Governo abbiano intrapreso di nuovo la
strada giusta, siano di nuovo un punto di riferimento importante e
con un'azione che più che alle chiacchiere bada alla sostanza. Mi
pare che la Valle d'Aosta possa guardare al futuro con
ottimismo.
Président
- La parole au Conseiller Venturella.
Venturella (Arc-VA)
- Vorrei fare 2 brevi osservazioni:
una di carattere generale sul dibattito e sulla procedura che ha
portato all'approvazione del consuntivo 2006, una invece nel merito
delle entrate. Mi ricordo con grande soddisfazione, perché fu una
conquista di tutto il Consiglio comunale di Aosta, che mi ha visto
sedere sui banchi per circa 12 anni... quella di far passare
preventivo e consuntivo in Commissione, ma in Commissioni
congiunte. Non era investita solo la II Commissione, finanze e
tributi, ma tutte le altre Commissioni... e nelle altre
Commissioni... e attraverso l'audizione di ogni responsabile dei
dicasteri si andava a sviscerare sia il preventivo, ma ancora di
più... e qui siamo d'accordissimo con l'Assessore Marguerettaz
quando dice che il consuntivo è forse più importante del
preventivo, perché nel consuntivo si ha una visione di ciò che si è
fatto, non di ciò che si sperava di fare col denaro. Questo è un
invito che faccio alla Presidenza del Consiglio, ma anche ai
Presidenti delle Commissioni: quello di cercare per i prossimi
consuntivi di introdurre una buona pratica che è quella
dell'analisi del consuntivo in II Commissione e via via in altre
Commissioni del Consiglio in sessione congiunta. È lì che si
analizzano evitando così di porre domande, perché analizziamo in
Commissione.
La seconda osservazione attiene invece a ciò che avevamo
affermato in sede di bilancio preventivo e al collega Lavoyer, che
non perde l'opportunità di accusarci di cantare sempre il solito
"refrain", dico che lo ricanteremo con forza perché, se si ricorda
bene, Assessore Marguerettaz, avevamo nella discussione sul
bilancio preventivo fatto alcune osservazioni fra cui una sulla
sproporzione all'interno del titolo I fra i tributi propri e le
compartecipazioni. Se si ricorda, avevamo fatto un ragionamento
dove si diceva che la Valle d'Aosta, rispetto alle altre Regioni o
Province autonome, era in netto svantaggio perché aveva una
capacità impositiva di alcuni punti percentuali minore delle altre
realtà regionali. Con tale consuntivo le cose sono peggiorate
perché, se è vero che fra la previsione finale 2006 e il consuntivo
2006 vi è un aumento di 6 milioni di euro, l'aumento delle
compartecipazioni totali rispetto alla previsione finale 2006 e
consuntivo 2006 è superiore. Questo vuol dire che ciò che dicevamo,
che vi era una sofferenza su tale punto... si è ulteriormente
aggravata perché noi dicevamo: "fate attenzione, che nei tributi
propri dovete pensare che la tassa di concessione della casa da
gioco è un'entrata che non esprime appieno il concetto di tributo
proprio, non si tratta di capacità impositiva, ma è una cosa
diversa". Infatti le cose sono peggiorate, perché da 65 milioni di
previsioni sono passati a 60 milioni: ecco perché il 15,5% rispetto
al titolo I, 84,5% quota tributo proprio e quota compartecipazione,
è diminuito di quasi un punto percentuale e passa al 14%. Se
togliamo a questo l'entrata che, dal punto di vista della logica,
potrebbe non essere lì bene inserita, ossia la tassa di concessione
della casa da gioco all'interno dei tributi propri, togliamo questa
quota, passiamo dall'11% che era nel preventivo, al 10%... quindi
vi è un peggioramento. Noi sappiamo che lei, Assessore, non ama
sentire tali critiche, ma è questo il problema: la mancanza di
capacità impositiva, di fare autonomamente finanza. Avevamo
osservato che vi erano 3 entrate che erano sia dei tributi propri,
ma anche delle compartecipazioni e mi pare che anche la collega
Squarzino le abbia indicate: l'IVA sostitutiva, l'IRPEF e IRE sia
per la 498 che per la 690 e l'imposta di fabbricazione della birra,
quando queste, per un meccanismo contabile e finanziario, potranno
venire intaccate cosa faremo? È necessario far sì che questo
bilancio sia non dico strutturato e pensato già prevedendo il più
nefasto degli scenari, ma almeno un po' di responsabilità verso le
generazioni future.
Président
- La parole au Conseiller Sandri.
Sandri (GV-DS-PSE)
- Salvo annunciare che si è tenuta
pochi minuti fa la VI Commissione, di cui avevamo chiesto la
sospensione per un rispetto dei problemi dell'alcolismo, comunque
prendiamo atto che la sospensione non c'è stata e che continua a
dare prova di sé. Su questi 2 provvedimenti di legge credo che la
discussione abbia riproposto una versione "soft" del dibattito che
si è fatto sul bilancio regionale a dicembre 2006. Anche noi non ci
possiamo esimere dall'avere lo stesso tipo di atteggiamento "soft",
nel senso che è una fotocopia di un dibattito che già abbiamo
sentito e che risentiremo fra qualche mese.
Ci sono alcuni dati essenziali che devono essere ribaditi: il
primo è quello del distacco fra politica e cittadini. Qui parliamo
di un bilancio positivo, ricco, di un tesoro non più un "tesoretto"
che viene ridistribuito ai cittadini in forma diretta o indiretta,
quindi apparentemente tutto va bene. Abbiamo sentito dai colleghi
della maggioranza parole di lode, in alcuni casi sperticate di
questa situazione. Chiediamoci come mai la gente fuori non sta
bene. Qui tutti i dati sono positivi, ma fuori abbiamo gente che
non trova lavoro, abbiamo sentito prima il collega Lattanzi ha
detto in una forma efficace che i curricula ci arrivano da tutte le
parti, maggioranza ed opposizione, io vorrei essere più preciso,
prima passano dalla maggioranza e poi arrivano all'opposizione
perché le speranze sono inferiori, quindi manca il lavoro. Non è un
dato da poco. Se questa Regione davvero fosse in pieno sviluppo
economico e veramente questi soldi si trasferissero nella società,
diventassero motore di questa società, non ci sarebbe questo
problema del posto di lavoro. Non stiamo parlando del
malfunzionamento di un piccolo settore, di un servizio che non è
all'altezza delle nostre aspettative, stiamo parlando di un
problema grave: mancanza di lavoro. Come mai, per quanto riguarda
l'attuazione della legge n. 19, abbiamo un enorme numero di domande
sempre nelle stesse persone? Perché evidentemente ci sono persone
in difficoltà, i rapporti sulla povertà si moltiplicano, ma non si
fa nulla per invertire la situazione di queste persone che sono
condannate ogni 6 mesi ad andare dall'assistente sociale a chiedere
un contributo, allora tali persone non hanno cittadinanza in Valle
d'Aosta? Non hanno diritto ad essere tolte dalla loro situazione di
indigenza? Se esistono queste situazioni croniche e cronicizzate,
soprattutto particolarmente presenti per quanto riguarda persone di
una certa età e soprattutto donne sole, con pensioni ridicole,
credo che tale bilancio regionale abbia fallito, perché non ha dato
le risposte che i cittadini chiedevano. Non le ha date neanche ad
altre situazioni, è stato detto da altri colleghi, lo ripeto: se vi
fosse davvero questo bilancio positivo, ma come mai le nostre
imprese non sono competitive, come mai le nostre imprese non sono
capaci di essere all'altezza della situazione a livello nazionale e
internazionale? Forse perché manca l'"ADSL", forse perché manca la
ferrovia? Forse perché è tutto un sistema assistenzialistico e non
un sistema di servizi? Forse per l'enorme burocrazia che
appesantisce il sistema economico? Le motivazioni sono tante e si
possono andare a trovare, ma è certo che, se questo bilancio fosse
fatto bene, tali problemi non dovremmo averli. I problemi allora
sono legati anzitutto alla mancata capacità di fare un'analisi
qualitativa del bilancio regionale, ossia dobbiamo capire
qualitativamente la nostra gente sta meglio o sta peggio? Di
studenti ce ne sono di più o di meno? I ragazzi abbandonano la
scuola a livello delle scuole medie inferiori e superiori e non
vanno all'università, oppure c'è un'inversione di questo "trend" e
studiano di più? A fronte di queste domande dobbiamo rispondere con
dei provvedimenti, qui invece la logica è diversa e noi ci dobbiamo
chiedere qual è la logica che sta alla base di tutto questo. La
logica è che la politica si disinteressa del reale funzionamento
dell'economia, perché, se l'economia avesse un vero sviluppo, se
gli impresari potessero davvero fare gli imprenditori, se chi ha
spirito di iniziativa potesse davvero mettere in pratica le cose
che vuole mettere in pratica, a cosa servirebbe la politica? Oggi
invece la politica ricatta il sistema, tenendo sempre nella
sopravvivenza, a quel punto, per avere un posto di lavoro, devi
andare dal politico, per avere una sovvenzione per la tua impresa,
devi andare dal politico, per avere una sovvenzione di assistenza
sociale o per altri motivi, devi andare dal politico, per sbrigare
una pratica confusa dal punto di vista burocratico, devi andare dal
politico e allora il politico ha un senso. Possiamo dirlo allora:
la politica valdostana, questa politica valdostana sta tenendo in
ostaggio l'economia, le persone, la Valle d'Aosta.
Credo sia una scelta molto chiara, ribadita con precisione in
tutti questi articoli, cercheremo poi di vedere passo passo; qui
non è un problema di quanti soldi ci siano, spero che di periodi
così positivi continuino ad esserci in Valle d'Aosta, non mi faccio
il problema della quantità di soldi che sono a disposizione. Il
problema è di come vengono spesi, non vengono spesi per fare
sviluppo, ma vengono spesi per fare assistenza e quindi poter
mantenere in piedi un sistema politico che si regge non sulle
proprie capacità di promuovere, ma sulle capacità di controllare:
questa è la cosa grave a cui ci troviamo di fronte. Dobbiamo
cominciare a pensare a delle forme di tipo diverso e questo
significa anzitutto fare in modo che la Regione esca dal controllo
degli enti locali; ho già detto più volte come tale sistema degli
enti locali comporti un controllo esasperato da parte di un partito
politico sul territorio e non è un caso - ho fatto una piccola
statistica negli ultimi giorni - che un largo numero di Sindaci di
questo partito non solo siano profondamente condizionati dalla
propria appartenenza politica, ma siano anche dei dipendenti
regionali, in modo che il rapporto di dipendenza sia ancora più
netto. Andiamo a vedere quindi... ci sono i Comuni di serie "A" e i
Comuni di serie "B" anche qui dentro. Vediamo ad esempio il
Comune... Lavoyer... che si prende un milione non mi ricordo più
quanti... mila euro, perché deve essere indennizzato dalla
discarica, il Comune di Pontey finanziamento straordinario "una
tantum", ci sono i settori tipo "transfrontalier Mont-Blanc", è
tutto legato alle persone e alla famiglia politica. Non vi è
assolutamente alcuna voglia di far sviluppare la grande ricchezza
della Valle d'Aosta, che sono le persone, i cervelli, le volontà,
tutte quelle iniziative che vengono coercizzate da questo sistema,
per cui tale sistema non si può sviluppare perché non c'è la
possibilità di esprimersi. Nel momento in cui ti esprimi, viene
contrastato e riportato all'obbligatorietà di passare attraverso il
sistema politico e questo lo si vede rispetto a tutta una serie di
interventi che non sono fatti: parlo di investimenti nel settore
del potenziamento tecnologico, la scommessa della "Wi-Max", la
scommessa dell'"ADSL", non troviamo nulla; vi è il problema della
ferrovia, i soldi della ferrovia o li mette lo Stato, o a livello
regionale si troverà molto poco; vi è il sistema degli impianti a
fune di risalita che è ancora lì, con tante società assolutamente
inefficienti dal punto di vista delle capacità di fare rete; vi è
il problema della sicurezza stradale, delle infrastrutture. L'unico
dato positivo e ne prendo atto, anche se c'è il fatto di rinviare
al 31 dicembre 2009 la messa a norma degli impianti scolastici, è
questa attenzione rispetto alle scuole. Spero che, rendendo le
scuole più belle e a norma dal punto di vista costruttivo, si possa
invogliare gli studenti ad impegnarsi di più.
È possibile fare un paragone fra questa montagna di soldi che ci
troviamo a gestire e gli effetti che non sono all'altezza, io
prenderei un esempio dalla recente attualità, in particolare
rispetto al "Campionato mondiale di Moto GP". La nostra Regione
sembra come la "Honda": ha tantissime fabbriche ed esperti,
tantissimi soldi, perfino dei buoni campioni, perché nulla si può
dire con alcuni personaggi politici di primissimo piano, ma non
riesce a contrastare né la "Yamaha" di Valentino Rossi che ha una
marcia in più, ma neanche la "Ducati" che ha 100 volte meno di
budget, di capacità produttive, di progettisti. Il problema dei
soldi quindi non è in rapporto alle dimensioni, non è chi ha più
grande il bilancio, ma chi lo sa meglio usare e non mi sembra
stiate dando grande prova.
Ci sono 2 dati su cui vorrei fare una breve osservazione per
capire la logica perversa a cui si è arrivati; non è solo un
problema di inefficacia, ma di premio all'inefficacia, che è un po'
demenziale. In altre situazioni, se una comunità avesse a
disposizione un casinò, credo che lo Stato non le darebbe più
nulla, perché già la presenza di un'infrastruttura di tale genere
sul proprio territorio farebbe di quest'ultimo un territorio
privilegiato rispetto a tanti altri, perché significa posti di
lavoro, indotto, acquisti, valorizzazione degli immobili; ebbene
noi per l'ennesimo anno non solo non facciamo questo... ossia
dovremmo dire: "Saint-Vincent ha il casinò, quindi non ha problemi
rispetto a Montjovet o a Emarèse"... ma gli diamo ancora dei soldi!
Investiamo cioè per aprire dei "buchi" in cui buttare dentro dei
soldi! Questo è uno sport non così eccezionale, è uno sport
classico... Forte di Bard: non so di chi fu la primogenitura di
tale struttura - sarebbe interessante andarlo a scoprire nei
verbali degli anni '80-'90 - che oggi contrariamente a quanto si
tentava di fare nel momento in cui si è costruita questa ipotesi...
"ma questo sarà il rilancio di Hône, di Bard, di Donnas e della
bassa Valle", non solo non è il rilancio di queste zone, è il
rilancio solo degli amici degli amici che vengono assunti, questo
sì, ma è un "buco" che continua ad assorbire soldi, tanto che anche
qui abbiamo tanti soldi per andare a coprire il problema di una
struttura, che senza forti iniezioni di soldi regionali, senza il
forte stimolato coinvolgimento di tutta la Valle d'Aosta, avrebbe
dei risultati drammatici. Abbiamo investito tanti soldi europei,
tante capacità, tanto tempo in una struttura che non solo non dà
sviluppo, ma che continua a bruciare soldi. Se questi sono i
vantaggi dell'avere molti soldi, ossia che il cervello si
"annebbia", credo che si dovrebbe fare un'ampia riflessione.
Sul problema del "tesoretto" poi vi sono alcuni dati un po'
negativi che ho citato prima, se si va a vedere, vi sono 50mila
euro per il Consigliere Cesal per quanto riguarda il Mont-Blanc, ci
sono i soldi per il Consigliere Comé per Charvensod e il suo asilo
nido, vi è il contributo straordinario al Consigliere Lavoyer a
Pontey, vi sono una serie di nomi e cognomi che si possono
ritrovare. Questo non è nemmeno tanto interessante, fa parte della
logica della spartizione della politica esistente in Valle d'Aosta,
ma vi sono alcuni dati che meritano una particolare evidenza: il
primo è il problema del voto mediante apparecchiature elettroniche.
È una cosa interessante, perché potrebbe essere non solo uno sfizio
del Presidente della Regione, che ha caldeggiato questo tipo di
meccanismo, perché fa moda, perché fa fine, perché è moderno... ma
potrebbe rivelarsi uno strumento positivo perché potrebbe rendere
effettivo il diritto di voto per persone che non risiedono in Valle
d'Aosta. Ci possono essere persone che sono Italiani all'estero,
persone che momentaneamente sono fuori Valle per lavoro o altri
incarichi, il voto elettronico potrebbe avere questo tipo di
funzionalità, per cui mi piacerebbe che sull'articolo 4 si
invitasse la Giunta a fare delle riflessioni, per cui non tanto ci
si occupasse di rendere elettronico un voto che va benissimo anche
a mano, ma che fosse utilizzato per valorizzare la partecipazione
dei cittadini a questi momenti importanti.
Il problema poi è su alcune cifre qui e là su cui poi torneremo,
ma ci piacerebbe capire in che modo si vogliono valorizzare o
sfavorire gli enti locali. Abbiamo già evidenziato in altre
occasioni il ruolo di Cenerentola in cui la Regione tiene la città
di Aosta, non vorremmo che a corollario di questo passaggio, a
fronte di poche centinaia di migliaia di euro che si danno alla
città di Aosta, si comincino a vedere grosse cifre, i 2 milioni per
le persone anziani e inabili, 3,6 milioni per il Fondo di
riassegnazione dei residui perenti, di cui non si capiscono le
modalità con cui si vanno a distribuire. La stessa cosa per le
spese per il Fondo per il finanziamento del Piano triennale di
politiche del lavoro: 50mila euro per il 2007 cosa vuol dire? Se
vogliamo fare qualcosa di più per il lavoro, non è con questi
50mila euro che si vanno a determinare...
Ci sono poi dei dati che troviamo contrastanti rispetto a una
serie di posizioni, ad esempio troviamo di nuovo il finanziamento
all'AGEA, quando sappiamo che potrebbe essere in avvio un'agenzia
regionale, quindi ci troviamo di nuovo a 7 milioni di euro per il
finanziamento agli agricoltori: questo è il costo delle lentezze
dell'Assessore all'agricoltura, che ci ha portato tale
provvedimento di legge con anni e anni di ritardo.
Vi è poi il "capitolo Fosson" per quanto riguarda gli archivi
del capitolo della Cattedrale, c'è il milione e mezzo per il
Presidente Caveri e il Forte di Bard, articolo 30... ognuno ha il
suo contentino così come il milione e due per il Centro regionale
trattamenti di Brissogne all'Assessore Cerise...
L'unico dato su cui si può esprimere una valutazione positiva è
il milione del Fondo globale sulla rottamazione dei veicoli. Tale
milione, che non è una grande cifra, è però il frutto di una
battaglia che è stata fatta dall'opposizione in questo Consiglio,
quindi spero che si tenga conto nel provvedimento di legge che
attuerà tale fondo globale che ci deve essere una particolare
attenzione per le fasce più deboli che si trovano con le auto più
scassate e senza la capacità economica di potervi fare fronte. Alla
fine entreremo in un'analisi troppo particolareggiata; come avremmo
usato noi questi soldi non abbiamo difficoltà a dirlo, lo diciamo
solo per grandi linee. Di certo ci sono alcuni settori per quanto
riguarda lo sviluppo che non hanno avuto nessun tipo di
sovvenzione: stiamo parlando delle nuove tecnologie, delle
infrastrutture, dell'economicità ed efficienza delle società
dipendenti regionali. Anche qui non abbiamo visto fondi per quanto
riguarda l'acquisizione delle percentuali di società autostradali
necessarie per raggiungere le maggioranze di cui parlavamo stamani.
Non esiste alcun intervento rispetto alla sicurezza dei cittadini
sia per quanto riguarda le strade, sia per quanto riguarda la
sicurezza degli autobus, degli scuolabus e di tutte le altre
strutture che sono a servizio dei cittadini e questa scarsa
attenzione alla sicurezza è palesemente in contrasto con un normale
sentire, ognuno di noi ha il piacere di avere delle auto con
5-6-7-8-9-10 "airbag", dopodiché mandiamo i nostri figli in giro su
autobus che non hanno neppure le cinture di sicurezza e, a fronte
di questi dati, non c'è una lira in tale assestamento di
bilancio.
Infine sicuramente rispetto agli enti locali credo si debba fare
delle riflessioni, lo diceva prima il collega Lattanzi. È evidente
che, rispetto al singolo cittadino, le strutture degli enti locali
più piccoli hanno un costo esagerato. Sugli 80-90 abitanti del
Comune di Rhêmes, piuttosto che il Comune di Chamois, il costo del
Sindaco, della Giunta, del Consiglio e dell'amministrazione si
moltiplica in maniera spaventosa rispetto ad Aosta. Su questi temi
occorre fare una grande riflessione, perché qui non è il problema
di andare ad eliminare gli enti locali, ma di fare una perequazione
per cui i cittadini possano avere la capacità di poter fare
investimenti sul proprio territorio e il diritto di avere anche il
finanziamento regionale grosso modo a parità, cosa che non è così,
perché tale soprappeso dei finanziamenti che vengono dati a queste
piccole comunità comporta un costo della politica a livello di
piccoli Comuni spaventoso rispetto a quello regionale. Stamani
nell'elencare i temi fondamentali del rendiconto generale
l'Assessore parlava di 23,5 milioni di euro per coprire i "buchi"
dell'istituto del vitalizio. Credo che il Ministro Lanzillotta
faccia un grosso errore nel focalizzare il problema sul numero dei
Consiglieri regionali: i Consiglieri regionali possono essere 22,
35, 50 poco importa, il problema è quanto costano alla società e io
credo che, per fare un buon lavoro, qui probabilmente il numero
potrebbe essere insufficiente quello di 35, piuttosto che
esagerato, ma questo è un problema di capacità del Consiglio che
non deve riverberare sui costi della politica. Che 23,5 milioni di
euro siano andati al vitalizio dei Consiglieri regionali è una
cifra che deve far riflettere tutti. In I Commissione giacciono
delle proposte di legge del mio gruppo e del gruppo "Arcobaleno"
per fare delle misure di riduzione di questi costi, credo sia
giunto il momento di "mettere mano" a tali proposte di legge e di
dimostrare, senza bisogno di obblighi statali, che sappiamo
autogovernarci, perché abbiamo questa capacità di vedere i problemi
e di limitare i costi della politica. All'inizio di tale discorso
io dicevo che il bilancio regionale non corrisponde al bilancio
della società; ebbene il costo della politica è un altro degli
elementi che sta allontanando la politica dai cittadini. Fare un
intervento serio non demagogico, ma andando a ridurre i costi della
politica e una serie di dati esagerati che ci sono significa avere
tutti noi più credibilità rispetto ai cittadini e ricostruire
questo rapporto con i cittadini, che è assolutamente importante.
Proseguire con tale politica di una classe eletta che è talmente
privilegiata nella percezione della popolazione da risultare non
credibile non aiuta la serietà e la credibilità delle istituzioni.
Dobbiamo avere il coraggio di fare dei passi in questa direzione,
non vorrei che passasse nella popolazione l'idea che più ci siano
gli emolumenti più scarsa sia la qualità dei Consiglieri regionali
ma, se fosse davvero così, credo che avrebbero tutte le ragioni per
ridurci drasticamente gli emolumenti.
Si dà atto che dalle ore 17,49 presiede il Vicepresidente
Lanièce.
Presidente
- La parola al Consigliere Vicquéry.
Vicquéry (UV)
- En déclarant le vote favorable de
l'"Union Valdôtaine", je voudrais dire simplement à l'ami Bortot
que je n'ai pas participé, en tant que Chef de groupe, à la
rencontre avec les ouvriers de la "SET", car je ne le savais pas,
mais cela n'est pas faute à lui, on s'est déjà parlés, mais
simplement pour dire que, si on le savait, on participait car le
problème de l'industrie est un problème réel chez nous comme en
Italie, il faut essayer d'être proches aux ouvriers qui vivent de
moments si difficiles.
Nous parlons de bilan, je n'entre pas dans le mérite des
données. Le bilan est une donnée en soi-même et donc une donnée
objective, on ne peut pas tricher quand on parle de bilan.
L'approche alors peut être de 2 façons: une approche technique et
une approche politique. Du point de vue technique, je me limite à
dire que le fait qu'il y ait une économie d'administration est un
signal de bonne administration dans un contexte italien et aussi
d'autres Régions italiennes, qui est au contraire un contexte de
faillite. Les données qui nous arrivent de Rome sont des données
qui tracassent beaucoup, il y a des Régions qui n'arrivent pas à
payer le système sanitaire, il y a des Régions qui ont des dettes
énormes par rapport au système bancaire et la Vallée d'Aoste depuis
toujours a une administration du point de vue comptable contrôlée
et sérieuse, indépendamment de ceux qui ont administré la Région.
Nous sommes la seule Région italienne qui arrive chaque année à
voter le budget avant la fin de l'année et nous sommes la seule
Région qui est à même de se présenter à Rome au Ministère d'une
façon claire, donc au moins cela il faut le dire avec force.
Il y a aussi l'approche politique quand on parle de bilan. Moi
je me limite à rappeler 2 grandes interventions de l'année qui
s'est écoulée: l'"opération Billia" et l'"opération Testafochi". Le
"Billia" a mis fin après une vingtaine d'années de batailles
judiciaires à un problème énorme: le fameux problème de
"l'accerchiamento", le problème qui a mis en difficulté le casino.
Le problème du casino est encore ouvert, il faut entrer dans le
mérite, mais nous avons maintenant la possibilité de préparer un
plan d'investissements pour le développement d'un système important
pour la Région qui nous finance encore une cinquantaine de millions
d'euros du budget régional. L'"opération Testafochi" permettra de
mettre en place un vrai "campus" universitaire, de façon de
remplacer les militaires, qui étaient 5-6.000 il y a une vingtaine
d'années en Vallée d'Aoste, avec les étudiants, cela donnera la
possibilité aux cafés et aux restaurants d'Aoste d'avoir des
revenus. Le problème se pose d'un point de vue culturel, car notre
Région doit se poser d'une façon importante dans le système
culturel national et international et là c'est un grand défi: faire
devenir notre Université une université internationale qui soit à
même de donner des réponses aux étudiants valdôtains, mais aussi de
devenir un carrefour universitaire intellectuel très important.
La question que je me pose est une seule. Est-ce que nous avons
en tant que Conseil la capacité de faire face aux nécessités du Val
d'Aoste, de faire des grands choix de façon bipartisane? Moi je me
limite à parler de 2 grands défis qui sont avant nous: le défi de
l'Euro-Région et le défi de la révision du Statut. Quelqu'un est en
train de sous-évaluer la grande opportunité que nous avons quand
nous parlons d'Euro-Région. A mon avis, c'est un atout très
important car il nous donne à la fois la possibilité de nous ouvrir
à l'Europe, mais d'une façon vraie, et d'entrer dans le mécanisme
du système européen, car si l'Europe est une opportunité très
importante pour rester dans le système de la globalisation,
l'Europe dernièrement nous a créé des problèmes. Si nous
revendiquons un rôle plus incisif des communautés locales et en
particulier des Régions par rapport aux moments décisionnels de
l'Europe, à notre avis l'Euro-Région est une opportunité importante
pour entrer dans le mécanisme décisionnel de l'Europe.
Le deuxième atout c'est la convention pour le Statut. J'espère
que les forces d'opposition travaillent avec nous de façon sérieuse
et constructive, nous avons la volonté ferme de conclure les
travaux de façon constructive et de proposer une révision des
statuts qui soit à même de répondre à la société valdôtaine qui a
changé. Il y a le problème de l'immigration qu'on doit se poser, un
problème qui doit être affronté d'une façon sérieuse, donc l'appel
que je vous fais c'est de travailler tous ensemble pour donner une
réponse de haut niveau à une réforme constitutionnelle. Il y a
quelqu'un qui a une attitude à niveau politique de chevaucher le
malaise et de s'arrêter là et là c'est l'attitude la plus simple,
mais c'est une attitude irresponsable. Nous sommes dans une
situation où l'attitude de certains Ministres et hommes politique
est à repousser avec force; chevaucher la démagogie c'est la façon
la pire pour défendre la démocratie et pour porter de l'avant les
programmes que les Gouvernements ont. Essayons de ne pas suivre
l'exemple de Rome, essayons d'être nous sérieux, d'écouter les
gens, et de répondre d'une façon pragmatique.
Conseiller Venturella, je ne sais pas si j'ai bien compris quand
vous dites: "faites attention aux impôts, essayons de nous rendre
autonomes", j'ai compris cela. Je suis d'accord, mais ne parlons
pas d'augmentation des impôts évidemment, le système du fédéralisme
fiscal est très clair, l'Etat veut faire de façon que les Régions
les plus riches donnent de l'argent aux Régions les plus pauvres et
c'est un système en principe juste, mais les Régions les plus
riches demandent qu'au niveau régional les conditions soient les
mêmes, les conditions de paiement des impôts, les conditions de la
société civile, les conditions du respect des règles. J'ai parlé
avant des règles de présentation du bilan pour faire un exemple, et
je demande que chaque citoyen, qu'il soit valdôtain, lombard ou
sicilien, paie les mêmes impôts et donne les mêmes réponses à la
société civile et là ce sera un discours ouvert, où le Conseil
régional sera obligé à donner des réponses unanimes.
Je réponds aussi au Conseiller Sandri "censore", en lui disant
que Catone à l'époque utilisait aussi un peu d'ironie dans ses
interventions, alors essayons d'être nous aussi un peu ironiques,
on ne peut pas toujours faire les boutades sur la VI
e
Commission, autrement nous nous perdons, ne restant pas
nous-mêmes... un peu d'ironie, une façon différente d'aborder la
politique. Je suis d'accord avec les Conseillers Sandri et Lattanzi
quand ils nous disent: "attention aux couches faibles, aux
personnes âgées, attention au petit commerce", car c'est vrai que
dans les vallées, mais aussi dans les alentours d'Aoste le petit
commerce va disparaître, et là sont des familles qui perdent une
possibilité de salaire. Attention aux jeunes étudiants qui risquent
d'avoir des problèmes de travail suite à l'impossibilité
d'embaucher davantage dans le secteur public. C'est un problème
qu'il faut se poser pour nos fils. Je refuse l'affirmation du
Conseiller Sandri que la politique veut tout court simplement
contrôler les citoyens, cela ne peut pas être ainsi, cela serait
très grave et, s'il est vrai, il faut la condamner.
Quand nous parlons de coûts de la politique, essayons de parler
avant tout de coûts des institutions et de la démocratie, essayons
de donner l'exemple, ce serait bien que le Conseil vote une loi
pour limiter les 3 mandats aux Conseillers régionaux, il y a ici de
gens qui prêchent, ils sont toujours Conseillers régionaux, c'est
intéressant cela, Madame Squarzino! Présentons une loi bipartisane
où on peut se présenter seulement 3 fois, comme nous de l'"UV" qui
sommes les premiers de la classe!
S'il est vrai que la richesse de la Vallée d'Aoste est
représentée par les gens, essayons de les solliciter de la façon la
meilleure, afin qu'ils puissent s'épanouir davantage, croître
économiquement et socialement. La société valdôtaine en a marre de
la politique politicienne... soyons sérieux et fiables. Il revient
à nous d'être constructifs et je considère aussi les forces
d'opposition qui dans un système démocratique ont un rôle très
important. À nous et à vous de remplir ce rôle.
Presidente
- La parola alla Consigliera Squarzino
Secondina.
Squarzino (Arc-VA)
- Penso che il collega Vicquéry si sia
presentato oggi come l'"alter leader", perché stamani abbiamo avuto
l'Assessore che ha presentato tutto il programma delle cose fatte,
il collega Vicquéry si presenta e inizia a parlare del programma
2007, quindi abbiamo ascoltato con attenzione il programma 2007 e
siamo d'accordo su tutta una serie di temi, certamente! Siamo
d'accordo sul fatto che il lavoro è un problema, peccato che tutto
l'impianto del bilancio consuntivo non andasse in quella direzione,
ossia non andasse nella consapevolezza di questi problemi. Concordo
sul fatto che bisogna cominciare a riflettere sulle cose e credo
che in II Commissione, di cui lei è Presidente, varrebbe la pena
cominciare a riflettere su cos'è il federalismo, su quali sono i
costi, qual è il rapporto fra Regione e Stato. Credo sia importante
cominciare a ragionare su queste cose e credo anche sia importante
soffermarsi sulle riforme istituzionali, però vede, collega
Vicquéry, è difficile aver fiducia. Lei chiede la fiducia
dell'opposizione, noi siamo sempre pronti a confrontarci, a dire le
cose, anche con molta onestà intellettuale, ma ci sono alcuni dati
sostanziali di esperienza che ci fanno ogni volta "toccare con
mano" che questo rapporto di fiducia e di confronto viene
disconosciuto, se non addirittura negato.
Lei parla di ascoltare la gente, certo, ma allora qui lo
ricordo, ci sono 7.000 persone in questa Regione che hanno chiesto
di poter votare il referendum, ma tali persone non sono ascoltate,
perché il Presidente della Regione, ma anche questo Consiglio ha
deciso di chiedere alla Commissione che non aveva tale compito di
affrontare un tema che non era legato alle sue funzioni. Questo
Governo e questo Consiglio, quindi, non vogliono ascoltare, si sono
finora comportati come persone che non vogliono ascoltare la
richiesta di un referendum chiaro che dalla base è venuto. Si sono
comportati come persone che non vogliono rispettare le leggi che
loro stessi hanno votato e preparato. È difficile allora riuscire a
cogliere ed accettare fino in fondo il suo invito al dialogo;
abbiamo sempre dialogato, ci siamo sempre confrontati con le nostre
argomentazioni, che il più delle volte non sono state prese in
considerazione e quello che più ferisce il nostro gruppo è il non
rispetto delle regole e della verità dei fatti.
Un'ultima osservazione all'Assessore Marguerettaz quando stamani
diceva che c'è qualcuno che è solo attento ai piccoli problemi e
non ai grandi problemi; penso che in questo momento storico, se c'è
un problema che è diventato globale ed è il problema del clima,
questo problema nasce dalla disattenzione, dalla non considerazione
di piccole questioni che da anni noi o anche tutta l'area
ambientalista porta avanti. Molte volte i piccoli problemi sono
come la punta di un "iceberg", che, se non si prendono sul serio,
poi la questione diventa molto più grave, sono quei segnali che
dovrebbero far riflettere chi veramente è attento alle cose
pubbliche.
Presidente
- Se nessun altro intende prendere la parola,
dichiaro chiusa la discussione generale.
La parola all'Assessore al turismo, sport, commercio e
trasporti, Pastoret.
Pastoret (UV)
- Permettez-moi d'observer et de retenir
quelques aspects des questions qu'on a touchées par rapport au
sport, aux transports et au commerce et tourisme. Nous avons
approuvé au mois de décembre 2006 le budget 2007, à l'époque le
Gouvernement avait été invité par l'Assesseur aux finances à faire
des prévisions adhérentes aux besoins estimés et pour ce faire on
était partis de la nécessité de faire une prévision correcte, même
si cela dans certains cas demandait davantage de disponibilité
d'argent. En ce qui me concerne, cela a été fait, les prévisions
étaient déjà plus conformes à ce qu'on prévoyait dans le budget de
l'année précédente, qui était sous ma responsabilité. Aujourd'hui
nous allons intervenir dans des situations particulières, où on
nous demande de soutenir davantage certains thèmes et certains
aspects. Je voudrais souligner qu'on ne le fait pas avec de grandes
variations, sauf dans quelques cas échéants où des problèmes de la
dernière heure ont fait leur apparition.
En ce qui me concerne, les interventions concernent des dépenses
d'investissements, en grande partie, les dépenses courantes, étant
limitées à 1 ou 2 situations que l'on relèvera. Moi je voudrais
citer quelques situations particulières. "Soccorso piste di sci":
nous avons prévu d'ajouter cette année-là 1.500.000 euros et cela
parce que nous avons entendu beaucoup parler ici d'interventions
sur les remontées mécaniques. Nous avons privilégié la qualité et
ce type d'interventions qui relèvent aussi à des places de travail,
en plus. Par contre je voudrais rappeler à M. Bortot que
"l'assestato 2006 investimenti negli impianti di risalita" relevait
à 35.000.000 d'euros. Cette année dans la prévision 2007 nous
sommes passés à 19.000.000 d'euros, la moitié environs. Nous allons
ajouter 2.000.000 d'euros ici avec cette mesure et nous arriverons
à 21.000.000 d'euros et cela parce que nous avons pu suivre un
concept de programmation par rapport aux choses qui restent à
terminer, donc une réduction d'un côté pour ce type
d'investissements et des ressources supplémentaires de l'autre pour
la qualité de l'activité sur les pistes.
On a parlé du tourisme et du commerce. Dans le domaine de la
promotion, chapitre 64100, nous avions un "assestato" 2005 relevant
à 5.191.000 euros. La prévision 2007 était de 5.643.000 euros, 150
mille euros en plus; nous en ajouterons avec cette mesure d'autres
330.000, c'est-à-dire plus 900.000 euros. On ne peut pas dire qu'on
n'a pas soutenu ce secteur.
"Infrastrutture ricreativo-sportive": nous étions à 4.258.000
euros en 2006, nous avions prévu pour 2007 4.000.000 d'euros
auxquels nous ajoutons 2.500.000 euros, pour un montant de 6
500.000 d'euros, pour dire que des mesures ont été prévues par
rapport à cet aspect.
"Qualificazione rifugi e bivacchi": nous sommes passés de 5
millions "assestato" 2006, mais là il y avait une prévision
initiale de 2.025.000 et nous sommes intervenus à la suite sur la
base des requêtes, nous avons rajouté 1,5 millions d'euros parce
que les prévisions sont celles-ci et nous voulons soutenir tout ce
secteur.
"Contributi a favore delle attività turistico-ricettive": nous
avons prévu là par rapport à "assestato" 5.215.000 euros, mais
l'initial était seulement 2.600.000 euros, une compétence pour 2007
de 4.500.000 euros, auxquels nous en rajoutons 300.000, avec ce
rajout nous pourrons faire face à toutes les requêtes de
l'année.
Nous avons prévu des interventions pour ce qui est des
transports publics "contratto collettivo di lavoro"... ici ce n'est
pas un investissement, c'est une contribution que nous donnons aux
entreprises sur la base d'une loi: la loi 4 août 2006, il s'agit de
1.600.000 euros. Nous payons une dette que l'Etat a faite pour
nous, car il ne nous reconnaît pas le droit d'avoir ce montant
économique pour pourvoir à soutenir les entreprises des transports
publics, donc c'est la Région qui paie, mais également dans ce
secteur nous prévoyons 800.000 euros, qui seront destinés à l'achat
des nouveaux moyens de transport public, qui vont se joindre à
1.450.000 d'euros que nous avions prévus dans le budget 2007,
c'est-à-dire 1.000.000 d'euros en plus par rapport à 2006.
Je voudrais rappeler qu'au point de vue de la qualité des
transports, nous avons tout récemment délibéré une contribution de
3.000.000 d'euros "per i bus a metano". Lorsqu'on a fait des
interventions on a mis l'accent ici sur certaines activités sans
tenir en compte de ce qui concerne aussi les propositions contenues
dans le projet de loi n° 170 et alors je me porte un peu avant avec
le travail en rappelant ces aspects, qui donnent à mon sens
d'ultérieure qualité à un budget de prévision qui avait déjà de la
qualité en lui-même.
Il nous a été demandé d'avoir davantage d'attention pour ce qui
est des sociétés des sports, surtout des sports des jeunes... "le
attività ordinarie". C'est un engagement que le Gouvernement n'a
aucune difficulté à prendre et qu'il sera porté en avant lorsque
nous travaillerons sur les variations budgétaires.
Enfin je voudrais dire que nous prévoyons aussi des
interventions de 2 millions d'euros pour ce qui est du secteur du
commerce, qui n'a jamais eu une disponibilité si haute dans les
années récentes. Nous avions eu un "assestato" de 5.150.000 euros,
nous avions eu une prévision de compétence de 4,5 millions, nous y
rajouterons avec l'approbation de l'annexe au projet de loi n° 170
2 millions d'euros, ce qui portera à plus 1 millions par rapport à
2006 qui avait déjà été une année fort importante. Cela pour dire
qu'il faudrait aussi, lorsqu'on fait justement des critiques, avoir
l'œil aux faits et aux chiffres, après on peut
ne pas partager ces faits et ces chiffres, mais il faudrait être
attentifs aux éléments qui ne peuvent pas être mis en discussion,
car ces éléments-mêmes sont contenus dans nos bilans et dans nos
budgets.
Enfin, je prends un peu la place du Président et de l'Assesseur
Marguerettaz, car M. Vicquéry a dit une chose fort importante et je
le remercie pour avoir rappelé une question concernant le "dossier
Billia". Avec un simplisme que je trouve très négatif il a été
défini l'"affaire Billia" - on a acheté un hôtel - quand pendant
une dizaine d'années dans ce Conseil et hors de ce Conseil on a
toujours parlé du problème de l'encerclement de la structure, mais
cette opération du "Billia" a permis une réévaluation de toute la
propriété immobilière du casino qui n'est pas définissable, mais
qui a une valeur bien plus haute que l'opération entière du
"Billia" ait représentée en termes de coûts.
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- Brevemente. Non credo si possa
intervenire su tutta una serie di questioni di dettaglio, magari
nel corso della votazione ci sarà la possibilità di farlo.
Ringrazio tutti coloro che sono intervenuti e che hanno voluto dare
un contributo, in particolare ringrazio coloro che hanno cercato,
al di là di una serie di questioni che erano in "odore" di campagna
elettorale, di mettere l'accento anche criticamente su questioni
più ampie: questo sta a dimostrare che le parole che vengono dette
da tali banchi sono sistematicamente travisate dalla collega
Squarzino, sistematicamente. Oltre ad essere la più longeva dal
punto di vista del Consiglio regionale, come l'ha definita il
collega Vicquéry, è quella che travisa sistematicamente tutte le
parole...
(interruzione della Consigliera Squarzino Secondina, fuori
microfono)
... rispetto a questo, quando sono intervenuto ho detto che non
è vero che non accetto le critiche, non accetto le critiche
pretestuose, perché bisogna distinguere le posizioni e riconosco
anche nella vostra componente politica una certa onestà
intellettuale e una coerenza di pensiero: questo vale per voi, vale
per i colleghi di "Forza Italia", non vale per il Consigliere
Sandri: ma dove è stato fino a ieri? Ma dov'era? Anche adesso non
si sa dov'è! Ma dov'era il Consigliere Sandri, Segretario del
partito che insieme all'"UV" ha governato e improvvisamente si
accorge di una "deriva", si accorge che la politica è diventa una
Commissione di manigoldi che vuole piazzare Tizio, Caio e
Sempronio, che ha la questua delle imprese, ma dovrebbe per
orgoglio dimettersi subito e andare in un eremo ad espiare le sue
colpe come le lumache! È vergognoso che la Comunità valdostana
abbia dei soggetti politici di questo tipo! Lo dico con grande
pacatezza, con il tono di voce che potrebbe far intendere a
un'alterazione, ma io dico che ognuno deve avere la responsabilità.
Qui ha fatto un carosello, è andato a riformare le pensioni dei
Consiglieri, è andato a migliorare questo settore, ha parlato del
commercio e delle piccole industrie, ha parlato di tutto e, a
quanto mi sembra di capire, il Consigliere Sandri è quello che
sostituirà la "Treccani"... Non è così che si fa politica! Accetto
qualsiasi tipo di confronto, però amerei avere delle persone serie
e questa è una delle prime condizioni per dare credibilità alla
politica, delle persone serie, ma anche delle persone che non la
pensano come te, anche delle persone che ti criticano, ma delle
persone serie, non delle banderuole che oggi ti dicono "buongiorno"
e 5 minuti dopo ti dicono "crepa" per speculare su dei piccoli
avvenimenti: questo è il vero costo della politica! Siamo qui per
cercare con le nostre modeste capacità di contribuire a uno
sviluppo di una comunità, quindi credo sia la cosa più cogente del
nostro mandato.
Collega Squarzino, invece io mi appassiono ad un altro argomento
che è strutturale e volevo riprendere il discorso del federalismo
fiscale, perché lei ha citato l'articolo 119 ricordandoci la
capacità impositiva, il fondo perequativo, la possibilità di
intervenire a livello statale per colmare dei deficit strutturali.
Lei deve leggere anche gli articoli precedenti, che sono quelli che
permettono di coniugare l'articolo 119, dove si parla dei livelli
essenziali dei servizi. Rispetto a questo, lo sforzo che fa questa
misera Giunta ai suoi occhi è quello di dare ai Valdostani quei
livelli essenziali che hanno i cittadini di Milano o di Torino, che
hanno tutte le comodità e tutte le infrastrutture che possono
essere richieste: dalla metropolitana all'ascensore all'acqua
corrente, ma le sembra che questi siano dei privilegi? Lei ritiene
che gli sforzi che stiamo facendo per infrastrutturare questa
Regione siano da annoverare nei privilegi? Secondo lei, avere
ovviamente un villaggio in montagna che ha 4-5 residenti con un
costo infrastrutturale di un certo tipo è un privilegio? Forse lei
la pensa diversamente, ma glielo vada a dire che tutti questi
devono scendere! Già con un'immagine suggestiva il Presidente
Caveri ha detto: "vogliamo contenere la spesa", perché quello sta
facendo! Sta prendendo delle statistiche, prende il valore che
abbiamo a disposizione, divide per gli abitanti e va avanti, questa
è una situazione che permette di dire che i Valdostani sono ricchi.
Lei è così convinta che tutti questi soldi siano sperperati per
dare benefici e privilegi? Non ne sono convinto e quando dico che
il federalismo fiscale ha dei pericoli incredibili... ma anche la
dottrina, lei so che ha amici nell'ambito universitario e lì si
stanno confrontando. Il federalismo fiscale sarà di natura
cooperativistica o solidaristica, o competitiva? Ci sarà la
possibilità di confrontarsi. Nel momento in cui la Regione
Lombardia farà un'azione di "dumping", dove per attirare le aziende
che già hanno banda larga, che possono avere tanta forza lavoro
disponibile.... di avere le infrastrutture... si inventerà delle
riduzioni dal punto di vista impositivo... secondo lei, le aziende
cosa faranno? Sa cosa si dice in America nell'ambito di un certo
federalismo? Che gli elettori votano con i piedi, ma non era la
qualità del voto, ma perché gli elettori si spostavano dove c'era
una fiscalità più favorevole. Vogliamo che anche in Italia si voti
con i piedi? Questo nulla ha a che vedere con uno degli obiettivi
del federalismo fiscale, che è quello di responsabilizzare i
governanti nell'impiego delle risorse pubbliche: questo è
assolutamente condivisibile.
Il sistema, nel momento in cui metterà le Regioni in
competizione fra loro, come reagirà? Oggi abbiamo, da un lato, la
responsabilità, ma non stiamo subendo la concorrenza delle altre
Regioni, non c'è il Piemonte che ha delle velleità aggressive nei
confronti della fiscalità, perché non è una sua competenza, è una
competenza superiore e quindi oggi al massimo si gioca sulle
addizionali e abbiamo già avuto qualche trambusto per il gioco
delle addizionali per mettere a posto i bilanci. Io concordo almeno
su una cosa con quello che ha detto: che sarebbe bene fare una
discussione approfondita in Commissione, questo credo che porti a
un valore aggiunto. Oggi questo sistema ha assicurato una
determinata attività da parte del Governo, quindi credo che le
compartecipazioni così come sono state impostate, sia tutte le
altre poste di bilancio... non c'è alcuna volontà oscurantista nel
non voler evocare l'IVA da importazione e le accise sulla birra, ma
fanno parte di questo sistema, quindi crediamo magari, in modo
particolarmente autoreferenziato secondo lei, di aver indirizzato
per il verso giusto le entrate.
Una considerazione anche su alcune valutazioni che sono state
fatte dal collega Lattanzi. Non credo si possa ritenere una giusta
interpretazione quella di considerare una competizione fra classi
sociali piuttosto che fra categorie. Non credo che l'attività
effettuata dal Governo sia un'attività in danno ai commercianti,
perché questi sviluppano la loro attività in un complesso dove se
c'è un'attività di redistribuzione, questa attività - Consigliere
Lattanzi, lei ne converrà - metterà in moto una serie di consumi e
quindi non ci sono delle categorie che vengono disconosciute con
altre che vengono premiate. Si cerca di fare una corretta
redistribuzione, soprattutto dando sostegno a quelle frange più
deboli sia dal punto di vista economico che dal punto di vista
demografico, dove abbiamo gli anziani e gli studenti che
necessitano di avere una certa attenzione.
Rispetto ad alcune questioni di dettaglio, ricordo che il Comune
di Saint-Vincent, e a riprova possiamo andare a vedere tutti i
bilanci, ha da sempre beneficiato di quell'intervento che gli viene
richiesto per essere in sintonia con le necessità che ha una
cittadina che ospita il casinò, che necessita di certe
infrastrutture e di un determinato arredo urbano: questo lo
ritrovate nella notte dei tempi, non è una novità e non è né un
premio, né un sostegno, ma è solo una continuità rispetto a degli
impegni che si sono sempre assunti.
Non credo vi sia la necessità di andare oltre. Avremo modo di
affrontare delle questioni di dettaglio nel corso del bilancio.
Ripeto: ho l'onere e l'onore di presentare un bilancio che è
particolarmente solido e trasparente nella sua redazione, ringrazio
per questo i dirigenti e i funzionari e devo riconoscere anche da
parte vostra il riconoscimento nei confronti dei collaboratori
dell'Assessorato, cosa che è veramente un fiore all'occhiello.
Questo è un bilancio che quelle condizioni... ma non andiamo a fasi
alterne come altri Consiglieri dove ora siamo preoccupati, ora non
lo siamo, perché quando abbiamo predisposto quel bilancio e lei ha
citato dei nostri commenti... le ricordo che c'erano delle attività
inerenti il Patto di stabilità non ancora definite che imponevano
dei sacrifici o, meglio, delle spese che avrebbero dovuto essere
trasferite nell'ambito di una norma di attuazione, che oggi non
abbiamo, dei trasferimenti di funzioni e quindi di spese dallo
Stato alla Regione. Ho solo detto che, se questo dovesse avvenire,
dovrei fare un ritocco di bilancio; non ho "gridato al lupo" per
dei motivi personali o propagandistici: ho fatto un ragionamento
che era coerente e conseguente alle fonti normative in mio
possesso.
Così come oggi abbiamo una situazione in divenire sul
federalismo fiscale, che con ondate successive ci fa arrivare delle
notizie non dico allarmanti o confortanti, perché nessuno si vuole
sottrarre a un certo percorso... ma d'"emblée" vedere un
appesantimento del bilancio regionale - nel senso che ci danno
delle funzioni in più - per decine e forse centinaia di milioni...
potrebbero procurarci uno "choc". Con una situazione di questo
genere chiedo un atteggiamento vigile da parte del Consiglio, che
sia collaborativo. Ognuno di voi poi nell'ambito della propria
attività è chiaro che avrà delle indicazioni, ma lì di nuovo
bisogna essere chiari: dove c'è una maggiore spesa deve questa
equivalere ad un'altra minore spesa, perché non c'è un
moltiplicatore di risorse per adesso, Sandro. Non potete fare solo
una campagna acquisti dicendo: "bisogna fare questo, bisogna fare
quell'altro" e non date delle indicazioni su quello che non bisogna
fare. Perlomeno per onestà ho sentito... questo devo riconoscerlo
al collega Sandri, che ha detto spendiamo troppo per i Comuni,
dobbiamo diminuire i trasferimenti agli enti locali. Anche lì non
voglio fare l'esegeta del pensiero del Consigliere Sandri, ma mi
pare che abbia dato un'indicazione dove bisogna ridurre i
trasferimenti agli enti locali, che sono a suo dire esagerati.
Giusto o sbagliato, ma è almeno un'indicazione, è un messaggio,
forse ho capito male, avrà modo di spiegare meglio, ma, se fosse
stato così, avrei riconosciuto un'onestà intellettuale nel dire:
"spendiamo di più per questo tipo di attività, spendiamo di meno
per il trasferimento agli enti locali". Se fosse così, credo che la
discussione, ma anche il cittadino avrebbe più chiarezza, capirebbe
di più, perché, se così non è, continuiamo a "confondere le acque",
quindi grazie dei vostri contributi.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK