Consiglio Regionale della Valle d'Aosta - Oggetto del Consiglio n. 1620 del 2 dicembre 2015 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
AMMINISTRAZIONE REGIONALE
Amministrazione della giustizia
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1620 del 2 dicembre 2015 - Resoconto
OGGETTO N. 1620/XIV - Trattazione congiunta della Relazione
della Sezione regionale di controllo della Corte dei conti e dei
disegni di legge n. 63 (Legge finanziaria per gli anni 2016/2018) e
n. 64 (Bilancio di previsione per il triennio 2016/2018).
(Approvazione di un ordine del giorno. Reiezione di cinque ordini
del giorno. Ritiro di un ordine del giorno)
Presidente -
Riprendiamo i lavori di ieri. Come
concordato discuteremo il punto 12 congiuntamente con il 13 e il
25, così come il punto 9 con il 26 e il punto 7 con il 31. Pertanto
passiamo all'ordine del giorno numero 14. Chi chiede la parola? La
parola al collega Chatrian.
Chatrian (ALPE) -
Grazie Presidente e buongiorno a
tutti.
L'argomento proposto all'interno di questo ordine del giorno è
abbastanza mirato e cerco di illustrare le motivazioni che ci hanno
portato a presentarlo. Ieri abbiamo affrontato il tema
sull'agricoltura in generale, cercando di mettere in evidenza i
punti di forza e anche le relative criticità o zone d'ombra. È un
settore che ha avuto una drastica riduzione dal punto di vista
finanziario all'interno del bilancio regionale. Probabilmente è il
settore che ha avuto più decurtazioni dal 2010, in tantissimi
ambiti: quello dei consorzi, dei riordini fondiari, della zootecnia
e anche degli investimenti. La scelta di questa maggioranza è stata
di allocare per il prossimo settennio quasi tutta la partita sul
Piano di sviluppo rurale, quindi nel cofinanziamento europeo e
statale ci sono praticamente tutti gli aiuti e tutte le misure che
prima venivano direttamente allocate all'interno del bilancio
regionale.
Cerco di spiegarmi meglio. Nel settennio 2007-2014 erano circa
140 i milioni di euro di aiuti al settore e poi c'erano altre due
leggi importanti, la n. 21 e la n. 32, che erogavano tutta una
serie di finanziamenti diretti, oltre al Piano di sviluppo rurale,
quindi le disponibilità erano nettamente superiori. Noi non abbiamo
condiviso la scelta che è stata fatta, perché riteniamo utile lo
strumento del Piano di sviluppo rurale, quindi del cofinanziamento
europeo e statale, ma non sufficiente.
Con questo ordine del giorno noi volevamo innanzitutto sollevare
la questione in questa aula e poi impegnare il governo regionale a
predisporre nei primi mesi del 2016 strumenti legislativi, - leggi
nostre, che oltretutto la Comunità Europea ci permette di fare -
per poter finanziare
ad hoc
certi settori più in difficoltà,
o comunque incentivare interventi di recupero conservativo e di
sistemazione, legati soprattutto agli ultimi alpeggi che non sono
ancora stati ristrutturati. Nel bilancio del Piano di sviluppo
rurale questa parte è minimale. Mi spiego meglio: minimale vuol
dire che sono poche le centinaia di migliaia di euro disponibili
nel settennio e oltretutto l'aiuto è tendenzialmente vicino allo
zero, cioè con delle percentuali veramente minime.
Non so se condividete il principio, ma ci sono dei momenti in
cui forse è meglio non mettere nulla e non illudere. Sappiamo
perfettamente che la redditività degli alpeggi, soprattutto dei
tramaill
[traduzione dal patois: stazione di alpeggio]
(l'ultimo alpeggio dove il bestiame rimane non più di venti o
trenta giorni nel mese di agosto), non potrà mai sopperire il
delta
redditività, perché un investimento per mantenere il
territorio e ristrutturare l'azienda, non starebbe in piedi dal
punto di vista economico. Ecco allora, dal nostro punto di vista,
che le scelte devono essere fatte in maniera mirata, sapendo
perfettamente che per ristrutturare gli ultimi alpeggi e per
mantenere il nostro territorio coltivato, con un interesse che
potrebbe essere altresì di prevenzione dal punto di vista
ambientale, ci deve essere anche l'aiuto pubblico. La nostra
proposta è che bisogna non solo legiferare, creando una nuova
normativa mirata, ma stabilire gli idonei criteri selettivi. Cosa
vuol dire? Il 2010 non esiste più, il 2009 neanche e quelle grandi
disponibilità non ci sono più, per cui bisogna
cibler
e
trovare la volontà dal punto di vista politico per aiutare
maggiormente chi ancora vuole investire e ristrutturare l'alpeggio
o il
bâtiment
in questione. Come farlo? Uscendo dal Piano di
sviluppo rurale, perché al suo interno si parla solo di aiuti
bassissimi, come dicevo prima, che rasentano lo zero, oppure di
sostegni tramite mutui, ma sappiamo tutti perfettamente che è come
scrivere già nero su bianco che non si farà nulla.
In questi anni certi investimenti sono stati fatti e certe
risorse sono state allocate, proprio per mantenere il sistema
legato alla trasformazione del nostro prodotto principale, che è la
fontina. Non vorremmo non terminare il grosso sforzo che è stato
fatto anche dal pubblico, ma in questo momento di grosse difficoltà
si tratta di cibler, di selezionare se ne vale veramente la pena e
se ha proprio senso. Anche dal punto di vista degli obblighi che
l'Amministrazione richiede a chi investe, bisogna che siano
minimali, per poter da una parte dare gambe a quello che vi sto
dicendo, ma dall'altra per utilizzare bene sia le risorse pubbliche
che quelle private, perché si tratta di stabili che vengono
utilizzati magari solo per trenta giorni all'anno.
Questo è l'obiettivo del nostro ordine del giorno che, come vi
dico, è mirato. Ne abbiamo fatto un altro sulla filiera corta,
dalla trasformazione del prodotto fino alla sua
commercializzazione, che nulla c'entra con questo. Ma è per dire -
ieri il settore è stato toccato da diversi colleghi - che avendo la
possibilità legislativa e di derogare alle direttive europee, noi
riteniamo che sia necessario predisporre in pochi mesi strumenti
legislativi che vadano in quella direzione. Sappiamo che da parte
del governo e dell'Assessore competente c'è la volontà di
ridisegnare la ex legge n. 32 e la ex legge n. 21, per cui questo è
un tassello in più, è uno stimolo ulteriore che noi diamo
all'Assessore, al governo regionale e alla maggioranza tutta,
proprio per andare a cibler gli interventi che finora non sono
ancora stati messi in campo, per fabbricati che ad oggi non sono
ancora stati ristrutturati. Lo ripeto: così come è stato
incasellato, il Piano di sviluppo rurale 2014-2020 sappiamo che
sarà lettera morta e non ci saranno le condizioni per
ristrutturare. Aspettiamo con un certo interesse il posizionamento
dell'Assessore e del governo regionale. Se altri colleghi vorranno
intervenire per mettere ulteriori elementi su questo nostro ordine
del giorno, saranno i benvenuti. Grazie.
Presidente -
Grazie collega Chatrian. Chi intende
prendere la parola? La parola al collega Grosjean
Grosjean (UVP)
- Sì, buongiorno a tutti.
Solo per sostenere l'ordine del giorno del collega, perché
effettivamente il settore è stato completamente dimenticato. Io
vorrei aggiungere un piccolo passaggio: oltre al finanziamento, ci
sono da rivedere le regole di costruzione, perché se una volta
c'erano i contributi e si imponevano la pietra a vista e i tetti in
losa
, forse bisognerebbe cominciare a immaginare di
autorizzare anche le costruzioni di strutture molto più semplici e
funzionali. Effettivamente l'utilizzo è relativo a pochi giorni
durante i mesi estivi, ma sono i giorni in cui si fa il massimo
della qualità, quindi sicuramente il risvolto è importante. Se noi
vogliamo effettivamente rilanciare il settore della produzione di
fontina, dobbiamo tener conto che le migliori forme si fanno
durante i mesi di luglio e agosto, soprattutto nelle parti alte
dove la qualità dell'erba permette di fare delle produzioni molto
particolari. Quindi sicuramente un'attenzione a queste poche
situazioni, perché la gran parte delle altre sono state già messe a
posto, però ne rimangono alcune che veramente meriterebbero
attenzione. Il mio intervento era semplicemente per rafforzare la
posizione dei colleghi dell'ALPE.
Presidente -
Altri chiedono la parola? Non ci sono altre
richieste. Per la replica la parola all'Assessore Testolin.
Testolin (UV)
- Grazie Presidente.
Prendiamo atto di questo ordine del giorno molto puntuale,
relativo a interventi specifici che sono stati oggetto nel tempo di
una attenzione del tutto particolare da parte dell'Amministrazione
regionale, con interventi importanti che hanno permesso il recupero
di un numero elevato di strutture di alpeggio, che ospitano un
numero di bovini intorno alle 30 mila unità nel periodo estivo. Un
investimento che, al pari degli altri, vede evidentemente una
criticità nella situazione finanziaria attuale, che è stata presa
in considerazione all'interno del Programma di sviluppo rurale con
le risorse che lo stesso ha a disposizione. Sono risorse che
potranno permettere il finanziamento di interventi anche in
alpeggio su più misure, non esclusivamente sugli investimenti di
restauro e di riqualificazione. Per chiarezza di informazione, dico
che è una misura adottata relativamente all'opportunità e alla
possibilità da parte dei proprietari non conduttori di poter
intervenire sui propri stabili, cosa che non sarebbe prevista da
altre misure, cioè quelle degli investimenti aziendali, che sono
esclusivamente dedicate agli agricoltori.
Scindiamo in due l'opportunità di intervento su questo tipo di
infrastrutture. C'è la possibilità di intervenire da parte dei
detentori o dei conduttori, sia sulle misure di investimento
aziendali con delle percentuali stabilite e con delle priorità che
verranno evidenziate nei bandi, sia per quanto riguarda i giovani
agricoltori in possesso di un titolo d'uso dell'alpeggio e ammesso
che venga previsto all'interno del proprio piano aziendale. Invece,
per i proprietari non conduttori è previsto un importo più
limitato, con la possibilità di un finanziamento al 50 per
cento.
Al momento è in fase di revisione la legge n. 32, che sarà
presentata nei prossimi mesi alla Commissione consiliare
competente, all'interno della quale, al pari delle altre tipologie
di investimento e di sostegno, è stato previsto a favore del
recupero degli alpeggi un intervento a mutuo, che possa essere
complementare alle risorse in questo momento messe a disposizione
dal Piano di sviluppo rurale. È un progetto di legge che verrà
presentato, che potrà essere discusso e sul quale al momento, al
pari di altri interventi infrastrutturali, non è stato più previsto
un investimento in conto capitale.
Per quanto riguarda l'evoluzione delle situazioni che al momento
sono concepibili a livello di supporto a fondo perso, si può anche
pensare che lo sviluppo del PSR, nel prosieguo della propria
attività, possa prevedere delle rimodulazioni anche in funzione di
quelle che saranno le necessità specifiche. Pensare di potersi
prendere carico di finanziamenti in conto capitale relativamente a
questo tipo specifico di interventi, con la situazione finanziaria
che ci troviamo ad affrontare, non è al momento sostenibile. Per
cui ci troviamo ad astenerci su questo tipo di proposta, ben consci
che le risorse messe a disposizione dal Programma di sviluppo
rurale sono limitate, ma che possono comunque dare un primo
importante sostegno, almeno nelle prime annualità del piano.
Presidente -
Grazie Assessore, la parola al collega
Chatrian.
Chatrian (ALPE) -
Grazie Assessore per le delucidazioni
che ci ha dato sul Piano di sviluppo rurale. In parte le avevamo
discusse anche in Commissione e in quest'aula, quindi le
conoscevamo. Ci spiace molto che la sua rassegnazione alla guida di
questo importante dicastero sia totale e ampia, nel senso che lei
termina il suo intervento dicendo che l'idea potrebbe anche essere
buona, ma la proposta non è sostenibile.
Noi riteniamo che l'ordine del giorno che abbiamo presentato dia
al Governo la possibilità di mettere un po' di benzina, ma anche di
dare un po' di speranza a un settore che si sente sempre più
abbandonato. Dato che lei ha delle informazioni in più rispetto a
noi, perché guida questo dicastero ormai da due anni e mezzo, lei
sa che ci sono ancora numerose situazioni che avrebbero potuto
essere affrontate, con le dovute modifiche. Tanto è vero che la
proposta che abbiamo fatto e che ha ripreso anche il collega
dell'UVP, è legata al fatto di cercare di rivedere le regole di
costruzione, semplificandole e rendendole minimaliste. Lei sa
quanto noi che con la proposta che ci ha dato - stiamo rivedendo la
legge n. 32 - eventualmente l'altra parte sarà coperta con mutuo,
ma questo vuol dire praticamente affossare quella che è l'idea e la
necessità; vuol dire che praticamente non si farà più nulla.
Noi respingiamo e non accettiamo questa rassegnazione che fa
male al comparto, ma anche all'ambiente e al nostro territorio,
perché la sua rassegnazione è totale, è a 360 gradi. Lei sa quante
risorse ci sono sul PSR per questi interventi e ha detto molto bene
che una parte è blindata sui giovani agricoltori - evviva! - ma
l'altra è completamente scoperta finanziariamente. Questa proposta
dava la possibilità di predisporre e reperire quello che è un
tassello mancante, a seguito di anni e anni di investimenti, senza
dimenticarci proprio della qualità del prodotto. Diceva molto bene
prima il collega Grosjean, che duplice è la sensibilità: sia la
valorizzazione del territorio, sia del miglior prodotto che
abbiamo, che è legato soprattutto al mese di agosto.
La rassegnazione è talmente alta che è difficile persino
intervenire nella replica. Noi manterremo questo ordine del giorno,
ma fa male la sua risposta, fa male al settore. Lei dice che oggi
non è sostenibile e vedremo tra qualche anno, ma se continuiamo a
rinviare i problemi e le criticità, noi riteniamo invece che non si
possa più rimandare, anzi siamo già in ritardo. Non so se altri
colleghi di maggioranza sono interessati a questo settore e se
conoscono la situazione, ma mi sembra che l'intenzione sia quella
di non muovere minimamente quello che è lo stato dell'arte, che è
di una rassegnazione totale e di una non volontà di modificare
l'esistente. Grazie.
Presidente -
Grazie collega. Non ci sono altre richieste.
Poniamo in votazione il punto 14. La votazione aperta.
La votazione è conclusa.
Esito della votazione:
Presenti: 33
Votanti: 14
Favorevoli: 14
Astenuti: 19 (Baccega, Bianchi, Borrello, Donzel, Farcoz,
Follien, Fontana, Fosson, Guichardaz, Isabellon, Lanièce,
Marguerettaz, Marquis, Péaquin, Perron, Restano, Rollandin,
Testolin e Marco Viérin)
Il Consiglio non approva.
Passiamo all'ordine del giorno numero 15, presentato dal
Movimento dell'ALPE. Chi chiede la parola? La parola alla collega
Certan.
Certan (ALPE) -
Buongiorno a tutti.
Questa nostra iniziativa va nel senso di valorizzare
ulteriormente i nostri prodotti di ottima qualità, che abbiamo in
Valle d'Aosta e che vengono realizzati dalle aziende agricole.
Rimango nel generale, perché credo che non sia necessario scendere
nei dettagli, ma ritengo che una delle caratteristiche che la Valle
d'Aosta può
exploiter
ulteriormente siano le filiere dei
prodotti tradizionali.
Abbiamo provato a dare un taglio un po' diverso a questa nostra
iniziativa, perché pensiamo che possano dare anche uno sbocco
maggiore alle aziende stesse. Se ci fosse una coordinazione
ulteriore e una rete, se fosse possibile essere organizzati ancora
meglio per quanto riguarda la vendita e soprattutto la pubblicità,
cioè l'organizzazione e la promozione di questi prodotti, ci
potrebbero essere prodotti che renderebbero una maggiore
redditività alle aziende. Sappiamo che in questo momento, per tutta
una serie di motivi che non vado a sviluppare adesso, le aziende
agricole soffrono di tutta una serie di problemi che limitano la
loro redditività. Questa nostra iniziativa vuole proprio potenziare
e dare maggiore importanza a tutto quello che potrebbe essere lo
sviluppo di filiere, che noi abbiamo definito tradizionali, perché
è quello che già in parte abbiamo, ma ci sono anche
l'
e-commerce
, le nuove tecnologie e i nuovi sbocchi che sta
dando l'economia, per mettere ancora di più in valore i prodotti.
Non l'abbiamo scritto, ma ci sono prodotti di ottima qualità a
chilometro zero, che le nostre aziende producono. Crediamo che se
ci fosse una maggiore coordinazione nella promozione, sicuramente
queste aziende avrebbero una redditività maggiore.
Teniamo anche conto di quanto ha detto il ministro Martina
quando è venuto in Valle e ha parlato del grande valore di una
regione di montagna come la nostra, di una agricoltura sicuramente
particolare, non intensiva, che lui ha definito eroica, e di quanto
essa può ancora svilupparsi. La nostra iniziativa va in questo
senso, per valorizzare ulteriormente i nostri prodotti. Tutti noi
visitiamo le altre regioni e ce ne sono alcune che hanno queste
filiere organizzate molto bene: i loro prodotti hanno sicuramente
una maggiore visibilità e soprattutto una redditività più elevata
per le aziende. Grazie.
Presidente -
Grazie. La parola al collega Grosjean.
Grosjean (UVP)
- Sì, grazie Presidente.
L'impegno in questa direzione dovrebbe essere rivolto non solo
all'Assessore all'agricoltura, ma anche al suo collega del turismo,
perché se vogliamo essere effettivamente più attrattivi verso i
nostri ospiti, dobbiamo proprio integrare il territorio con la
tavola. Si tratta di mettere in atto tutta una serie di iniziative,
come quelle a chilometro zero, ma soprattutto trovare dei sistemi
di integrazione e degli accordi, in modo che il produttore abbia
già un obiettivo finale quando produce e sappia già prima di
iniziare quali sono le esigenze e le richieste del territorio. Io
l'ho sempre ritenuto che abbiamo una potenzialità di territorio nel
settore ortofrutticolo, nei piccoli frutti, di grandissima qualità.
Non essendo però organizzati come per la grande distribuzione,
perché sono tutte piccole realtà, è ovviamente importante arrivare
direttamente al consumatore finale, che in questo caso potrebbe
essere il settore della ristorazione, il quale andrebbe a dare un
ulteriore valore aggiunto per quello che è l'offerta promozionale.
Chiaramente sono tutte iniziative che non possono essere fatte
singolarmente da un assessorato, ma devono essere coordinate in
tutti i settori.
Presidente
- Grazie collega. Non vedo altre richieste.
Chiudiamo la discussione. Per la replica, la parola all'Assessore
Testolin.
Testolin (UV)
- Grazie Presidente.
Mi fa particolarmente piacere questo tipo di ordine del giorno,
anche perché mette in luce la necessità di valorizzare tutta una
serie di prodotti di eccellenza che il nostro territorio è in grado
di mettere sul mercato e va esattamente nell'ottica di quello che
l'assessorato sta cercando di fare con tutta una serie di
iniziative, tanto da essere un po' tacciati, come accaduto ieri da
parte del collega Grosjean, di sostituirci nella promozione alla
Camera di commercio. L'obiettivo non è di sostituirci a nessuno, ma
è esattamente quello di andare nel filone di far conoscere, di
promuovere, di creare delle occasioni per valorizzare le nostre
produzioni. In questi anni si è cercato di farlo attraverso delle
iniziative concrete, che mettano in contatto chi produce con chi
deve andare a commercializzare sul territorio,
in primis
le
aziende commerciali, alberghiere e della ristorazione, cercando di
trovare dei punti di incontro, creare dei patti e delle opportunità
di commercializzazione da parte degli agricoltori.
Per esempio, le Pro Loco sono uno degli interlocutori importanti
sul territorio, perché con il numero di sagre che vengono
organizzate sul territorio rappresentano un ottimo motivo di
valorizzazione dei nostri prodotti. Questo si è fatto firmando
degli accordi di programma, delle manifestazioni come "De la terre
à la table" o sostenendo il progetto "Io mangio valdostano",
lanciato a suo tempo dal Celva e coinvolgendolo comunque
all'interno di attività. Anche per quanto riguarda
l'
e-commerce
ci si è mossi attraverso delle iniziative, che
sono state puntualmente proposte e sostenute insieme
all'assessorato al turismo e commercio, per quanto riguarda ad
esempio i GAL Media valle e Alta valle, che hanno valorizzato
questo tipo di collaborazione tra chi si rende disponibile a
vendere sul mercato
on line
produzioni di piccoli
produttori. Ci sono anche scelte diverse, come gruppi di acquisto
solidale che si sono resi disponibili a ospitare nei loro siti e a
proporre produzioni più importanti per produttori che ne abbiano i
numeri e le capacità, piuttosto che siti i quali si sono rivolti a
produzioni più limitate, più piccole proprio perché fanno di questa
caratteristica il loro punto di forza.
Per quanto riguarda le iniziative che il governo regionale sta
cercando di mettere in atto, in modo più ampio è nel senso di una
collaborazione tra tutti gli assessorati, si sta lavorando sulla
possibilità di proporsi in maniera collegiale e univoca nei vari
settori, promuovendo in questo senso tutte le caratteristiche del
nostro territorio, ivi compresa la valorizzazione di prodotti
enogastronomici, che è uno degli obiettivi per i quali si andrà a
lavorare nel prossimo futuro.
Questa è la direzione che è stata intrapresa negli ultimi anni.
Sicuramente saranno valorizzate le opportunità di cooperazione tra
i vari produttori, già in parte attivate grazie anche a iniziative
che sono già state messe sul tavolo, che hanno permesso di
programmare la produzione in funzione delle esigenze della media o
grande distribuzione, per attivare la possibilità di fornire con
una certa regolarità queste strutture; potranno essere supportate
con programmi di cooperazione che potranno essere attivati anche
tramite il PSR. L'obiettivo non è tanto quello di incidere
finanziariamente su delle iniziative, che peraltro possono
rientrare benissimo in un finanziamento per la diversificazione
aziendale, perché credo che servano di più dei momenti che possano
stimolare questo tipo di attività e di approccio da parte delle
nostre imprese. Un esempio per tutti, citiamo con soddisfazione
l'accordo di filiera, che c'è stato in merito alla produzione di
génépy tra i produttori e distillatori. Iniziative come questa
permettono di sviluppare dei settori anche minimali o di nicchia,
per creare quei presupposti per una fattiva prosecuzione degli
obiettivi di massimizzazione delle possibilità di vendita da parte
di chi produce, creando i presupposti per sapere quanto bisogna
produrre e a chi si può vendere. Questo è un po' l'obiettivo che si
sta cercando di portare avanti e credo che il lavoro continuerà in
questa direzione, senza andare a identificare in questo tipo di
soluzione la possibilità di finanziamento, che peraltro potrà
essere sopperita con altre tipologie di aiuto già previste.
Chiediamo se volete ritirare l'ordine del giorno, altrimenti noi
ci asterremo su questo tipo di percorso. Grazie.
Presidente
- La parola alla collega Certan.
Certan (ALPE)
- Grazie Assessore.
Sono un po' stupita dall'ultimo passaggio in cui ha annunciato
astensione, perché credo che tutto il suo intervento andasse in una
totale sintonia con quanto abbiamo chiesto. Penso che non fosse un
ordine del giorno così impegnativo, anzi poteva essere rafforzativo
di quello che già c'è. Non possiamo però negare che, se ci sono già
diversi tipi di iniziative, non c'è una coordinazione e
soprattutto, a mio avviso, non c'è ancora un aspetto che non è
secondario. Non si tratta solo di creare dei momenti dove poter
vendere i prodotti, ma anche di riuscire a dare una qualità e un
rapporto qualità/prezzo ai nostri prodotti, che sono sicuramente
diversi da quanto possiamo trovare su qualsiasi altro mercato,
proprio perché sono, come diceva lei, quasi produzioni rare e di
nicchia, limitate nei numeri ma di ottima qualità. Con questa
iniziativa volevamo proprio sollecitare la valorizzazione di questa
caratteristica, per riuscire a dare maggiore redditività e perché
comunque un'azienda che riesce a sviluppare maggiormente questo
tipo di attività sui prodotti, credo che possa poi anche produrre
lavoro per i giovani e un beneficio per tutta la comunità.
Siamo quindi un po' stupiti. L'iniziativa ci sembra valida e la
manteniamo, ma mi stupisce un po' la vostra astensione. Non abbiamo
scritto che non ci sono iniziative, ma abbiamo detto di provare ad
andare nella direzione di un maggiore sostegno. Non abbiamo neanche
indicato dei tempi, ma abbiamo chiesto di provare tutti insieme a
spingere, affinché tutti questi ragazzi, che stanno facendo
formazione di tutti i tipi nelle aziende, possano poi avere un
maggiore riconoscimento da un punto di vista di redditività.
Certo, lo ricordava bene il collega Grosjean, la coordinazione
tra i vari assessorati potrebbe essere ancora migliorata. Capiamo
che non possiamo pretendere tutto e subito, ma proprio per questo
sollecitavamo in sede di bilancio un'attenzione particolare a
questo settore che, a mio avviso, potrebbe davvero dare un aiuto a
tutti i nostri giovani che si stanno formando. Sappiamo il valore e
quanta importanza possono avere anche oggi
lo tzaven
o
lo
marché agricole
e lei ha parlato anche dei gruppi
di acquisto solidale, che sicuramente sono importantissimi, però a
nostro avviso potrebbero essere maggiormente sviluppati. Noi
manteniamo la nostra iniziativa.
Presidente
- La parola al collega Grosjean.
Grosjean (UVP)
- Oui, merci Président.
Lo stupore è lo stesso, perché pensavo che ci fosse la volontà
di accettare questo ordine del giorno. Dopo la sua delucidazione e
il suo discorso mi sono detto: qui ci siamo. Invece non riesco
veramente a capire questi passaggi che vi impediscono di accettare
un ordine del giorno così normale, semplice, non impegnativo, ma
importante.
Approfitterei anche per aggiungere un'altra cosa che nel
frattempo pensavo. Probabilmente oltre alla vendita, probabilmente
queste aziende e questi giovani avrebbero anche bisogno di un
coordinamento, magari di un sistema di assistenza tecnica che
sicuramente l'assessorato potrebbe riprendere a dare. Esisteva una
volta un servizio di assistenza tecnica nel suo assessorato e per
queste piccole aziende credo che sarebbe veramente importante avere
un punto di coordinamento. Non tanto di assistenza tecnica diretta,
perché questi ragazzi in gran parte escono già da scuole
professionali, quindi hanno già un'esperienza di base, però di
avere un qualcuno che li raccorda su tutto quello che succede nel
mondo di queste produzioni anche dal punto di vista legislativo,
perché teniamo conto che sovente queste piccole aziende sono anche
tartassate, per quel che riguarda tutta la parte di filiera
produttiva, da norme e non norme per poter produrre.
Mi sembrava ci fosse una sua apertura al discorso e che lei
dicesse: parliamone e portiamo avanti questa idea. Poi invece
improvvisamente ci dice che vi astenete. Non condivido e non riesco
a capirne il motivo, ma noi sosterremo comunque l'ordine del
giorno.
Presidente
- La parola al collega Chatrian.
Chatrian (ALPE)
- Sì, grazie Presidente.
Stupiti è dir poco, Assessore Testolin. Durante il dibattito
avvenuto sul PSR e sulle piccole e medie aziende, che in questo
momento in Valle d'Aosta si sono anche strutturate, è emerso che ci
sono delle criticità. Noi riteniamo che queste criticità dobbiamo
provare ad azzerarle e a toglierle, inserendoci per poter dare
qualche soluzione.
Diceva bene la collega Certan prima, che l'obiettivo e la sfida
di questo ordine del giorno andavano in un'unica direzione. Lei sa
che non basta produrre dei prodotti di qualità, non basta produrre
bene, non basta avere dei prodotti unici, ma bisogna anche saperli
valorizzare molto bene per venderli, perché poi la sintesi è la
differenza fra i costi e i ricavi delle nostre piccole aziende, che
deve avere un segno più e il delta deve essere positivo.
Sicuramente non abbiamo scoperto l'acqua calda, ma riteniamo che in
questo momento anche chi trasforma o produce dei prodotti di
altissima qualità sovente non ha né il tempo, né la capacità e
nemmeno la possibilità di avere filiere diverse, che possano
alienare, vendere e commercializzare un prodotto di alta gamma,
avendone di conseguenza un ricavo e una redditività. Questo è
quello che noi abbiamo scritto all'interno dell'ordine del giorno,
per stimolare lei, il governo e la maggioranza non solo reperire
gli aiuti, ma a sviluppare filiere.
Qualcosa è già stato fatto - lo ha detto molto bene lei - ma dal
nostro punto di vista non basta ancora. Avrà avuto modo anche lei
di confrontarsi con i piccoli e medi produttori, e avrà compreso
che non è più sufficiente produrre bene, buono, ottimo o in maniera
autentica. Il prodotto non deve essere poi essere svenduto, anche
perché altrimenti alla fine dell'anno il delta è negativo, cioè il
conto economico dell'azienda piccola, grande o media che sia è
negativo. Il percorso che abbiamo tracciato all'interno di questo
ordine del giorno è di chiedere al governo regionale un impegno a
sviluppare filiere tradizionali, per valorizzare meglio la vendita
e la rendita dei nostri prodotti, cercando di creare le condizioni
per tutti i produttori locali piccoli e medi, affinché possano
aumentare il loro margine, avendo soprattutto una certa redditività
e rendita.
Questa era la sfida e la proposta. Ci stupisce veramente il
fatto che lei da una parte dica: sì, qualcosa stiamo facendo,
abbiamo già fatto questo e quest'altro, ma riteniamo che forse come
sistema, come assessorato e come organizzazione potremmo
probabilmente non solo fare meglio, ma cercare di dare gambe e
corso a una criticità che è ancora forte. Voi ci insegnate che non
basta produrre bene, ma bisogna sapere anche vendere altrettanto
bene, in modo da avere dei ricavi e una redditività.
Come è stato detto dalla collega Certan, noi manteniamo questo
ordine del giorno e torneremo sicuramente in maniera puntuale nei
prossimi mesi su questo argomento, perché lo riteniamo
indispensabile e importante per i nostri piccoli numeri e per i
nostri prodotti. Grazie.
Presidente
- Grazie collega. La parola all'Assessore
Testolin.
Testolin (UV)
- Grazie Presidente.
Solo per fare chiarezza sulle richieste dell'ordine del giorno,
che invitano il governo a reperire aiuti in sede di assestamento di
bilancio 2016. Il discorso, che è condiviso, condivisibile e nel
quale ci ritroviamo perfettamente, è quello di una valorizzazione
dei prodotti, attraverso tutta una serie di iniziative che ne
valorizzino il valore aggiunto. È una cosa che si cerca di fare sia
in ambito lattiero-caseario, sia in ambito vitivinicolo, sia
nell'ambito dell'ortofrutta, dove tutta una serie di iniziative, di
attenzioni, di momenti di informazione, di divulgazione e di
promozione dei nostri prodotti ci hanno portati nel solco della
valorizzazione di questo tipo di peculiarità. L'abbiamo fatto e si
cerca di farlo, dando degli input attraverso, ad esempio, il
concorso
Fontina d'alpage
, che non è un evento soltanto per
vedere chi sono i più bravi in Valle d'Aosta, ma per valorizzare un
prodotto che deve essere concepito come qualche cosa di
estremamente particolare, per il quale deve esserci un ritorno da
un punto di vista economico dell'impegno che durante i mesi estivi
viene svolto con sacrificio nei nostri alpeggi. Oppure la
valorizzazione dei vini di montagna, che richiedono per essere
prodotti cinque, sei o dieci volte le ore di lavoro, rispetto a un
vino di altre zone più agevoli dal punto di vista lavorativo. Si
cerca di trasferire, su queste bottiglie e su queste etichette,
degli investimenti che possano rappresentare l'unicità dei nostri
prodotti. O anche, come si è fatto durante il periodo estivo in
collaborazione con l'Assessorato al turismo, per valorizzare nelle
località turistiche le nostre produzioni ortofrutticole, presentate
in occasione di manifestazioni dove si va a spiegare direttamente
all'ospite il valore aggiunto di questi prodotti, con un percorso
che è tutt'altro che banale e con il quale si cerca anche di
insistere sulle nuove generazioni, per cercare di trasmettere
questi valori e cercare di fare crescere la consapevolezza che
queste cose vanno portate avanti.
Per quanto riguarda gli aiuti, evidentemente ci sono delle
risorse che vengono messe a disposizione. Ci saranno le opportunità
per valorizzare certi tipi di iniziative o per dare spazio
all'imprenditoria agricola che abbia voglia di prendersi carico di
questi aspetti, anche tramite dei progetti di cooperazione.
Peraltro questo tipo di iniziative di valorizzazione del prodotto
sono già state messe in piedi sul territorio, durante gli ultimi
due o tre anni, per iniziativa dei GAL, per cercare di mettere
soprattutto le piccole aziende nelle condizioni di saper
valorizzare il loro prodotto, di commercializzarlo in un certo
modo, di approcciarsi a delle tecniche di vendita che possono
essere più redditizie, rispetto a quella del supermercato o
quant'altro.
Questo tipo di iniziative vengono effettuate e le opportunità
dal punto di vista della cooperazione e della crescita sono
previste anche nel Programma di sviluppo rurale, nonché con le
risorse già destinate a questo tipo di interventi da parte
dell'assessorato. Quindi l'astensione è sul reperimento di fondi
non ben meglio identificati in sede di assestamento di bilancio. Si
tratta di questo, poi per il resto l'impegno è evidentemente totale
su questo tipo di attività.
Presidente
- La parola al collega Chatrian. Breve, per
cortesia.
Chatrian (ALPE)
- Grazie Presidente.
Abbiamo ascoltato attentamente. Ma a maggior ragione: questo è
un impegno di natura politica, altrimenti avremmo fatto un
emendamento alla finanziaria. La sua seconda risposta, Assessore,
va completamente nella nostra direzione. Noi riteniamo che qualcosa
è stato fatto, ma dobbiamo cercare di fare di più, per le
motivazioni che vi dicevamo in premessa.
À plus forte
raison
, manca un discorso di coordinamento, al di là delle
singole promozioni che state cercando di fare.
Non capiamo la vostra astensione. Questo ordine del giorno, più
che un posizionamento, è un impegno di natura politica. Noi
chiediamo ulteriormente al governo di ripensarci e di sostenerlo.
Se poi invece votare positivamente questo ordine del giorno impegna
troppo, perché probabilmente non ci sarà un soldo in più e nessuna
idea nuova, allora ci dispiace e ci stupisce maggiormente.
Presidente
- Grazie. Non vedo richieste di interventi.
Apriamo la votazione. Votazione aperta.
Votazione chiusa.
Esito della votazione:
Presenti: 34
Votanti: 13
Favorevoli: 13
Astenuti: 21 (Baccega, Bianchi, Borello, Donzel, Farcoz,
Follien, Fontana, Fosson, Guichardaz, Isabellon, La Torre, Lanièce,
Marguerettaz, Marquis, Péaquin, Perron, Restano, Rini, Rollandin,
Testolin e Marco Viérin)
Il Consiglio non approva.
Siamo ora ad esaminare l'ordine del giorno numero 16, presentato
dal movimento dell'ALPE. Chi chiede la parola? La parola al collega
Roscio.
Roscio (ALPE)
- Sì, grazie Presidente.
Torniamo ancora una volta a parlare del problema delle
autostrade, che abbiamo già affrontato in più modi, a più riprese e
considerato nella sua totalità, del quale sono stati analizzati i
problemi, la complessità e le difficoltà. C'è stato anche un
Consiglio tematico dedicato ai trasporti, in cui si è affrontata la
questione e i rappresentanti delle due società sono stati auditi
nelle Commissioni. Insomma, è un problema che è stato sviscerato.
Il problema però rimane: che la nostra autostrada sia carissima e
che da questo ne conseguano delle problematiche per tutti i
settori, specie quelli produttivi e
in primis
quello del
turismo, è un dato ancora oggi assodato.
L'Assessore Marguerettaz ci ha più volte spiegato che, siccome
sul numero complessivo dei passaggi di coloro che viaggiano sulle
nostre autostrade, quelli internazionali sono preponderanti, a
fronte invece di quelli locali che sono in numero inferiore, le
società non vogliono mettere mano a piani complessivi di revisione
delle tariffe. Tuttavia, forse si può fare un ulteriore
ragionamento, prendendo spunto proprio da questo. Siccome il
traffico locale è numericamente inferiore a quello internazionale,
forse si può fare un passaggio. Tant'è vero che anche il governo,
con la delibera n. 369 del 2015, sul tratto della circonvallazione
di Aosta, ha approvato un protocollo di intesa che consente di
agevolare i passaggi e di avere maggiore fluidità del traffico, con
anche delle ricadute ambientali. Ultimamente questo protocollo è
stato aggiornato, facendo passare gli oneri a carico della Regione
da un terzo a un quinto, quindi con un po' di risparmio.
Vorremmo soffermarci sul fatto che i conti vengono fatti sui
passaggi totali - giusto Presidente? - quindi la Regione mette una
parte, che prima era un terzo e adesso è diventato un quinto con un
po' di risparmio, mentre il resto se lo accollano le due società in
maniera proporzionale. Una proposta che noi portiamo avanti e che
potrebbe essere analizzata è questa: cambiamo il punto di vista e
anziché considerare i passaggi effettivi, facciamo una cosa
forfettaria. Noi diciamo che quel tratto va liberalizzato: i
passaggi siano quelli che sono, le due società continueranno a
mettere quello che bisogna mettere e la Regione continuerà a
mettere lo stesso contributo. Basta solo cambiare il punto di vista
e trovare un accordo. È stato fatto un protocollo di intesa che può
essere rivisto e si può andare in un'altra direzione; se c'è la
volontà politica, si può studiare tutto. Tanto più che questo
andrebbe a incentivare solo il traffico leggero e il traffico
prevalentemente locale, lasciando inalterati i grandi flussi
internazionali, quelli che comunque il Presidente ha detto saranno
destinati nel tempo a scendere, quindi a peggiorare le condizioni,
perché con l'altra canna del tunnel del Fréjus ovviamente questo
traffico preponderante diminuirà.
Il secondo passaggio, che però riguarderebbe tutta la tratta e
non solo quel piccolo tragitto, è quello di andare a fare dei
ragionamenti, come d'altronde è già previsto anche nella delibera,
perché si dice che, in vista di una valutazione complessiva sulla
agevolazione tariffaria a favore degli utenti valdostani, si mette
in piedi questo protocollo. Siccome dal punto di vista politico c'è
già la volontà di andare in una certa direzione, la nostra proposta
di andare a studiare dei meccanismi di pagamento che non siano più
legati al numero delle corse, ma che siano forfettari, che siano
fatti per i residenti su tutta la tratta sul modello della
vignette
svizzera, dove c'è un
una tantum
annuale che
liberalizza a tutti i residenti.
A noi del gruppo Alpe sembrava che queste due proposte fossero
di buon senso e realizzabili, senza maggiori oneri a carico della
Regione, quindi siamo disponibili a una valutazione e speriamo che
anche il governo voglia andare in questa direzione. Grazie.
Presidente -
Altri che chiedono la parola? Non vedo altre
richieste. Chiudiamo la discussione. Per la replica, la parola al
Presidente della Regione.
Rollandin (UV)
- Grazie Presidente.
Sul primo punto illustrato dal collega, per quanto riguarda
l'utenza non ci sarebbero cambiamenti; questa la prima nota. Già
oggi l'utente con il
pass
ha la disponibilità di transitare
quando e come vuole. Questo lo dico, perché per noi l'obiettivo su
cui discutere è quello di agevolare al massimo l'utenza. Ora, per
l'utenza già oggi questo esiste.
C'è un accordo a tre che è stato migliorato ultimamente e che ha
permesso di ridurre la partecipazione regionale in questo contesto.
Nella nota si dice "a saldo invariato", quindi il totale rimane
quello che è, per cui evidentemente noi ad oggi abbiamo già ridotto
quasi al minimo la nostra partecipazione, perché c'è il discorso
dei due soggetti. Quindi io francamente su questo non capisco cosa
si possa ottenere di più, perché uno strumento per indicare i
passaggi lo devi avere ed è il
telepass
. C'è bisogno di un
misuratore di quello che succede e con il telepass si passa
gratuitamente, quindi più di così non si può fare.
Sul secondo punto mi sembra che l'indirizzo sia di andare verso
un miglioramento delle condizioni attuali dei passaggi, andando su
un sistema tipo
vignette
. Ora, la
vignette
è un
meccanismo che in Svizzera funziona abbastanza bene, però è da
tarare e da studiare. Personalmente io non sono contrario a
studiare dei sistemi che migliorino questa situazione, ma per
quanto riguarda il secondo punto io oggi non ho la soluzione. Si è
cercato tante volte ma diventa difficile trovare un meccanismo che
ci permetta di dire che per i residenti le cose avvengono in un
certo modo. Però si può studiare e noi siamo disponibili a fare una
verifica in questi termini, quindi io credo che se togliamo il
primo punto, che non so come inquadrare e non capisco nemmeno dove
vuole portare, rimane il secondo punto che noi accettiamo, però
tenendo conto di quanto le ho appena detto. Non so come potranno
svilupparsi queste ulteriori verifiche per arrivare all'uso di una
simil-
vignette
, cioè di qualcosa che possa essere utilizzato
come una forma di abbonamento. Noi proponiamo di accantonare per il
momento il primo punto per le ragioni che ho appena detto, perché
l'interesse primo, che è quello dell'utenza, è già garantito. Per
il secondo punto, mentre studiamo, possiamo anche ragionare su
altre cose: questa è un po' la sostanza. Però sul secondo punto c'è
una finalizzazione che è quella che abbiamo ricordato e che
possiamo condividere. Quindi se questa è l'opzione, noi siamo
d'accordo di votare la parte relativa a questo secondo impegno.
Presidente -
La parola al collega Roscio.
Roscio (ALPE)
- Sì, grazie Presidente,
Sul secondo punto non possiamo che dire di essere soddisfatti
parzialmente, nel senso che accettare di andare a vedere se c'è
qualche possibilità è un punto di partenza. Ovviamente saremo
soddisfatti se si riuscirà ad arrivare al risultato.
Per quanto riguarda il primo punto, la proposta potrebbe essere
un'altra ancora. Lei dice che l'utenza è già soddisfatta così e che
quindi non c'è più nulla da vedere. C'è un pezzo che non viene
tenuto in considerazione: chi non ha il
telepass
? È appunto
quello il problema nostro. Bisognerebbe andare a valutare sul
totale dell'utenza quanti ce l'hanno e quanti no. Quello che vorrei
arrivare a dire è che, visto che andiamo a studiare per il secondo
punto, come lei ha anche detto Presidente, possiamo emendare il
secondo punto inserendo il primo, per cui andiamo a studiare anche
la prima cosa; mi sembra una proposta di buon senso.
Presidente -
La parola al Presidente della Regione.
Rollandin (UV) -
No, mi dispiace molto. Ho appena detto
che se non hai un sistema che ti permetta di entrare, come il
telepass
, che ti fa riconoscere e rileva il percorso dovuto,
non puoi farlo, ma da nessuna parte! Quello è il sistema: un euro!
Insomma, credo che il discorso lo abbiamo fatto tenendo conto di
quello che oggi è l'interesse dell'utente e nessuno credo possa
dire che non sia tutelato. Sul resto abbiamo accettato e se non
volete noi ci asterremo su tutto.
Presidente -
Altri per dichiarazione di voto? La parola
al collega Laurent Viérin.
Viérin L. (UVP)
- Merci Président.
Semplicemente per esprimere il nostro punto di vista e la
soddisfazione sulla questione, come ricordato dai colleghi,
dell'accoglimento parziale, almeno sulla questione della
vignette
. Abbiamo già discusso in quest'aula e noi eravamo
stati portatori di una idea che avevamo visto in Austria, la quale
ha un sistema di vignette ancora più evoluto rispetto alla
Svizzera, perché non si è obbligati ad acquistarla per tutto
l'anno, ma si può prenderla giornaliera, settimanale e insomma c'è
una modulazione; si acquista negli autogrill o nei punti
autostradali e ci era sembrata interessante la questione di
verificare questa possibilità. È chiaro che la questione del
transito deve essere distinta tra residenti e non residenti, perché
quella è una vignette che uno compra da turista, mente i residenti
probabilmente hanno altre questioni.
Sarebbe interessante approfondire sia la questione dei pedaggi
che quella dell'inquinamento: è già stato forse studiato nel tempo,
anzi era già stato oggetto di discussione e di negoziazione non
solo con la parte autostrade, ma anche sul lato della normativa. Si
parlava all'epoca
de la taxe de
pollution
: più
inquini più paghi, come succede in certi paesi. È chiaro che i
mezzi pesanti pagano di più, perché inquinano di più. Era stata
all'epoca, mi pare, addirittura impugnata dal governo e cassata.
Questo per dire che sarebbe importante studiare per valutare
l'applicabilità, come è stato ricordato, di nuove formule che
potrebbero essere interessanti e che potrebbero essere convenienti
per gli utenti.
Per quanto ci riguarda, aderiamo a questo ordine del giorno e
prendiamo atto di questa possibilità al
suivi
che potrebbe
esserci, su una effettiva disponibilità a verificare lo studio di
una vignette valdostana, che potrebbe effettivamente, iniziando dai
residenti per poi verificare il resto, dare una agevolazione a chi
utilizza questo o altri tratti di autostrada per recarsi al lavoro
- per il pendolarismo, chiamiamolo così - togliendo il traffico
dalle strade regionali che effettivamente stanno diventando
abbastanza intasate. Grazie.
Président -
Merci collègue, la parole au collègue
Chatrian.
Chatrian (ALPE)
- Sì, grazie Presidente.
Collega Presidente, noi il buon senso lo utilizziamo sempre,
altrimenti non avremmo cercato di presentare 17 ordini del giorno
su temi di rilievo, come quello dell'Irap e dell'Irpef, o su altri
temi sui quali ieri ci siamo confrontati in maniera serrata, vedi i
25 milioni di euro per la nuova scuola polmone.
Siamo molto soddisfatti che lei e il Governo regionale
accettiate il secondo punto. È la prima volta, quindi come possiamo
non essere soddisfatti: si impegna il governo ad operare per
introdurre meccanismi di pagamento forfettario agevolati per i
residenti valdostani su tutta la tratta, sul modello della
vignette
svizzera, che tutti ben conosciamo.
Faccio un passo indietro, brevemente, sul punto uno. Il buon
senso lo utilizziamo - ci mancherebbe - e l'obiettivo nostro è di
trovare delle soluzioni che vadano nella direzione di agevolare i
residenti e non solo. Quindi noi manteniamo il nostro ordine del
giorno, lo emendiamo togliendo il punto uno. L'esempio che il
collega Roscio faceva poc'anzi è a settanta chilometri ed è il
tratto della tangenziale di Torino. Non è che abbiamo fatto degli
esempi che sono fuori dal mondo, ma non ci interessa la polemica.
Visto che lei lo ha detto al microfono, ce lo faccia dire anche
noi, in modo che la gente capisca di cosa stiamo parlando, perché
altrimenti! Il buon senso lo utilizziamo, ottimo il fatto che ci
accettiate il punto due, troviamo delle soluzioni e andiamo avanti.
Grazie.
Presidente -
La parola al collega Marquis.
Marquis (SA)
- Grazie Presidente.
Volevo anch'io unirmi alla condivisione della proposta di questo
secondo punto. La nostra sarà una condivisione piena, anche perché
questa è una proposta che faceva parte del nostro programma
elettorale e quindi esprimo soddisfazione per quanto in questa sede
ALPE ha proposto.
Presidente -
Procediamo alla votazione, sopprimendo il
punto uno del dispositivo. Il Consiglio è pregato di
esprimersi.
Votazione chiusa.
Esito della votazione:
Presenti, votanti e favorevoli: 34
Il Consiglio approva all'unanimità
Passiamo adesso colleghi all'ordine del giorno numero 17,
presentato dal movimento dell'ALPE. Chi chiede la parola? La parola
alla collega Morelli.
Morelli (ALPE)
- Merci Président.
Con questo ordine del giorno torniamo sull'argomento del
trasporto ferroviario, che ha occupato molto tempo nell'aula del
Consiglio regionale e che continua a coinvolgere noi e la
cittadinanza. Sul trasporto ferroviario ricordiamo che è stata
fatta una seduta straordinaria del Consiglio regionale, che si è
occupato di tutto il sistema dei trasporti e in particolare di
quello ferroviario, al termine della quale è stata votata una
risoluzione ampiamente condivisa, proprio per rappresentare alla
cittadinanza valdostana quanto questo tema stia a cuore di tutte le
forze politiche presenti in Consiglio regionale e di quanto non si
voglia creare intorno a questo tema posizionamenti dogmatici o
ideologici, ma ci si voglia porre nel modo assolutamente più laico
e il più possibile tendente a raggiungere obiettivi che vadano a
favore della cittadinanza stessa.
In particolare, per la ferrovia il Consiglio aveva votato una
risoluzione nella quale venivano indicati alcuni punti importanti e
prioritari. Voglio ricordarvi brevemente il primo: istituire un
tavolo di concertazione con i principali portatori di interesse del
settore, riunito a cadenza regolare, che permetta la verifica degli
impegni assunti nella risoluzione. Era stato preso anche un impegno
temporale, che non è stato rispettato, ma cercheremo di capire
quali sono le ragioni.
"Individuare entro il 30 settembre": era stata indicata questa
data e ricordo che il Consiglio straordinario sui trasporti si è
svolto al mese di aprile, quindi presumibilmente si riteneva che
fosse un tempo congruo a portare all'attenzione del Consiglio
l'elaborazione di un nuovo studio di fattibilità fondato sulla
situazione attuale. Ricordo che le valutazioni che erano state
fatte erano riferite a studi, che avevano avuto a oggetto la
riqualificazione e l'ammodernamento della tratta ferroviaria che
incide su tutto il territorio valdostano, ritenuti superati, vuoi
per le mutate condizioni finanziarie, ma anche perché
oggettivamente erano passati diversi anni.
Terzo punto: garantire l'affidabilità, la puntualità e il decoro
del servizio. Questo la nostra Regione può attualmente richiederlo
al fornitore del servizio, attraverso il contratto di servizio che
la Regione ora può stipulare, subentrando al Ministero nei rapporti
con il gestore.
Quarto punto: agire di concerto con la Regione Piemonte per
ottenere dallo Stato adeguati finanziamenti per un efficiente
collegamento ferroviario Aosta-Torino di valenza nazionale. Infine:
conseguire entro le scadenze di legge il trasferimento delle
competenze, in modo da poter incidere maggiormente sulla qualità
del servizio, che è quanto ho appena ricordato.
Il nostro ordine del giorno va nel senso di richiamare il
Consiglio regionale al rispetto di questi impegni presi, impegnando
il governo regionale a dare corso agli impegni assunti per tutta la
tratta ferroviaria e a informare puntualmente la Commissione
competente, rispetto alle evoluzioni e alle azioni intraprese in
questo lasso di tempo, che ormai è di sei mesi.
Il secondo punto riguarda invece in particolare il servizio
ferroviario sulla tratta Aosta-Pré-Saint-Didier, su cui è noto
quale sia la posizione di ALPE, ma che noi abbiamo inteso ribadire,
proponendo al Consiglio regionale un impegno da sottoporre al
governo regionale, affinché non si giunga in modo affrettato a
conclusioni drastiche, che potrebbero compromettere definitivamente
sviluppi futuri. Come tutti sapete, RFI ha inviato una lettera
all'Assessorato ai trasporti, nella quale si propone la chiusura
della ferrovia della tratta Aosta-Pré-Saint-Didier a partire dal 13
dicembre, perché i semplici lavori di manutenzione straordinaria
della linea sono ritenuti troppo costosi da RFI e quindi si propone
di sospendere il servizio su tale tratta. La nostra proposta è di
mantenere il servizio ferroviario sulla tratta
Aosta-Pré-Saint-Didier, studiando una razionalizzazione delle
corse, oltre che una maggiore integrazione con il trasporto su
gomma, quindi evitando le attuali sovrapposizioni di orari che
vedono il treno e il servizio di autolinee procedere parallelamente
con scostamenti minimi di orario, e ad avviare contemporaneamente
una analisi delle potenzialità di tale linea. Tali potenzialità
sono state riconosciute all'interno del Consiglio regionale in
questa legislatura, come nelle scorse, e anche l'Assessore
Marguerettaz, in risposta a un nostro recente
question time,
aveva affermato di voler esplorare le potenzialità
dell'Aosta-Pré-Saint-Didier.
Noi chiediamo di non sopprimere e di non sospendere questo tipo
di servizio, perché temiamo che una sospensione possa precludere
completamente possibili sviluppi futuri. Manteniamo il servizio
andando a razionalizzarlo, valutando quali sono le corse che è bene
mantenere e quali quelle a cui forse si può rinunciare in questo
momento, ma parallelamente andando a fare tutte le valutazioni
della reale potenzialità di questa linea, inserite in un'azione di
rilancio possibile della tratta valdostana nel suo complesso,
perché l'Aosta-Pré-Saint-Didier fa parte di tale tratta, quindi
andando a esplorare ugualmente tutte le possibili soluzioni per la
reperibilità dei fondi necessari. Grazie.
Presidente -
Grazie collega. Nessuno chiede la parola?
Chiudiamo la discussione e per la replica la parola all'Assessore
Marguerettaz.
Marguerettaz (UV)
- Grazie Presidente.
L'ordine del giorno di ALPE ha sostanzialmente due impegni. Il
primo è riferito alla risoluzione del 9 aprile scorso e rispetto a
questo credo che non ci sia nessun tipo di problema nel mantenere
l'impegno indicato. Ma vorrei evidenziare quello che era poi il
contenuto finale, dove il punto più qualificante era di conseguire
entro le scadenze di legge il trasferimento delle competenze, cosa
che è avvenuta. C'è stato un percorso non banale, perché vi è stata
di nuovo la necessità di un intervento del legislatore nazionale, e
oggi siamo in una situazione molto diversa rispetto al 9 aprile,
innanzitutto per aver acquisito le competenze e inoltre per aver
definito l'onere finanziario sugli arretrati del servizio. Un
attività non banale, con in ballo delle cifre da capogiro: parliamo
di decine e decine di milioni di euro. Questo è un passaggio che ha
impegnato non banalmente il governo e i vari responsabili.
L'altra questione è relativa agli interventi più efficaci da
eseguire, che sono di due nature, di due ordini di grandezza. Ci
sono delle operazioni di manutenzione ordinaria per mantenere la
funzionalità della linea e ci sono degli interventi strategici, che
possono in qualche modo rilanciare o che possono dare delle
prospettive diverse al trasporto ferroviario. Probabilmente - ma
tolgo il
probabilmente
- non è che tutto il lavoro fatto sia
visibile, ma già nei mesi successivi RFI ha scritto (quindi ben
prima della lettera che probabilmente avete visto a ottobre e a cui
avevo accennato nelle interpellanze che mi erano state fatte prima
della sospensione estiva) dando delle indicazioni molto impegnative
su quelli che dovevano essere gli interventi di manutenzione
ordinaria, sia sul tratto dell'Aosta-Torino, sia
dell'Aosta-Pré-Saint-Didier. Gli interventi di manutenzione
ordinaria erano di svariate decine di milioni di euro, per cambiare
i binari e le traverse. Rispetto a questo dato, RFI evidenzia che
le risorse a disposizione sono limitate e quindi già gli interventi
di natura ordinaria sono decisamente impegnativi rispetto alle
dotazioni finanziarie esistenti. In una situazione del genere è
stata fatta tutta una serie di valutazioni.
Queste manutenzioni ordinarie non è che siano ininfluenti per il
servizio - collega Morelli, lei lo sa bene - perché, nel momento in
cui non sono fatte, obbligano a ridurre la velocità, per cui sui
trenta chilometri dell'Aosta-Pré-Saint-Didier ne abbiamo ben otto,
ormai, dove il treno deve viaggiare a 30 o 40 chilometri all'ora.
Di più, anche sull'Aosta-Torino
adesso hanno imposto una
serie di limitazioni alla velocità - era il collega Bertschy che
chiedeva al riguardo di tutta una serie di situazioni che stanno
peggiorando il livello di servizio - e hanno iniziato a fare degli
interventi manutentivi che consistono nella sostituzione di binari
e di traverse.
Non vedrete da nessuna parte una nostra dichiarazione draconiana
dove diciamo che l'Aosta-Pré-Saint-Didier va chiusa. Abbiamo
sicuramente un problema di prospettiva, questo sì. Possiamo
spendere 15 milioni di euro sull'Aosta-Pré-Saint-Didier,
immaginando che finiti i lavori, nel giro di qualche anno,
bisognerà farne di ulteriori lavori e assorbire delle risorse,
senza prima fare un ragionamento e senza una prospettiva? É un
progetto complesso e ci sembra di sprecare delle risorse, come
abbiamo avuto modo di dire, ma non in termini provocatori. Avendo
mediamente 300 passeggeri al giorno - lo scrive Trenitalia: 300-350
al giorno - e, a seconda della quantificazione, spendendo dai 3 ai
4 milioni, vuol dire che ogni utente costa 10 mila euro all'anno.
Ogni anno potremmo regalare una Panda, un
pandino
- metta
lei gli accessori, se sono tanti, se son pochi - a ogni utente che
utilizza questa tratta!
Torno a dire che non c'è nessuna posizione preconcetta. Abbiamo
detto: questo tipo di operazione merita una riflessione. Lei da un
certo punto di vista mi dice: tenetela in piedi e poi faremo i
ragionamenti. Ma questa è un'opzione che non ci è data, perché RFI
dice:
delle due l'una;
avviamo un piano di
manutenzione, altrimenti non si può permettere ai treni di
proseguire
.
Questa condizione non è una chiusura definitiva,
ma è semplicemente una sospensione che ci consente di fare delle
valutazioni che torneranno poi sul nostro tavolo, perché tutte le
posizioni sono possibili.
In più, le richiamo proprio un piano dei trasporti a livello
nazionale, dove viene detto - è esattamente quello che dice lei -
che bisogna evitare di sovrapporre il treno con la gomma, ma che
dice anche che si deve scegliere lo strumento meno costoso. È vero
che non bisogna sovrapporre le due linee, ma bisogna evitare di
utilizzare lo strumento più costoso, per fare un lavoro che può
essere fatto risparmiando. Mi perdonerà la metafora, ma se devo
portare un sacco di cemento normalmente non prendo un TIR, perché
posso farlo con un'autovettura, con un
porter
o con un mezzo
che ha delle caratteristiche funzionali diverse. Ovviamente, là
dove devo portare un sacco di metri cubi, devo prendere un mezzo
che ha una portata diversa. Ci potrebbe tranquillamente stare un
ragionamento, valutandone il costo e la sostenibilità, per il quale
nelle fasce del mattino potrebbe esserci un treno, però poi bisogna
vedere quali sono gli investimenti che noi dobbiamo fare per
mantenere un treno al mattino, un altro a mezzogiorno e un altro
ancora alla sera.
Questi ragionamenti adesso li possiamo fare in modo più
compiuto, collega Morelli, perché il costo del servizio ferroviario
oggi è totalmente a carico del bilancio regionale. Se noi dovessimo
dire "facciamo tutto", vorrebbe dire che dovremmo prendere tre o
quattro milioni di euro del bilancio regionale e sottrarli a
qualche altro capitolo, però questo farà parte sempre delle
valutazioni che faremo dopo. Pertanto, rispetto all'impegno
richiesto al primo punto dell'ordine del giorno, noi siamo
totalmente disponibili a proseguire e a fare tutti i confronti sul
collegamento Aosta-Torino. Sul secondo punto, non possiamo
aprioristicamente dire di proseguire con l'Aosta-Pré-Saint-Didier,
se non abbiamo una prospettiva. Da questo punto di vista, le posso
assicurare che non c'è nessuna definizione draconiana sulla
chiusura, ma c'è una risposta responsabile di sospensione del
servizio, in attesa di fare tutte quelle valutazioni, che
accetteranno le contribuzioni di tutti i colleghi, per dare una
sostenibilità a questo tipo di attività, sempre considerando le
utenze e le prospettive.
Si dà atto che alle ore 10.35 assume la presidenza il
Vicepresidente Rosset.
Presidente (Rosset)
- Chiede la parola la Consigliera
Morelli. Ne ha la facoltà.
Morelli (ALPE)
- Merci Président.
È chiaro, Assessore, che i due impegni del nostro ordine del
giorno affrontano due temi differenti, ma complementari. Anche noi
poniamo un problema di prospettiva e la nostra preoccupazione - che
non è solo nostra, di ALPE, ma anche di tanti cittadini, dei
sindacati, di alcuni sindaci - è che la sospensione del servizio,
che può anche essere sensata, corrisponda poi ad un abbandono
definitivo. In questo senso noi diciamo: valutiamo la possibilità
di non sospendere completamente, di mantenere le corse ad alta
affluenza, anche con i rallentamenti che sono attualmente in corso,
che io conosco perché utilizzo la tratta e che non sono drammatici.
Credo che gli studenti che viaggiano sulla tratta
Aosta-Pré-Saint-Didier
quasi non se ne siano accorti.
(Voce fuori microfono)
Questo è un altro problema! Lì si tratta di valutare gli orari
della tratta Aosta-Pré-Saint-Didier, per far sì che le coincidenze
siano rispettate. Tra l'altro, non è da oggi che sono saltate le
coincidenze. Lei lo sa benissimo che non è da oggi che sono saltate
le coincidenze ed è stato fatto molto poco per far sì che questo
problema venisse superato. Comunque, questo è un altro
volet.
La proposta è: non sospendiamolo completamente, consideriamolo
per quello che è e che può rispondere a certe esigenze. Lei ci
dice: a costi diversi. Il costo chilometro/treno è indipendente
dalla lunghezza del convoglio, ce lo ha detto lei in Commissione:
un vagone, due, tre, è lo stesso. Il costo a chilometro per il
servizio su gomma, che è di due euro al chilometro, non è
indipendente dalla capienza. Se lei mi porta cinque o sei autobus
per compensare i trecento passeggeri del treno, lei deve
moltiplicare quel costo chilometrico per cinque o per sei, quindi
credo che vada ad assimilarsi al costo del treno.
Lei dice: non abbiamo fatto dichiarazioni draconiane. No, in
effetti è molto ambigua la posizione ed è un po' questo che viene
rimproverato a questo governo, di non avere un piano, di non dire
qual è il progetto, ma di dare un colpo al cerchio e un colpo alla
botte. Questo non è un atteggiamento responsabile, dal nostro punto
di vista. Se voi avete un progetto, ebbene, sottoponetelo
all'attenzione della Commissione, all'attenzione delle parti
sociali, all'attenzione dei cittadini e dite qual è il vostro
discorso di prospettiva, che in realtà ci sembra che non ci
sia.
Noi manteniamo questo ordine del giorno, che non ci sembra così
inaccettabile così come è formulato. Noi diciamo: mantenere il
servizio ferroviario, studiando una razionalizzazione delle corse e
contemporaneamente avviando un'analisi di valutazione sulle
prospettive possibili. É semplicemente questo.
Presidente
- Non ci sono altre richieste di intervento?
Possiamo mettere in votazione? Votazione aperta.
Votazione chiusa.
Esito della votazione:
Presenti: 32
Votanti: 14
Favorevoli: 14
Astenuti: 18 (Baccega, Bianchi, Borrello, Donzel, Farcoz,
Follien, Fontana, Fosson, Guichardaz, Lanièce, Marguerettaz,
Marquis, Péaquin, Restano, Rini, Rollandin, Testolin e Viérin
Marco)
L'ordine del giorno è respinto.
Esaminiamo l'ordine del giorno numero 18 presentato dal gruppo
ALPE. Per l'illustrazione chiede la parola il Consigliere Roscio,
ne ha facoltà.
Roscio (ALPE)
- Grazie Presidente.
Anche questo è un tema che è stato dibattuto e che caro ad ALPE,
tant'è vero che, come richiamato nelle premesse dell'ordine del
giorno, noi abbiamo presentato anche una proposta di legge su
questo. Come dato di inizio, vorrei partire dalla nota di sintesi
sulla situazione economica valdostana che ci è stata distribuita
nei giorni passati, a pagina 10 della quale si parla di andamento
settoriale dell'occupazione e si osservano saldi fortemente
negativi per le costruzioni, meno 17 per cento rispetto al 2011, e
soprattutto perdita occupazionale tra il 2008 e il 2014 stimabile
in circa 1700 posti di lavoro. A nostro avviso, il dato di partenza
è questo. Un settore che in Valle d'Aosta era trainate, nel giro di
sei o sette anni ha perso quasi il 20 per cento degli addetti e
1700 posti di lavoro.
Noi del gruppo ALPE riteniamo - lo abbiamo dimostrato con la
nostra proposta di legge - che sia necessario dare concretamente
una possibilità di rilancio al settore. Noi abbiamo individuato
come linea di azione quella del recupero del patrimonio privato
esistente, ma altre sono possibili e, anzi, ben vengano anche altre
azioni. Da parte del governo abbiamo riscontrato delle aperture,
delle iniziative ed è stato detto che su questa linea di indirizzo
bisogna proseguire e operare. Il problema è che, mentre ci si ferma
alle intenzioni, il mondo va avanti e le aziende chiudono. La
necessità è di dare risposte concrete, non solo limitarsi alle
intenzioni, alla buona volontà e a iniziative di progetti pilota,
che sono positive ma che comunque alla fine non fanno ripartire
veramente un settore.
A livello normativo riteniamo che ci siano le possibilità anche
finanziarie. Nelle premesse dell'ordine del giorno noi abbiamo
richiamato il disegno di legge n. 63,
la nostra finanziaria,
che va a modificare una parte della finanziaria passata che già
prevedeva degli incentivi. Soprattutto richiamiamo quella legge
europea, dove nei capi 2 e 3 ci sono una quarantina di articoli che
prevedono incentivi di questo tipo e vanno anche a trovare delle
risorse per poterli fare. L'unica obiezione è quella del meccanismo
che è stato individuato per riuscire a dare delle risposte, che è
quello del mutuo, che ha una pecca e non funziona benissimo, perché
gli incentivi statali prevedono che siano tutti posteriori i
benefici che derivano. Questo vuol dire che io avrò dei benefici,
ma li prenderò nel corso dei dieci anni successivi
all'investimento. Vuol dire che chi vuole fare l'investimento e
fare lavorare le imprese, deve già avere il capitale a disposizione
per poter fare un intervento.
Noi ieri abbiamo ricordato come altre Province e Regioni sono
intervenute su questo, dando la possibilità di anticipare questi
soldi. Praticamente il cittadino è messo in condizione di poter
fare l'intervento, di ricevere i benefici dopo e con quello pagare
il mutuo che gli era stato dato. Questa potrebbe essere un'idea, ma
quello che è evidente è che bisogna cambiare il meccanismo attuale,
se si vogliono veramente creare le condizioni per poter fare gli
interventi e davvero dare un rilancio.
Noi avevamo provato ad individuare un meccanismo di obbligo. Noi
avevamo detto: gli edifici e gli immobili che hanno più problemi
dal punto di vista energetico devono essere obbligati a fare degli
interventi di risanamento. Era un obbligo blando, non un obbligo
cogente, nel senso che era più un deterrente a mantenere le cose
com'erano, nel senso che chi decideva di avere più impatti, quindi
di avere la casa ridotta a un colabrodo energetico, poteva farlo
liberamente ma in cambio doveva dare una qualche compensazione per
rendere conto di questa scelta.
Noi avevamo anche detto che eravamo disponibili a valutare altri
meccanismi. La proposta di legge non era chiusa, ma aperta
all'individuazione di altri meccanismi; l'importante è che questi
dessero dei risultati tangibili.
C'è poi una parte su cosa finanziare, con quali priorità e qual
è l'obiettivo ultimo. Noi riteniamo che, in questo momento in cui
si fa un gran parlare di cambiamenti climatici e di utilizzo
razionale delle risorse, alle fine dalle grandi parole e dai grandi
proclami derivino poche azioni concrete. Forse l'obiettivo finale
che si dovrebbe porre l'Amministrazione è di alzare il livello
prestazionale degli edifici, facendo in modo che gli edifici che
consumano tanto, diventino edifici che consumano poco. Questo vale
sia per l'edilizia privata, sia per gli edifici pubblici. Nel
momento in cui si attua questa idea e questa strategia finale, si
mette in moto l'economia nel settore delle costruzioni che è
qualificata e che può coinvolgere le imprese valdostane. Ci sono
già delle imprese valdostane, che hanno cominciato ad attivarsi in
questo settore in maniera professionale e preparata, le quali
chiederebbero di essere incentivate e messe in condizioni di poter
operare. In più si dà anche benessere a chi poi risiede dentro a
queste abitazioni.
In sostanza, si fanno delle migliorie e si mette in moto il
famoso PIL, che è quello che trascina l'economia. Però per ottenere
i risultati gli interventi non devono essere frammentari e
riguardare solo piccole parti dell'edificio o dell'appartamento.
Interventi che tra l'altro sono poco utili e vanno a drenare solo
le risorse pubbliche, come per esempio le valvole termostatiche,
che sono utili, ma non risolvono il problema dell'edificio, oppure
i serramenti e gli impianti. Sono tutte cose secondarie rispetto
all'intervento grosso, che dovrebbe essere la riqualificazione
dell'edificio nella sua interezza. Questo andrebbe fatto a seguito
di una diagnosi energetica e il nostro progetto di legge
individuava dei meccanismi semplici per andare a fare questo, che
non fossero troppo onerosi a carico dei privati. In sostanza, si
tratta di trovare un meccanismo per riempire un secchio che è
bucato: c'è solo da scegliere se si vogliono tappare i buchi del
secchio o si vuole aumentare il flusso del rubinetto che cola
l'acqua dentro. Noi riteniamo che sia migliore la scelta di tappare
i buchi del secchio, se vogliamo riempire e avere un risultato.
In conclusione, - non vorrei annoiarvi ulteriormente - le
risorse sono disponibili, perché ci sono le leggi che son state
richiamate nelle premesse e che danno anche la possibilità di
intervenire. É necessario individuare dei meccanismi che diano
delle risposte concrete e che siano in grado di fare partire
davvero gli investimenti. Sono necessari in questo momento e ho già
ricordato questa grave emorragia di addetti del settore. Noi
riteniamo che sia necessario il rilancio del settore delle
costruzioni e che sia necessaria la formazione di addetti
qualificati. L'unica cosa che rimane incerta e da vedere è se, a
seguito dei proclami che sono stati fatti e delle aperture, c'è
veramente da parte del governo la volontà politica di andare in
questa direzione. Grazie.
Presidente
- Chiede la parola il Consigliere Fabbri. Ne
ha la facoltà.
Fabbri (UVP)
- Sì grazie.
Solo per ribadire come il nostro gruppo è fortemente favorevole
a questo tipo di ordine del giorno. A parte i vantaggi dal punto di
vista energetico e ambientale che sicuramente provocano questo tipo
di interventi, vorremmo ribadire come effettivamente questa sia una
azione concreta per quel rilancio economico di cui abbiamo parlato
abbondantemente in questi due giorni. È un'azione concreta,
rapidamente attuabile e che incide proprio in uno dei settori che
sono stati più colpiti dalla crisi, per cui noi invitiamo tutto il
Consiglio ad aderire a questa iniziativa.
Presidente
- Altri interventi? Qualcuno per la risposta?
Chiede la parola l'Assessore Donzel, ne ha facoltà.
Donzel (PD-SIN.VDA)
- Grazie Presidente, grazie
colleghi.
Ho avuto modo di seguire il collega Roscio, già nell'intervento
generale di ieri, il quale aveva in parte anticipato alcune
questioni che oggi ha presentato in modo più articolato. L'ho
ascoltato con attenzione, perché ha richiamato una questione
estremamente importante, come peraltro il collega Fabbri. Mi fa
piacere che lo sforzo che stiamo facendo, di rispondere in modo
positivo al tema della ripresa economica prendendo in
considerazione anche il settore dell'edilizia, sia guardato con un
approccio un po' diverso rispetto al passato, quando magari non
aveva le caratteristiche del rispetto ambientale, mentre invece
oggi l'edilizia può diventare un modo per migliorare la qualità del
nostro ambiente.
Mi dispiace che, come io ho seguito con attenzione gli
interventi in aula fatti ieri, qualcuno magari non ha seguito con
attenzione quanto abbiamo fatto durante la
Semaine de
l'efficacité énergétique,
che non sono stati soltanto dei
giorni per dei proclami, ma è stata una settimana dove addirittura
si è iniziata la formazione dei professionisti, per poter
intervenire in modo corretto nell'applicazione di questa norma, e
anche una formazione delle imprese. Abbiamo già delle imprese
valdostane pronte e sono già stati fatti degli interventi
importanti in questa direzione, però ovviamente una legge non la
facciamo solo per qualche impresa, ma per il mondo dell'edilizia
valdostana. Grazie a un importante intervento di Finaosta, abbiamo
fatto un'attività molto significativa di formazione. Pensate che
era stata prevista una sola giornata, ma le adesioni dei
professionisti sono state così numerose che abbiamo dovuto
replicarla nella giornata successiva.
Al di là del discorso più ampio che ha fatto il collega Roscio e
che assolutamente condividiamo, quanto indicato nel dispositivo
dell'ordine del giorno è ciò che già si sta facendo. La delibera
ormai è praticamente pronta per essere portata in giunta e si sta
costituendo il fondo che prevede l'utilizzo di 1 milione e 500 mila
euro per il 2015, più 4 milioni di euro per il 2016, quindi una
cifra estremamente importante che verrà messa a disposizione di
soggetti che sono in qualche modo stati preparati a utilizzare
queste risorse. Tra l'altro, questa cosa l'aveva già anticipata il
collega Baccega nello scorso Consiglio regionale, rispondendo a
un'interpellanza e dicendo esattamente le cose che oggi il collega
Roscio chiede e che, abbiamo detto, stiamo facendo. Quindi vi
pregherei di ritirare l'ordine del giorno, perché è quanto il
governo regionale sta facendo, non con proclami ma con azioni
concrete. Fra l'altro, mi ha fatto molto piacere ascoltare il
collega Roscio, il quale ha detto che bisogna cercare di fare degli
interventi che siano il più possibile pregnanti per le iniziative
complessive, perché è proprio l'impostazione che viene data alla
delibera, nella quale abbiamo previsto una graduazione premiale,
perché ovviamente potrebbero essere tanti i soggetti - noi lo
auspichiamo - che parteciperanno. È un'iniziativa che intende
premiare gli interventi che vanno in qualche modo a risolvere
complessivamente il problema edilizio e non invece le operazioni a
spot
, come la sola sostituzione del serramento, mentre
magari c'è lo spiffero che esce dal tetto. Si vuole piuttosto
premiare interventi su tetto, cappotto, serramenti e l'efficienza
dell'impianto energetico. Quindi l'impostazione è quella che ha
suggerito il collega Roscio e se ne parlo in questi termini è
perché questa è già la traccia che stiamo seguendo nello
scrivere.
L'unico ragionamento che mi permetto di perfezionare è che noi
non partiamo dal concetto di intervenire sull'edificio peggiore che
c'è, ma ci muoviamo dall'idea di ottenere il risultato complessivo
migliore a livello finale, cioè quello che ci permette davvero di
avvicinarci a quell'impatto zero. Questo è il ragionamento ed è la
ragione - siccome ve l'ha già detto il collega Baccega lo scorso
Consiglio regionale - che ci spinge a pregarvi di ritirare questo
ordine del giorno, perché è quello che già è in atto, quindi non è
assolutamente nell'ordine del proclama, ma è quello che si sta
facendo come governo regionale.
Presidente
- Grazie. Chiede la parola il Consigliere
Roscio, ne ha la facoltà.
Roscio (ALPE)
- Grazie Presidente. Grazie Assessore
Donzel per la risposta.
Un paio di precisazioni a mia volta. Certamente abbiamo seguito
con interesse la Settimana dell'efficienza energetica e sapevamo
anche dei corsi di formazione di Finaosta, ma ci sembrava fossero
poco concreti e con poca efficacia.
Sulla delibera, noi non abbiamo potuto leggerne il testo, quindi
non abbiamo modo di dare un giudizio. L'Assessore dice che questa
delibera va nella direzione che auspica il nostro ordine del
giorno, quindi noi possiamo tranquillamente ritirarlo, in cambio di
questa apertura e di questo impegno ad andare in questa direzione,
andando poi a verificare sul campo se ci saranno veramente quei
risultati che noi chiediamo, perché alla fine quello che ci
interessa non è fare una bella figura, ma raggiungere un risultato
concreto.
Una piccola perplessità sull'ultimo passaggio che ha fatto,
quella che non si parte dall'edificio peggiore, ma dal risultato
finale. Su questo qualche perplessità ce l'abbiamo, nel senso che
noi sappiamo che gran parte degli edifici in Valle d'Aosta sono
della peggiore classe che esista. Abbiamo tutta una serie di
edifici obsoleti degli anni Sessanta e Settanta, che non avevano
nessun tipo di isolante e che erano davvero dei colabrodo
energetici. Questo fa in modo che questi edifici consumino molte
risorse, ma abbiano poca efficacia, nel senso di avere poco
benessere all'interno. La nostra idea era quella di fare veramente
un piano che andasse a risollevare la media del patrimonio della
regione nel suo complesso. Invece ci sembra che l'approccio del
migliore risultato finale sia quello di prendere, per esempio, gli
edifici che passano da classe D a classe A, oppure quelli passivi o
addirittura attivi, e vado a finanziarli. Il risultato sarà che non
avremo un innalzamento complessivo di tutto il patrimonio, ma
otterremo tanti punti di eccellenza che però alla fine rimarranno
un po' dei punti isolati. Sarebbe una cosa buona, ma quello che
conta alla fine, dal punto di vista sia ambientale sia del
rilancio, è di far andare il patrimonio magari tutto in classe C,
piuttosto che avere cento punti che vanno in classe A. Otterremmo
dei risultati migliori sia dal punto di vista dell'occupazione, sia
ambientale.
Su questo staremo a vedere cosa succederà: ma aspetteremo di
avere la delibera, di leggerla e di trovare le applicazioni.
Bisogna trovare veramente un sistema per fare in modo che si parta
davvero, perché noi sappiamo che le imprese qualificate che hanno
investito in questa direzione ci sono: le vediamo tutti i giorni,
perché fanno pubblicità e si danno da fare. Quindi le imprese ci
sono e hanno le professionalità che servono. Bisogna fare in modo
che i cittadini privati abbiano una spinta per andare in questa
direzione. Fino ad ora questo non c'è stato, ma speriamo che questa
delibera vada in questa direzione. Grazie. Ritiriamo l'ordine del
giorno.
Presidente
- Chiede la parola il Consigliere Chatrian, ne
ha la facoltà.
Chatrian (ALPE)
- Sì, grazie Presidente.
Abbiamo ascoltato attentamente la replica del collega Donzel su
questo tema che per noi è importante. È un argomento al quale
crediamo veramente e che potrebbe avere una duplice valenza. La
prima è quella della riqualificazione energetica della parte
antropizzata degli immobili già esistenti, non andando a intaccare
nuovi terreni e valorizzando le decine e decine di migliaia di
immobili esistenti sia nella vallata centrale che nelle comunità
alpine delle vallate laterali. La seconda, che non è meno
importante e che è il
volet
con cui, come Regione, dovremmo
provare a essere più rapidi, è quella di dare gambe e corso al
rilancio dell'edilizia.
Un'edilizia che deve qualificarsi, che deve assolutamente
trasformarsi sulla ristrutturazione e sul restauro, legato al
discorso della coibentazione e del risparmio energetico.
Un'edilizia che, insieme alla riqualificazione architettonica, deve
poi giocarsi il terzo volet, che è quello turistico. Alla fine
dovremmo riuscire a trasmettere anche quel messaggio promozionale,
come altri fanno e come possiamo fare noi, giocandoci un ruolo di
regione turistica che, dal punto di vista ambientale e
architettonico, mette in campo non solo risorse, ma idee e poi
trasformazione. Noi queste tre cose le leghiamo insieme.
Leggeremo con attenzione la delibera che metterete in campo,
però i passaggi che ha fatto il collega Roscio poc'anzi toccano il
punto nevralgico, secondo noi. Dopo che la delibera sarà resa nota,
magari chiederemo un incontro in Commissione, per programmare il
futuro in modo dettagliato, dandoci però dei tempi certi.
Chiamiamolo Piano Valle d'Aosta 2020, 2025 o 2030, legato alla
riqualificazione totale di tutta la parte immobiliare dei privati,
però - ecco perché è importante ragionare in termini di piano e non
delle singole case - diamoci degli obiettivi e delle scadenze, in
modo da far ripartire veramente l'economia, da una parte, ma
dall'altra dando un messaggio promozionale e turistico della nostra
regione.
Io penso che lì sia la sfida per i prossimi anni. Da poche
settimane abbiamo un elemento in più, che proviene dalla Provincia
di Bolzano, che ha una cultura più tedesca e dove sono partiti su
questo tema nel 1988, quindi sono quasi trent'anni. Il loro piano
proietta al 2020 la riqualificazione immobiliare del Sud Tirolo, ha
delle percentuali già altissime di realizzazione sull'esistente e
questo lo veicolano molto bene dal punto di vista promozionale e
turistico. Solo dandoci degli obiettivi chiari e secchi io penso
che possiamo modificare l'esistente, ma soprattutto rilanciare
l'edilizia, che deve essere però diversa, innovativa, più
performante ed efficace in questo settore. Grazie.
Presidente
- L'ordine del giorno numero 18 è stato
ritirato. Proseguiamo con l'ordine del giorno numero 19, proposto
dal gruppo ALPE. Ha chiesto la parola la Consigliera Certan, ne ha
la facoltà.
Certan (ALPE)
- Grazie Presidente.
Questa nostra iniziativa prende spunto da diversi aspetti. Uno è
sicuramente la risoluzione che abbiamo approvato lo scorso
Consiglio, per esprimere solidarietà al riguardo dei gravi fatti di
Parigi, la quale aveva delle premesse chiare, riguardanti la
conoscenza reciproca fra migranti e chi accoglie, sui principi
sanciti dalla Costituzione e dalla Dichiarazione universale dei
diritti umani, che abbiamo richiamato perché crediamo che ogni
tanto sia importante andare a rileggerli. Noi consideriamo
fondamentale l'azione preventiva di educazione alla tolleranza,
all'accoglienza, alla pace e crediamo che questi principi passino
attraverso un innalzamento culturale, sia di chi accoglie che di
chi emigra. Senza conoscenza reciproca e senza quello che definiamo
innalzamento culturale, cioè la volontà di avvicinarsi, non c'è
nessuna possibilità di mediazione e di interloquire.
Fatta questa premessa, definiamo all'interno del contesto
valdostano qual è la situazione delle migrazioni, qual è la
situazione degli inserimenti di chi è emigrato. Sicuramente non
sono dati allarmanti come possono esserlo a livello nazionale o
internazionale, però crediamo che siano comunque da monitorare,
perché un'azione preventiva sicuramente è molto più importante che
intervenire in situazione di emergenza. In Valle d'Aosta sulla
mediazione culturale in particolare, perché l'iniziativa va in
questa direzione, negli anni sono stati fatti tanti progetti, anche
molto interessanti. Anche se siamo comunque in una situazione sotto
controllo, in questi anni - ne avevamo già parlato con l'Assessore
Fosson - ci sono stati dei momenti in cui l'attenzione ai progetti
di mediazione culturale, soprattutto nella scuola, si è un po'
ridotta. Noi riteniamo invece che sia proprio lì che si debba
intervenire, in una situazione di normalità e non di emergenza. La
scuola è un luogo dove è ancora possibile coordinarsi, lavorare
insieme e condividere, a nostro avviso mettendo dei tasselli
importantissimi su una convivenza democratica e civile, mentre in
altri ambiti, ad esempio quelli dell'accoglienza in situazioni di
emergenza, dei presidi oppure dei commissariati, spesso si è già in
una situazione
borderline
.
Con questa iniziativa chiediamo di dare maggiore attenzione alle
iniziative e ai progetti culturali nelle scuole, perché la
mediazione culturale nelle scuole avvicina e sensibilizza tutti,
soprattutto non andando a porre l'accento sugli aspetti che
dividono e sulla diversità. Nelle scuole è possibile intervenire in
situazioni di normalità, quindi è possibile sensibilizzare tutti,
in un'età in cui sia i bambini che i ragazzi sono particolarmente
predisposti ad accogliere molto di più che non nell'età adulta.
Abbiamo preso atto che ci sono state delle iniziative. Una
delibera del 31 luglio ha istituito un corso per mediatori
culturali, iniziativa della quale abbiamo preso atto con favore,
perché la necessità di formare queste figure che poi intervengano
nei vari ambiti è fondamentale. Abbiamo visto che ci sono state
delle delibere e che come assessorato sono stati fatti diversi
progetti di politiche sociali. Ad esempio, nelle strutture
ospedaliere c'è un presidio molto consolidato, oppure c'è stato un
progetto transculturale con un'organizzazione culturalmente
competente; sono delle iniziative lodevoli che riteniamo essere
importanti.
Quello che noi chiediamo con questo ordine del giorno è che sia
istituita un'azione quasi normale nelle scuole (regolare, ritmica,
tutti gli anni) e che sia possibile per gli insegnanti accedere a
questi progetti, perché abbiamo appreso - e pensiamo che i dati
siano giusti - che adesso sono le istituzioni scolastiche,
nell'ambito dell'autonomia scolastica, a mettere le risorse.
Infatti, da quando i progetti non possono più essere regionali -
diciamo così, nel senso che non sono più progetti a cui si può
aderire - c'è stata una riduzione di due terzi. Le richieste prima
erano di 3500-4000 interventi, mentre negli ultimi due anni sono
stati di 1100 ore di mediazione, quindi un terzo, a indicare che
sono solo le scuole in situazioni particolari a richiedere, mentre
prima probabilmente la mediazione era anche una scelta di
educazione civica.
Io ritengo che questo ruolo sia molto importante, perché nelle
scuole i mediatori culturali possono avere un ruolo, ad esempio, di
contatto e di collegamento con le famiglie per quanto riguarda il
modo di fare i compiti, di studiare e di capire veramente quali
possono essere le problematiche e le azioni per intervenire. Credo
di aver messo sul tavolo un po' tutte le nostre richieste e nello
stesso tempo di aver sottolineato che ci sono state delle
iniziative. Non stiamo dicendo che non è stato fatto nulla, però
non vorremmo che si abbassasse la guardia su questo aspetto,
soprattutto in un momento in cui non siamo in emergenza, ma in cui
possiamo contenere e forse anche favorire un'azione di
integrazione, di conoscenza e di inserimento molto importante.
Presidente
- Per la risposta chiede la parola l'Assessore
Fosson, ne ha facoltà.
Fosson (UV)
- Sì, grazie Presidente.
Anche noi siamo d'accordo che la mediazione culturale sia un
intervento molto importante per quanto riguarda la tolleranza e per
un'accoglienza in cui venga mantenuta la nostra identità, nel
rispetto di quella degli altri. Sono d'accordo con lei che in
questo momento ancora di più c'è bisogno di questo tipo di
attività, che fa sì che l'accoglienza sia oggettivamente più
concreta. Lei mi aveva già fatto un'interpellanza su questo tema
nell'ottobre del 2014, quando c'era stata un'interruzione dei fondi
nazionali. In quell'occasione le dissi che avremmo risposto in
tandem, io e l'assessore all'istruzione, per essere più precisi
nella risposta.
Sicuramente il problema è cogente, soprattutto nelle istituzioni
scolastiche. Oltre a promuovere forme di sostegno, attraverso un
piano di collaborazione con le associazioni di famiglie migranti,
l'Assessorato ha in programma per il triennio 2015-2017 di
recuperare i residui finanziamenti nazionali con vincolo di
destinazione e investirli su un piano triennale di interventi di
mediazione interculturale in alcune aree scoperte.
Le avevo parlato anche dell'elenco dei mediatori che è stato
integrato, come lei ha detto, e le aggiungo che è stata fatta una
gara con un'aggiudicazione a
La sorgente
, che è la
cooperativa che si inserisce in questo servizio.
Per quanto riguarda i capitoli, è stata fatta una delibera di
spesa nel 2105. Sul capitolo 20143, che fa parte della funzione
obiettivo 9, area omogenea 4, nel quale non c'era nulla all'inizio
dell'anno, sono state messi in assestamento 19.068 euro, di cui
però sono stati impegnati a fine anno solo 9933 euro. Nel 2016
però, sempre questo capitolo, passa dalla cifra di 19.000 euro che
abbiamo messo in assestamento, a 47.702 euro. Con i bilanci nuovi
bisogna prevedere diversi capitoli di spesa, per cui sul capitolo
14236, a favore proprio della mediazione per gli extracomunitari,
nel 2015 sono stati impegnati 50.000 euro, di cui 30.000 spesi fin
d'ora e la stessa cifra è stata prevista per il 2017-2018. Quindi
in un capitolo abbiamo stanziato 47.700 euro per il triennio
2016-2018, e nel 2017-2018, sull'altro capitolo per la mediazione
agli immigrati, abbiamo 50.000 euro, pertanto sono 97.000 euro
all'anno per tre anni. Questi sono fondi nazionali. In tutto il
bilancio del sociale che noi abbiamo, questi fondi nazionali
vincolati non sono mai indicati, perché come lei sa vengono
deliberati a marzo-aprile dell'anno successivo e poi distribuiti
con vincolo di destinazione.
Presidente -
Chiede la parola l'Assessore Rini, ne ha la
facoltà.
Rini (UV)
- Grazie Presidente.
Credo che il collega abbia già risposto con i dati che parlano
da soli e sono sicuramente più efficaci delle parole. Intervengo
solo per integrare e riprendere qualche concetto che la collega ha
ben ricordato. É vero che i progetti sono andati in diminuzione e
mi riferisco ovviamente solo a quelli legati al mondo scolastico.
Questa è una diretta conseguenza del cambiamento che c'è stato nel
fenomeno dell'immigrazione. Se qualche anno fa arrivavano tanti
bambini, che non conoscevano la lingua italiana, negli anni le
famiglie con bambini già nati in Italia richiedono meno il supporto
del mediatore culturale legato alla lingua.
Vorrei cogliere questa occasione per ampliare un pochino il
ragionamento e il panorama. A fianco della mediazione culturale,
che come ben sappiamo ha una finalità molto circoscritta, vi è però
tutto quel dossier e quella parte di educazione civica. Mi
ricollego alle sue premesse con cui lei giustamente fa riferimento
alla situazione attuale, che deve portarci a fare delle riflessioni
sulla didattica all'interno delle scuole. Intendiamo portare avanti
dei progetti solidi di educazione civica che, al di là della
valenza educativa, hanno una portata diversa, poiché coinvolgono la
classe nel suo complesso e incarnano quel concetto davvero
importante di integrazione all'interno del gruppo di alunni.
Proprio i fenomeni che, ahimè, sono accaduti nel mondo ci hanno
portato a fare questa grande riflessione: il problema non nasce in
situazioni legate esclusivamente al fenomeno dell'immigrazione,
bensì nell'integrazione di generazioni già successive. Questa è la
posizione della Sovraintendenza.
Lei ricordava molto bene qual è il passaggio per la mediazione
culturale: nel pieno riconoscimento dell'autonomia scolastica le
singole istituzioni segnalano i casi che richiedono l'intervento di
un mediatore culturale. Negli anni queste richieste sono sempre
state accolte e sono sempre state soddisfatte. A fronte dei dati
che ha fornito il collega Fosson, questo percorso sarà anche più
agevole e la Sovraintendenza continuerà a monitorare la situazione.
Qualora si presentassero dei casi particolarmente significativi o
delicati, in totale collaborazione e sintonia con l'Assessorato
alla Sanità si provvederà a dare le adeguate risposte.
A fronte dei dati che ha fornito il collega e di questa
riflessione più ampia, chiediamo se volete ritirare l'ordine del
giorno, visto che l'impegno è già stato preso, altrimenti il testo
andrebbe completamente rivisto. Noi non solo ne condividiamo lo
spirito, ma abbiamo già dato delle risposte con i dati che sono
stati forniti dal collega. Grazie.
Presidente
- Chiede la parola la Consigliera Certan, ne
ha la facoltà.
Certan (ALPE)
- Sì, grazie a entrambi gli assessori,
Fosson e Rini, per le loro risposte che in parte vanno nella
direzione della nostra presentazione, perché comunque avevamo già i
dati e anche gli impegni. Riteniamo però che si debba finalizzare
molto di più sulle scuole, dando anche più informazione. Non sono
così concorde con lei, Assessore Rini, nel dire che non ci sono più
tanti interventi perché la situazione è ormai migliorata o
cambiata. Secondo me, rimangono le stesse problematiche, con la
differenza che probabilmente le scuole e gli insegnanti si sono un
po' adeguati e abituati alla situazione, quindi c'è di meno un
clima di emergenza, ma ritengo sia fondamentale che il ruolo dei
mediatori possa essere molto più fruibile per le famiglie. Sono
d'accordo, Assessore Fosson, che con le famiglie di cultura e di
religione completamente diversa dalla nostra debba essere mantenuta
la nostra identità. Fare progetti di mediazione non vuol dire
rinunciare alla nostra identità culturale, anzi, significa farla
conoscere a chi questa conoscenza non ce l'ha e non può averla.
Vuol dire sensibilizzare anche i nostri alunni ad avvicinarsi a
culture diverse: questo non fa certamente male ai nostri studenti
valdostani e alle loro famiglie.
Credo che il ruolo del mediatore culturale nelle scuole sia
importante proprio per fare da anello e da aggancio con le
famiglie. Per esempio, durante le riunioni c'è una difficoltà
enorme da parte degli insegnati a far capire quello che si chiede
alle famiglie, mentre queste ultime hanno un atteggiamento
riservato e di certo non dicono che non riescono a capire quello
che gli si sta chiedendo, quindi il ruolo del mediatore, in mezzo e
come gancio, è importantissimo.
Tutto bene per quanto riguarda l'educazione civica in generale,
perché agisce su un altro fronte, cioè su quello dell'integrazione
totale fra pari, fra gli stessi studenti, bambini o ragazzi.
Sappiamo che spesso l'integrazione passa proprio nella classe e
siamo d'accordo con lei, Assessore Rini, di non andare a
incentivare la ghettizzazione, perché è quella che poi porta alle
estremizzazioni e agli eccessi che spesso si verificano.
Noi riponiamo l'attenzione sul fatto che è meglio prevenire.
L'Assessore Fosson ha detto che molte di queste risorse, 20 mila
euro su 50 mila, non sono state impegnate. Io dico di fare in modo
che questa risorse vengano impegnate, facendo dei progetti mirati e
proponendoli nelle scuole, non lasciando all'autonomia delle
singole istituzioni questo onere.
Non ritiriamo l'ordine del giorno, perché ci sembra che questo
impegno possa essere condiviso. Possiamo cambiare il testo dove
abbiamo scritto di prevedere risorse in sede di assestamento e
scrivere di incentivare i progetti di mediazione culturale nelle
scuole, perché vogliamo che passi questo concetto. È importante
destinare risorse non solo a interventi socioassistenziali, che
sono fondamentali ma avvengono in un contesto diverso, cioè in
quello dell'emergenza o della necessità: ad esempio, quando una
persona sta male o è nel reparto di ostetricia per partorire ed è
necessario avere lì un mediatore. Quella è un funzione
fondamentale, ma è di un tipo diverso. Vorremmo che il nostro
ordine del giorno fosse condiviso per questo aspetto, di essere
mirato sulle scuole.
Presidente
- Chiede la parola l'Assessore Rini, ne ha
facoltà
Rini (UV)
- Collega Certan, le ribadiamo la nostra
posizione. Noi non solo condividiamo il suo ordine del giorno, ma
lo abbiamo già applicato. Lei con l'ordine del giorno chiede
l'impegno a reperire risorse che sono già state reperite, glielo ha
comunicato il collega Fosson, quindi la sua richiesta è superato
dai fatti.
Altra cosa è quando lei chiede di intervenire con dei progetti
all'interno delle scuole. Questo noi non lo possiamo fare, perché
esiste una autonomia scolastica. Le singole istituzioni scolastiche
aderiscono a dei progetti e chiedono, laddove necessario,
l'intervento del mediatore, che è una figura particolare e molto
settoriale, ma che non va confusa con un'opera di sensibilizzazione
e di integrazione - per questo io prima mi sono permessa, anche se
il tema era altro, di fare riferimento all'educazione civica - che
rientra invece nella parte curriculare, dove ovviamente la
Sovraintendenza può incidere. Questi sono progetti singoli, legati
a singolo casi, segnalati dalle istituzioni scolastiche, come
sempre è stato fatto. Il problema erano le risorse e la risposta
credo che l'abbia data in maniera puntuale il collega. Quindi, se
mantiene il testo noi ci asterremo, non perché non condividiamo la
sua richiesta, ma perché in realtà è già superata dai fatti.
Presidente -
Chiede la parola in Consigliere Restano, ne
ha facoltà.
Restano (UV)
- Confermo quanto detto dall'Assessore
sull'astensione del nostro gruppo.
Vorrei focalizzare il discorso sulle risorse che sono state
messe a disposizione. Facendo un passo indietro alla discussione da
me promossa ieri, direi che le nostre attenzioni alle risorse
economiche debbano essere rivolte soprattutto ai nostri piccoli,
che hanno delle forti esigenze e necessità. Mi sembra che la
Regione su questo punto faccia la sua parte e non si sia mai tirata
indietro. Oggi ho letto il messaggio che mi ha mandato un genitore,
che punta il dito sulla scuola e sulle esigenze dei nostri ragazzi.
Una missiva che io peraltro non condivido, ma che ha posto
l'accento sulle nostre criticità e su quelle dei nostri bambini.
Quindi, tanta attenzione ai migranti, ma vorrei altrettanta
attenzione, forse qualcosa in più, per i nostri figli e i nostri
giovani.
Presidente
- Chiede la parola la Consigliera Certan, ne
ha facoltà.
Certan (ALPE)
- Capite, Assessore Rini e Assessore
Fosson, perché credo che l'impegno sia importante? Perché credo che
spesso non si capisca che cosa vuol dire fare un progetto di
mediazione culturale nelle scuole. Non è un intervento rivolto solo
a certi alunni, quelli immigrati o di recente immigrazione, ma al
contrario va a sostegno di tutti gli alunni e della scolarità in
generale, perché sostiene sia gli insegnati, sia le famiglie (tutte
le famiglie), sia chiaramente i bimbi. Quindi non si va a togliere
nessuna risorsa ai nostri alunni. Per me, i nostri alunni sono le
classi intere. La nostra richiesta era proprio di incentivare il
sostegno alla classe in generale, secondo il taglio che ha dato
anche l'Assessore Rini, ma con un
volet
parallelo, che è
quello dell'educazione civica.
Lei, collega Restano, sottolinea un'attenzione particolare alle
necessità delle famiglie che hanno problemi anche gravi. Per
carità, ci mancherebbe! Ieri siamo stati i primi a votarla, perché
chiaramente riteniamo che quella sia un'attenzione dovuta, ma il
nostro impegno oggi chiedeva un'attenzione particolare verso la
convivenza civile. Spesso non ce ne rendiamo conto e potrei
portarle delle esperienze personali, di famiglie che hanno
ringraziato di avere il mediatore, solo perché non capivano quello
che le insegnanti o la scuola chiedeva loro. Il loro disaccordo non
era per un principio religioso o culturale: non erano d'accordo,
perché non capivano che cosa la scuola chiedesse. Nel momento in
cui il mediatore ha fatto da anello e a da gancio, le famiglie
hanno accettato qualsiasi cosa. Le assicuro che nelle scuole
valdostane non si è mai rinunciato a portare avanti i temi della
nostra identità culturale, ma lo si è fatto, grazie anche ai
mediatori, con un'attenzione particolare non ai punti di scontro o
di diversità, ma a quelli si hanno in comune. Ad esempio, il tema
dell'alimentazione, così come tanti altri aspetti che generano
legami ed evitano di creare situazioni di frizione e di
scontro.
Presidente
- Chiede la parola il Consigliere La Torre, ne
ha facoltà.
La Torre (UV)
- Scusi collega, ma forse io non ho ben
compreso. Avevo capito una cosa, ma poi lei ha fatto un secondo
intervento e sono rimasto veramente perplesso. Lei ha detto che i
nostri ragazzi devono essere mediati? Non ho capito. Mediati
rispetto a che cosa?
(Voce fuori microfono)
Presidente
- No, Consigliera, per cortesia.
La Torre (UV)
- No, mi scusi, perché non è stata per
niente chiara. Il suo primo intervento sembrava mirato a quella
melassa che sentiamo tutti i giorni sulle televisioni, a questo
buonismo e a questa mediazione. Tra l'altro, i nostri ragazzi
vorrebbero solo continuare a fare il Natale come hanno sempre
fatto, vivere le loro tradizioni come hanno sempre fatto e non
hanno mai disturbato nessuno. D'altronde, non è che noi siamo
andati nel Maghreb; al limite è il Maghreb che è venuto qua, tanto
per precisare. Ma non voglio entrare su questo argomento, perché
ognuno ha le sue idee.
La cosa che mi ha colpito è che lei parla del fatto che i nostri
ragazzi devono essere mediati!? Ma di che cosa? Devono essere
mediati i ragazzi valdostani con i ragazzi calabresi? Che cosa mi
sta dicendo? No, perché lei ha fatto questo ragionamento! La
mediazione culturale dei ragazzi italiani rispetto a che cosa? Lei
si deve spiegare un po' meglio! Io le do l'opportunità di spiegarsi
e non la voglio aggredire. Spieghi un po' meglio cosa intende
quando parla di "mediazione dei ragazzi italiani". La deve
spiegare, perché noi qui non l'abbiamo capita. Poi sa, noi siamo
limitati, perché probabilmente non abbiamo tutti un
background
di un certo tipo, però se lei ce lo spiega magari
ci arriviamo.
Presidente
- Chiede la parola il Consigliere Viérin
Laurent, ne ha facoltà.
Viérin L. (UVP)
- Vorrei intervenire in un dibattito che
forse è andato oltre quello che era l'ordine del giorno. Ne è
scaturito un tema di attualità molto delicato, sul quale forse
sarebbe bello promuovere un dibattito e anche sondare le diverse
sensibilità, al di là di opposizione e maggioranza, perché nella
maggioranza stessa certe posizioni probabilmente non sono neanche
troppo compatibili con altre sensibilità presenti al suo interno.
Siamo in una società che sta affrontando un tema probabilmente mai
visto, quindi non si deve banalizzare né da un lato né dall'altro,
su questo che è un tema effettivamente molto delicato.
Il ruolo della scuola è fondamentale. Al di là di quello che può
essere un dibattito che scaturisce in quest'aula su tensioni ed
estremismi, forse non tutti o non sempre tutti si sono resi conto
che oggi siamo veramente sull'orlo di un grande conflitto
internazionale, che potrà portare danni a tanti e anche alle
piccole comunità come la nostra. Crediamo che oggi il ruolo della
scuola è molto delicato. Noi diciamo spesso che non possiamo
scaricare sulla scuola tutti i problemi della società. La scuola
oggi non può riuscire a supplire a tutto ciò che la società non fa.
Questo non ha più neanche un senso, perché poi carichiamo delle
persone come gli insegnanti, poi abbiamo gli psicologi, poi abbiamo
i mediatori culturali, poi abbiamo gli operatori di sostegno. Poi
abbiamo introdotto la prima legge in Italia sulla dislessia, che il
collega Restano ricorderà, perché era sindaco di un piccolo Comune,
quando abbiamo lavorato tutti assieme per introdurre strumenti per
misurare la diversità, che si tratti di disabilità o di diversità
in generale.
Oggi c'è un dibattito generale e, purtroppo, viviamo
effettivamente tensioni sociali che ci fanno dire che prima vengono
i nostri e poi gli altri, con tutto ciò che è stato detto. Però non
possiamo scaricare sulla scuola tensioni e soprattutto
responsabilità che quest'ultima non si può assumere. Noi non
conosciamo la missiva che le è stata indirizzata e che
probabilmente è stata inviata anche all'Assessore Rini. Credo che
le critiche al mondo della scuola, se propositive, siano anche
interessanti. Magari potrà mettere a disposizione dell'intero
Consiglio questa missiva contro la giunta o contro l'assessore, non
abbiamo capito bene. Essendo una missiva che attacca il mondo della
scuola e sapendo che è gestito da un assessore che fa capo a questa
maggioranza, vorremmo semplicemente conoscere che cos'è, per
portare il nostro modesto contributo alla soluzione di questo
problema.
Noi voteremo in modo convinto l'ordine del giorno, che nulla ha
a che fare con la discussione che ne è scaturita, questo lo
vogliamo dire. O meglio, la discussione era giusta per i termini e
per le pieghe che ne sono discesi in questo agone ed è chiaro che
abbiamo apprezzato anche gli interventi degli assessori, perché
effettivamente sul tema della mediazione culturale si sta già
facendo. É chiaro che però oggi la sfida cambia e basta accendere
la televisione ogni sera per rendersene conto. Non stiamo parlando
di casi in Valle d'Aosta, ma la mediazione culturale in certi posti
non ha funzionato, perché probabilmente non si è stati capaci di
fare percepire i patrimoni di una comunità occidentale e di una
società democratica. Se arriviamo ad attentati portati avanti da
giovani, questo ci preoccupa, perché è l'indottrinamento che
avviene nel paese di origine, ma che spesso avviene anche in quello
di adozione.
Non crediamo che il bilancio regionale sia il momento per
discutere di questi temi, però volevamo semplicemente dire di fare
attenzione a non scaricare sugli insegnanti e sulla scuola tutto
ciò che oggi non funziona nella società. Cerchiamo prima di
risolvere i problemi nella società e poi sicuramente anche la
scuola funzionerà meglio. Oggi l'insegnante non può essere il
genitore che supplisce al divorzio di una coppia, lo psicologo
perché i genitori bisticciano, colui che deve far capire
l'integrazione della storia europea (magari non ne ha gli
strumenti, ecco perché bisogna darglieli), deve essere fratello,
zio, cugino, amico e perfino anche consulente sentimentale, perché
oggi i giovani delle scuole medie sono molto più avanti rispetto
alle generazioni precedenti. Attenzione, perché se no il mondo
della scuola diventa veramente un qualcosa da cui poi non traiamo
più i risultati pedagogici, cioè di far crescere un giovane che
sappia e che sappia fare - la cultura del sapere, ma magari anche
quella del saper fare un po' di più - e che soprattutto cresca in
una società, la quale però deve avanzare di pari passo. Oggi
abbiamo effettivamente dei motivi di preoccupazione anche in certe
zone del territorio della Valle d'Aosta: atti di vandalismo, di
bullismo e tanti sono i temi.
Questo per dire che siamo disponibili ad affrontare un discorso
globale sui problemi che oggi vengono ripercossi sulla scuola, ma
che sono della società. Teniamo veramente un dibattito nella
società e risolviamo i problemi che ci sono nella società, la
politica
in primis
, dopodiché sicuramente anche la scuola
andrà meglio. Se oggi non diamo gli strumenti alla scuola per poter
lavorare, sicuramente non sarà all'altezza della nostra comunità.
Grazie.
Presidente
- Chiede la parola la Consigliera Certan per
fatto personale. Prego, ne ha facoltà.
Certan (ALPE)
- Per fatto personale, siccome credo le mie
parole siano state interpretate in modo errato, rispetto a quello
che io ho detto. Non ho parlato sicuramente di necessità dei nostri
alunni - con
nostro
, poi, non so cosa si definisse - ma
della necessità di mediazione per gli alunni delle scuole
valdostane. Ho parlato di tutt'altro aspetto, quindi credo che il
dibattito dovesse essere preso dall'inizio e non solo su qualche
passaggio.
Ringrazio il collega Viérin per le precisazioni che ha fatto.
Certo, la scuola oggi si trova ad affrontare i problemi che non
vengono risolti dalla società, quindi spesso deve andare un po'
oltre il suo ruolo. Ci sono le difficoltà delle famiglie e la
scuola, per poter alfabetizzare e dare istruzione, deve anche
affrontare o arginare i problemi che arrivano dalle famiglie e
dalla società. Io ho sottolineato che chi è nel mondo scolastico,
chi lavora e opera nei presidi ospedalieri o nel campo
dell'assistenza, sa che i mediatori hanno un ruolo di collegamento
e fanno da gancio per tutti, ma in primo luogo, chiaramente, per
chi viene e deve conoscere il territorio e la situazione in cui si
inserisce.
Detto questo, non scendo in altre provocazioni che erano del
tutto strumentali. A noi non interessano né provocazioni né
divagazioni. Questo ordine del giorno non dava adito a nessun tipo
di divagazione: era molto preciso e vorrei rimanere su quel
tema.
Presidente
- Chiede la parola il Consigliere Guichardaz,
ne ha facoltà.
Guichardaz (PD-SIN.VDA)
- Grazie Presidente.
Al di là dell'ordine del giorno e delle cose già dette dai
colleghi, dall'Assessore Rini e dall'Assessore Fosson, noi crediamo
che non ci debbano essere travisamenti rispetto al tema
dell'integrazione, che non può essere banalizzato e neppure
minimizzato, al di là delle singole sensibilità che fortunatamente
contraddistinguono tutte le persone presenti in questo Consiglio
regionale e fuori da esso. Non può essere travisato, perché il tema
dell'integrazione si lega fortemente con quelli della prevenzione e
dell'interculturalità, col tema sociale e della società.
Fenomeni come quelli che si sono avuti, situazioni come quelle
che abbiamo potuto verificare in questi ultimi mesi e che stanno
travagliando anche il mondo, vanno affrontati con una certa
pragmaticità, al di là delle prese di posizione a volte anche
ideologiche. Concordo con il collega Laurent Viérin quando dice che
non possono essere delegate solo le istituzioni, la politica, la
scuola e a volte anche la famiglia, perché spesso quest'ultima si
sente magari abbandonata e non ha gli strumenti per poter
affrontare argomenti del genere; nemmeno le forze di polizia e di
pubblica sicurezza o la prefettura possono essere le istituzioni
delegate a fare questo. La politica però, a mio parere, può essere
presente, può essere testimonianza, può essere d'impulso, può
collaborare anche con quelle forze civiche o sociali che, in
maniera anche sussidiaria, si pongono rispetto a tale questione
come a un tema di interesse complessivo per tutta la società.
Per quanto ci riguarda noi siamo spesso presenti, ma non con un
approccio ideologico. Questo io lo voglio dire, perché siamo
assolutamente consapevoli che questo è un tema che concerne anche
ambiti legati alla pubblica sicurezza e al controllo del
territorio. Noi siamo presenti nei tavoli e nei contesti civici. E
questo è un invito alla politica: essere presenti non solo come
finanziatori o come programmatori istituzionali, ma essere presenti
all'interno della società civile, perché anche quest'ultima ha oggi
un compito importantissimo, che non può essere delegato del tutto
alle istituzioni. Grazie.
Presidente
- Non ci sono altre richieste di intervento,
quindi possiamo mettere in votazione. Votazione aperta.
Votazione chiusa.
Esito della votazione:
Presenti: 33
Votanti: 13
Favorevoli: 13
Astenuti: 20 (Baccega, Bianchi, Borello, Donzel, Farcoz,
Follien, Fontana, Fosson, Guichardaz, Isabellon, La Torre, Lanièce,
Marguerettaz, Péaquin, Perron, Restano, Rini, Rollandin, Testolin,
Viérin Marco)
L'ordine del giorno non è approvato.
Ordine del giorno numero 20 proposto da ALPE. Per
l'illustrazione chiede la parola la Consigliera Certan, ne ha
facoltà.
Certan (ALPE)
- Grazie Presidente.
Sulla tematica dell'ordine del giorno abbiamo già avuto
occasione di confrontarci in altri Consigli e nelle audizioni della
V Commissione, sia quando abbiamo ascoltato le problematiche dei
precari della scuola, sia quando abbiamo discusso della legge sulla
buona scuola. Credo che sia una tematica molto attuale e
importante, ecco perché il gruppo ALPE la porta ancora oggi
all'attenzione del Consiglio, in modo costruttivo, cioè per tentare
di trovare una soluzione al problema del precariato che, dopo i
proclami fatti inizialmente con i principi della buona scuola, di
fatto non trova ancora oggi una soluzione concreta.
Il primo dei 12 punti della buona scuola era "mai più precari
nella scuola", un piano straordinario per assumere 150 mila docenti
a settembre 2015 e chiudere le graduatorie a esaurimento. Di fatto,
dopo un anno e qualche mese di discussioni, ci stiamo rendendo
conto che dal 2016 l'assunzione non avverrà solo attraverso
concorso, come pareva essere l'indirizzo iniziale, ma verrà
comunque mantenuto il doppio binario, cioè 50 per cento dalle
graduatorie a esaurimento e 50 per cento da concorso. Il concorso
pare essere imminente a livello nazionale - oggi è il 2 dicembre e
pareva che il concorso ordinario dovesse uscire già il ieri, ma
devo dire la verità, non so se sia uscito e oggi mi documenterò -
però l'essenza del nostro ordine del giorno è questa. Negli anni,
per tutta una serie di cambiamenti normativi, di leggi diverse, di
corsi e di concorsi abilitanti, di cambi negli indirizzi di studio
per gli insegnanti della scuola dell'infanzia, della scuola
primaria e della scuola secondaria di primo e secondo grado, ci
sono stati dei passaggi che hanno in qualche modo impedito
l'inserimento nelle graduatorie aggiuntive a esaurimento,
conosciute dal mondo degli insegnanti come le GAE, cioè nel primo
livello di chiamata, sia per le supplenze che per accedere a quel
50 percento di insegnanti immessi in ruolo. Ci sono stati tutta una
serie di normative e di cambiamenti che hanno in qualche modo
creato degli insegnanti precari, che di fatto avevano gli stessi
titoli, gli stessi requisiti e le stesse possibilità di altri
insegnanti per accedere a queste graduatorie, ma di fatto sono
rimasti esclusi.
Ne abbiamo parlato spesso in audizione anche con i dirigenti e
con l'assessore. Ci rendiamo conto che la nostra Regione ha
competenza primaria per quanto riguarda, ad esempio, lo stabilire
il numero delle immissioni in ruolo, ma non può decidere da dove
pescare e deve attenersi alle norme nazionali. Questo è un dato di
fatto che, ci rendiamo conto, è un problema di ordine giuridico al
quale non vogliamo certo dare diversa interpretazione. Ci rendiamo
conto che su questo, ad esempio, le Provincie di Trento e di
Bolzano hanno potuto operare in modo diverso. Tuttavia, abbiamo
riflettuto su quanto ci siamo detti nel confronto che è avvenuto
sia in audizione che in Consiglio e abbiamo ritenuto le parole
dell'Assessore Rini, dette uno o due Consigli fa, la quale diceva
che stiamo lavorando in modo abbastanza spedito sulle
adaptations
e quindi sul profilo pedagogico e didattico.
Queste adaptations sono curriculari e quindi l'adattamento della
programmazione delle scuole deve essere comunque siglata attraverso
un'intesa con il ministero. Prendendo spunto proprio da questo suo
passaggio, Assessore Rini, crediamo che si possa trovare un'intesa
con il ministero sull'inserimento nelle graduatorie aggiuntive a
esaurimento, che sono importanti perché costituiscono il primo
passaggio per eliminare il precariato, soprattutto - faccio una
parentesi - quello degli insegnanti che da 15-20 anni lavorano
nella scuola, formano allievi e sono in qualche modo autorizzati a
pieno titolo a intervenire nel sistema educativo valdostano, ma che
non sono mai stati legittimati e che hanno uno status marginale,
rispetto a quello che è il loro ruolo.
La Valle d'Aosta sul precariato negli anni non ha accumulato
ritardi e non ha fatto disastri, come avvenuto a livello nazionale
e in altre regioni, dove veramente questo problema è impazzito ed è
molto meno facile da gestire. Il nostro ordine del giorno va nel
senso di favorire una prevenzione, per evitare di avere ancora
altri problemi in un futuro prossimo. Nello stesso tempo, intende
valorizzare tutto il lavoro di formazione che è stato fatto in
questi anni e soprattutto mettere in risalto il ruolo importante
che hanno comunque avuto gli insegnanti precari in Valle
d'Aosta.
Voglio ricordare che - tante volte ne abbiamo parlato e altri
colleghi sono intervenuti su questo - per la conformazione
geografica del nostro territorio e per mantenere le famiglie e gli
alunni nei loro luoghi, c'è bisogno di insegnanti che siano
disponibili a recarsi anche in zone non così accessibili. Credo che
molti Comuni e istituzioni della Valle d'Aosta abbiano avuto in
questi anni un grande sostegno proprio dagli insegnanti precari,
che sono risultati essere coloro che hanno garantito la continuità
delle varie classi e delle diverse scuole. Credo che di questo la
Regione non possa non tenere conto. Ecco perché chiediamo che in
sede di concertazione, nel momento in cui sarà siglata questa
intesa, che sappiamo essere destinata soprattutto alla parte
pedagogico-didattica, cioè a quella curriculare e dei programmi,
chiediamo che l'amministrazione scolastica regionale si doti anche
di strumenti normativi, per tutelare tutti questi insegnanti che,
pur abilitati a pieno titolo all'insegnamento, sono stati esclusi
in questi anni dalle graduatorie a esaurimento, per ragioni molto
diverse rispetto al resto del territorio nazionale. Sono insegnanti
che sono a pieno titolo deputati alla formazione degli studenti e
che vedono notevolmente limitate le loro possibilità di accesso al
ruolo, cioè di passare finalmente a tempo indeterminato e non
essere più precari.
Presidente
- Per la risposta ha chiesto la parola
l'Assessore Rini, ne ha facoltà.
Rini (UV)
- Grazie Presidente. Grazie collega.
In realtà questo ordine del giorno tratta due questioni che
vanno analizzate in maniera separata. Lei ha ripercorso bene la
storia delle cosiddette GAE in Valle d'Aosta. L'ordine del giorno
esordisce richiamando la legge sulla buona scuola, con - se me lo
consente - un piccolo controsenso, perché più volte in questa aula
ci è stato chiesto di non applicarla e ci si è espressi in maniera
contraria. Non possiamo ogni volta prendere a pezzettini,
scorporare, se e dove c'è qualcosa di positivo. Noi abbiamo detto
che intendiamo fare questo percorso e ci siamo attivati per quelle
parti che condividiamo (ce ne sono e sono anche parecchie) e che
vanno recepite e adattate al nostro territorio.
Devo ammettere che quella del piano di assunzioni è una parte
che non tocca in maniera importante la nostra regione. Questo lo
dice la storia della scuola valdostana, perché negli anni, a
differenza di ciò che è accaduto sul territorio nazionale - questo
credo che sia un motivo di vanto per la scuola valdostana - si è
sempre proceduto all'assunzione dei docenti, ovviamente per quelli
che erano i posti vacanti sul territorio. In effetti, il
gap
esistente è di molto inferiore rispetto alla situazione presente
sul territorio nazionale. Questa è la prima precisazione che mi
premeva fare.
Vorrei poi ricordare che, sempre al primo punto, si dice che non
è stato attuato un piano di assunzioni straordinario. Quest'anno il
comparto scuola ha provveduto all'assunzione e alla stabilizzazione
di 53 docenti. Non torniamo adesso ad analizzare l'attuale cotesto
storico in cui stiamo vivendo, ma quest'anno il mondo della scuola
ha visto l'assunzione di 53 docenti, mentre su altri comparti c'è
il blocco delle assunzioni. Questo, a onor del vero, va ricordato,
perché è un risultato positivo, non per noi ma per il mondo della
scuola valdostana, che va a inserirsi in un percorso serio portato
avanti negli anni. A differenza della situazione che c'è a livello
statale, la Valle d'Aosta si è sempre approcciata a questa tematica
in maniera seria e responsabile, come confermano i dati.
All'interno della discussione delle GAE - anche questa
discussione l'abbiamo già fatta più volte in quest'aula - lei
ricorda la situazione di Trento e Bolzano. Loro hanno proceduto
alla regionalizzazione e quindi hanno competenza esclusiva in
merito allo stato giuridico degli insegnanti. Noi la competenza in
merito allo stato giuridico degli insegnanti non ce la abbiamo e
quindi non abbiamo potuto derogare a questa previsione, come lei
ben sa. D'altronde non lo dico io, ma lo affermano fior fiore di
sentenze, che lei ha anche ricordato e di cui abbiamo discusso più
volte in quest'aula. Come lei ben sa, il MIUR non riaprirà le GAE e
noi, finché non avremo una previsione diversa, non ci possiamo
assolutamente discostare da questa previsione. All'interno di
questo filone si inserisce tutto il dibattito sulla
regionalizzazione degli insegnanti, che io non credo sia questo il
momento per affrontare, ma sicuramente, all'interno del più ampio
dibattito sul recepimento della legge sulla buona scuola, troverà
sede anche questo aspetto.
C'è un altro punto che va sicuramente ricordato. Lei parla di
una prossima intesa con il ministero e ricorda quello che io le
avevo detto durante una risposta a una interpellanza, che però
faceva riferimento alle
adaptations,
le quali richiedono la
previa intesa. Ma il percorso delle adaptations prevede e riguarda
solamente l'aspetto curriculare, non quello dello stato giuridico
che necessita di una norma a monte. Stiamo parlando di gradi
giuridici diversi e una cosa non va con l'altra. Non è possibile
attuare questa previsione, senza una modifica a monte e senza
riuscire a portare avanti quel percorso, che però richiede un altro
tipo di passaggio.
Arriviamo al secondo filone che lei ha ricordato, quei casi che
noi conosciamo e abbiamo anche incontrato i soggetti coinvolti:
sono quegli insegnanti che si trovano in una situazione
paradossale. Facciamo riferimento agli abilitati nell'anno 2012, a
quegli insegnanti che hanno tutti i titoli e che, però, si trovano
appunto nella situazione che lei ha ben ricordato. Noi abbiamo a
cuore questa situazione e ne abbiamo già parlato con il Ministro
quando è venuto in Valle per tutt'altra questione, per la buona
scuola, però abbiamo rappresentato questa nostra esigenza. Questo
caso può rientrare nella discussione dell'intesa e magari trovare
anche una collocazione, un gancio o un appiglio all'interno della
norma di attuazione che abbiamo già approvata. L'intesa, invece,
per le
adaptations è tutt'altro, perché riguarda
esclusivamente l'aspetto curriculare.
Questo per dirle che noi non possiamo condividere tutte le
premesse, per le ragioni che le ho appena esplicitato, però
condividiamo il percorso di attenzione massima su questo tema,
iniziato negli anni e che intendiamo portare avanti. Quindi, per
quanto riguarda il punto 1 noi ci asterremo su questo ordine del
giorno, ma le riconfermo il nostro totale impegno per andare in
questa direzione, lungo un percorso che peraltro è già iniziato,
per quelle situazioni di insegnati abilitati nel 2012, che si
trovano in quella situazione davvero paradossale. Grazie.
Presidente -
Per la replica chiede la parola la
Consigliera Certan, ne ha facoltà.
Certan (ALPE)
- Sì, grazie Assessore.
Riprendo i vari punti che sappiamo essere riferiti a una
situazione abbastanza complicata. Innanzitutto sul primo punto
delle premesse: se questo è ciò che impedisce di votare
favorevolmente il nostro ordine del giorno, togliamolo
tout
court
. Quando noi parliamo di non recepimento sul territorio
valdostano, non abbiamo scritto le motivazioni, ma sappiamo quello
che abbiamo votato e che abbiamo detto, quindi conosciamo qual è
stato il percorso della legge 107. E quando diciamo che non ha
previsto né attuato il piano di assunzioni, ho specificato la
parola
straordinario
, nel senso che la Valle d'Aosta ha
avuto diversi anni in cui ci sono state 70-50 assunzioni; ho
specificato prima e l'ho detto più volte anche in audizione, che
noi non siamo nella stessa situazione delle altre regioni. Vorrei
specificare che noi non abbiamo detto di adottare la legge 107 tout
court, ma di adattarla; è una questione di verbi.
La difficoltà principale che ha la Valle d'Aosta non è quella
del precariato? Beh, no, però siamo 130 mila abitanti e c'è
comunque un numero abbastanza elevato di insegnanti che non sono
disoccupati, ma che lavorano da precari da tantissimi anni, con uno
stato giuridico che sarebbe ben diverso, se non avessero la sola
colpa di essere nati ed essersi iscritti all'università in anni
sbagliati, per cui poi strane riforme li hanno esclusi. Questa è
l'attenzione che noi chiediamo.
Nelle Provincie di Trento e di Bolzano la regionalizzazione
permette di avere competenza primaria sullo stato giuridico, ecco
perché noi chiediamo con il nostro ordine del giorno un impegno
politico. Sappiamo che quello che chiediamo è un impegno politico e
chiediamo di poter avere come Regione uno strumento normativo che
tuteli questi insegnanti, anche per le ragioni del nostro
territorio, che è molto diverso da quello di altre regioni. È anche
a motivo della storia culturale e linguistica della regione che
chiediamo di tutelare e in qualche modo di sostenere chi ha
lavorato in questi anni con grande impegno nella scuola.
Abbiamo chiesto di fare un doppio passaggio nel momento
dell'intesa. Il primo, dal punto di vista curriculare, degli
obiettivi del programma, quindi più pedagogico e didattico. Ma
abbiamo chiesto anche di fare un altro passaggio più politico, che
non è legato a un aspetto tecnico. La Regione, pur non avendo
competenza primaria, per tutte le ragioni che abbiamo ricordato e
che ci siamo sempre detti, può in questo momento, per la sintonia
che pare esserci con il Ministro Giannini, chiedere di avere la
possibilità di regolarizzare gli insegnati che operano e che
lavorano con serietà sul territorio valdostano? Potrebbe essere, a
mio avviso, una strada percorribile ed ecco perché abbiamo provato
a chiederla.
Lei dice di avere a cuore questo problema: credo che in certi
momenti questo faccia piacere, ma non sia sufficiente. Chiediamo
questo impegno in più. Siamo disponibili a modificare le premesse,
se ci sono aspetti che possono urtare qualche sensibilità, e siamo
anche disposti a rivedere eventualmente il secondo punto del
dispositivo, visto che lei ci ha detto che attualmente le GAE a
livello nazionale sono chiuse e non si può chiederne la riapertura.
Il secondo punto non è un problema toglierlo, perché è molto più
recente e riguarda insegnanti che hanno molti meno anni di
servizio. Il primo punto ci sembra un impegno politico, che mi
sento di dire potreste prendere. Poi chiaramente per noi ha
validità e lo manteniamo.
Si dà atto che dalle ore 12.18 la Presidenza è assunta dal
Vicepresidente David Follien.
Presidente (Follien) -
La parola all'Assessore Rini.
Rini (UV)
- Grazie Presidente.
Collega, le ribadiamo quanto già detto: l'impegno politico c'è,
l'avevamo già preso qualche mese fa e lo ribadiamo in questa sede.
Prima ho dimenticato una piccola puntualizzazione che credo valga
la pena fare. Il personale abilitato e non inserito nelle GAE potrà
ovviamente partecipare al concorso di imminente emanazione, ma i
posti vacanti saranno ripartiti per il 50 per cento, quindi questa
è un'altra garanzia per quanto riguarda il primo punto. Il secondo
punto, come le ho detto, è quello per cui stiamo già lavorando da
tempo.
Sul primo punto vale la specificazione che le ho fatto prima:
quell'intesa a cui fa riferimento lei riguarda le
adaptations
, quindi nel merito curriculare e non di stato
giuridico. Però l'impegno politico, le ripeto, rimane e permane.
Grazie.
Président -
La parole au Conseiller Viérin Laurent.
Viérin L. (UVP)
- Merci Président.
Per esprimere il nostro punto di vista sulla questione e per
dire che voteremo questo ordine del giorno, anche se effettivamente
ci dispiace dover constatare che non potrà essere recepito
tecnicamente, per il semplice motivo, come ha detto bene
l'Assessore Rini, che sulla questione della regionalizzazione non
si è proceduto. Diciamo questo perché la possibilità per gli
abilitati di seconda fascia di poter essere inseriti in coda alle
GAE, come è avvenuto in Trentino, è stato fatto giustamente perché
loro hanno regionalizzato la parte di scuola inerente al
contratto.
Quando abbiamo discusso in quest'aula la famosa norma di
attuazione, noi abbiamo votato a favore.
(Brusio in aula)
Presidente, magari c'è anche il
foyer
per...
Presidente
- Un po' di silenzio per cortesia, grazie.
Viérin L. (UVP)
- ... se no, diventa veramente difficile.
È vero che il tema della scuola magari non è così interessante
rispetto ad altri che scaldano l'aula, ma qui si sta parlando del
futuro degli insegnati. Magari non abbiamo tutti la fortuna di
essere come la moglie di Renzi che è un'insegnante, perché spesso
l'influenza sulla politica di chi è vicino ai politici è molto più
forte di altre sensibilità. Stiamo parlando del futuro degli
insegnanti, tanti di voi hanno delle sensibilità in quel mondo e
quando si parla di prospettiva anche solo una norma, una riga o un
articolo vanno a incidere sul futuro delle persone. Stiamo
discutendo di finanziaria e di norme che potrebbero cambiare la
vita lavorativa delle persone.
Presidente se può magari...
Presidente
- Assessore, per cortesia!
Viérin L. (UVP)
- Scusate, eh, grazie!
Ritornando al nostro discorso, ci dispiace perché noi aderiamo a
questo ordine del giorno, ma effettivamente ha anche ragione
l'Assessore nel dire che non può essere recepito tecnicamente,
perché questa possibilità di inserire gli abilitati di seconda
fascia in coda alle GAE non è possibile, perché noi non abbiamo
competenza, a differenza del Trentino, in materia di stato
giuridico e trattamento economico degli insegnati.
Diciamo questo perché, quando abbiamo discusso la norma di
attuazione sulla scuola avevamo contestato quel passaggio che
faceva abbandonare la questione della battaglia per la
regionalizzazione del corpo insegnante. Ci potrebbe essere la
possibilità di inserire queste poche persone (in Valle d'Aosta sono
poche) che deriverebbe da un'eventuale regionalizzazione. Quindi
noi, nell'esprimere il nostro voto, chiediamo un altro impegno, che
è quello di proseguire sulla questione della regionalizzazione
degli insegnati, così magari eviteremmo di venire qui a dire che
non si può accettare perché questo non è fattibile
tecnicamente.
Trento e Bolzano hanno lavorato in questo senso, hanno questa
possibilità da tempo e questo è un motivo in più per convincere chi
non lo è. Le sensibilità che probabilmente sono presenti anche
nella maggioranza e che non sono d'accordo sulla regionalizzazione
degli insegnanti, devono essere sollecitati da casi concreti come
questo, perché la regionalizzazione non è più un discorso
ideologico degli anni Settanta o Ottanta, quando c'era il timore
che la politica entrasse nella scuola. La regionalizzazione è
un'opportunità in più, è il poter valorizzare anche economicamente,
ma non solo, attraverso delle norme che adattino alla Valle d'Aosta
delle discrasie che invece esistono in ambito nazionale. A livello
statale magari sballerebbero i bilanci, perché riguarderebbero
grandi numeri, ma in Valle d'Aosta queste poche decine di unità
risolverebbero dei casi di prospettiva lavorativa e non andrebbero
a sfalsare una capienza di bilancio ridotta.
Sono queste le cose che devono convincere chi è contro la
regionalizzazione degli insegnanti, in modo secondo noi ideologico
e con i retaggi del passato, a essere oggi a favore. Anche questo è
essere autonomisti! Qui siamo tutti autonomisti, ma vediamo sui
temi chi lo è davvero! Arriviamo con un documento e mettiamolo ai
voti, per capire chi è a favore della regionalizzazione e vediamo
chi schiaccia verde, chi schiaccia rosso e chi schiaccia bianco.
Ecco che cos'è essere autonomisti!
Presidente, non ci stiamo sicuramente rivolgendo all'Union
Valdôtaine: ci mancherebbe ancora! Stiamo facendo un discorso un
po' così e, insomma, verremo qui in quest'aula e ci sarà
l'occasione per discuterne. La collega Certan l'ha detto: non è
oggi che si esaurisce questa discussione e, tra l'altro,
l'Assessore Rini lo ha enunciato. Come gruppo UVP avevamo anche
portato delle interpellanze e delle interrogazioni, perché è un
tema che ci sta particolarmente a cuore.
È chiaro che è una situazione bloccata. La riforma della buona
scuola valdostana dovrà riportare il tema della regionalizzazione
del corpo insegnante, perché è una opportunità in più. Poi
all'interno delle maglie di questa regionalizzazione è chiaro che
c'è la concertazione, ci sono le organizzazioni sindacali; quel
tavolo che avevamo portato avanti è durato parecchio e stava
effettivamente producendo una bozza di lavoro interessante.
Ci dispiace! Quella parte di norma di attuazione che va un po' a
chiudere questa possibilità, cercheremo di riaprirla politicamente,
portando dei documenti in quest'aula. Sarà quella l'occasione per
vedere effettivamente qual è il riscontro anche ideologico, al di
là del fatto tecnico, su questa questione. Non è più un'idea, lo
ripetiamo, legata al fatto che noi paghiamo e quindi vogliamo
essere detentori dell'indirizzo sulla scuola, perché tra l'altro,
come ricordava prima l'Assessore, c'è l'autonomia scolastica che va
rispettata e ci sono gli indirizzi. Oggi la questione è un po'
diversa. Abbiamo un corpo insegnante e una scuola che è diversa,
che è plurilingue. Basta pensare al plurilinguismo, per cui si
prevedeva di riconoscere una parte di contratto in più agli
insegnati valdostani, anche da un punto di vista retributivo,
perché hanno un lavoro diverso e più gravoso rispetto agli
insegnanti del resto d'Italia. Questo è e ne discuteremo quando
parleremo di fiscalità.
Questo è il federalismo. Il collega Follien diceva che non si
parla più di federalismo: è vero! Il nostro modello di federalismo
integrato è questo: che ogni Regione possa adattare alle proprie
esigenze e non più a macchia di leopardo, perché oggi qualcuno
esercita l'autonomia e altri no. Abbiamo Regioni che hanno
regionalizzato e altre che non ci sono mai riuscite ed è dagli anni
Cinquanta che si parla di questa regionalizzazione. Oggi, al di là
di quello che succede fuori, si tratta di dire che noi siamo per il
federalismo e per la possibilità di ogni Regione di adattare alle
proprie esigenze quello che è un modello, che sia l'ISEE, che
avevamo pensato come ISEU per gli studenti universitari, o che sia
la regionalizzazione.
Il Südtirol, quando è uscita la legge di divieto di fumo nei
locali, sapete cosa ha fatto? Era una legge anche buona, nel senso
che effettivamente ha vietato il fumo nei luoghi e negli esercizi
pubblici. Loro hanno fatto una proroga di sei mesi e io un giorno
chiesi al Presidente Durnwalder perché l'avevano fatta. Lui mi
rispose: per esercitare la nostra autonomia e per far vedere che
noi la esercitiamo; anche se è una buona cosa, noi avremmo fatto
una proroga pure solo di un giorno, per esercitare la nostra
autonomia. Questo è ciò che da un punto di vista pratico è essere
autonomisti. Le questioni, dalla più piccola alla più grande, che
possono vedere le nostre prerogative riconosciute, devono essere
portate avanti. Poi, sarà sul tavolo di lavoro in Commissione che
noi porteremo tale istanza, ma sicuramente questa è la battaglia
madre per poi riuscire a risolvere i paradossi italiani che noi non
vorremmo vedere in Valle d'Aosta.
Si dà atto che dalle ore 12.23 la Presidenza è assunta dal
Vicepresidente Andrea Rosset.
Presidente (Rosset)
- Grazie, altre richieste di
intervento? Possiamo mettere in votazione l'ordine del giorno
numero 20? Votazione aperta.
Votazione chiusa.
Esito della votazione:
Presenti: 33
Votanti: 14
Favorevoli: 14
Astenuti: 19 (Baccega, Bianchi, Borrello, Farcoz, Follien,
Fontana, Fosson, Guichardaz, Isabellon, La Torre, Lanièce,
Marguerettaz, Marquis, Perron, Restano, Rini, Rollandin, Testolin,
Viérin Marco)
L'ordine del giorno non viene approvato.
Proseguiamo con l'ordine del giorno 21, presentato dal gruppo
UVP. Chiede la parola il Consigliere Viérin Laurent per
l'illustrazione, ne ha la facoltà.
Viérin L. (UVP)
- Merci Monsieur le Président.
Toujours en thème d'autonomie. C'est le premier ordre du jour
que l'Union Valdôtaine Progressiste présente, au sein de ce Conseil
régional, dans la discussion du budget. C'est la question la plus
importante et celle à laquelle nous attachons la plus grande
envergure de notre discussion politique, liée aussi au budget.
C'est la question historique qui a animé l'esprit et les espoirs du
peuple valdôtain depuis toujours, ou mieux, dans le passé récent et
dans l'histoire moderne que nous connaissons depuis l'après-guerre,
étant une question historique de très grande envergure et surtout
très ancienne. Il y a un intéressant article d'août 2013 de Joseph
Rivolin sur ce thème, un dossier avec une intervention du même
Joseph Rivolin, une seconde du professeur Barbagallo sur la zone
franche de la Sardaigne et une troisième du professeur Louvin d'un
point de vue technique. C'est un petit dossier que nous fournirons
à tous les conseillers régionaux, afin de retracer un peu celle
qu'est l'histoire valdôtaine.
Aujourd'hui, quand on parle de l'argument, c'est surtout de la
zone franche moderne qu'on connaît. Mais déjà les Romains dans leur
empire avaient pensé à une politique fiscale différenciée sur les
provinces différentes, c'est-à-dire qu'il y avait des territoires
plus pauvres et d'autres plus riches. Déjà en 1191, plutôt que en
1560, le régime fiscal valdôtain a été toujours différent, celui
des franchises fiscales. D'ailleurs la Vallée d'Aoste, quand elle
est entrée dans l'État italien, elle a eu d'un point de vue fiscal
une situation très négative, qui a porté le peuple valdôtain à
l'émigration. Dans le royaume de Savoie, donc dans l'entrée
italienne de la Vallée d'Aoste, il y a eu en 1897 déjà une
proposition du député Farinet sur une zone neutre, comme on
l'appelait à l'époque. C'était une zone neutre à négocier avec la
France et la Suisse, parce-que déjà on avait compris, de nouveau,
que du point de vue d'être une communauté limitrophe, nous
subissions la fiscalité ou quand-même les normes des pays qui
étaient à côté du nôtre.
Dans le Comité de libération national et déjà avant 1946, Maria
Ida Viglino, plutôt que le chanoine Bovard ou que Federico Chabod,
avaient présenté déjà des ébauches. En 1946 cela a été repris et en
1948 ça a été introduit, mais avec la délégation sur la loi de
l'État. En 1955 la commission qui avait travaillé à cela et en 1957
on a accepté comme valdôtains une situation provisoire d'exemption
fiscale.
Ça c'est un peu en bref l'histoire de la zone franche en Vallée
d'Aoste, mais cela pour dire que nos ancêtres, surtout les pères
fondateurs de l'autonomie, avaient déjà eu un esprit clairvoyant.
Ils avaient déjà vu, en termes de communauté qui avait des
problèmes même de territoire et limitrophe, qu'on avait une
nécessité d'étudier des moments d'un point de vue fiscal, plutôt
que d'exemptions - exemptions à l'époque, aujourd'hui c'est quelque
chose de plus moderne - et on avait nécessité d'avoir une
considération différente.
Abbiamo iniziato con un primo richiamo storico che era
importante fare e abbiamo creato questo piccolo dossier per il
Consiglio regionale e per i consiglieri, affinché sia di
riferimento da un punto di vista storico, giuridico e di paragone
con altre realtà. La Sardegna lo ha inserito in una norma, come
citato proprio in questo articolo del professor Barbagallo, molto
noto in Valle d'Aosta. Sono tre
volet
di un dossier che noi
oggi portiamo all'attenzione, per cercare una sinergia sul fronte
della difesa dell'autonomia, che abbiamo iniziato in questo autunno
e che è stato raccolto dal governo e dalla maggioranza. Oggi ci
pare che sia uno dei dossier che più ci accomuna e che più avvicina
certe sensibilità autonomiste su un fronte comune, non solo quello
della lotta, perché poi spesso la lotta va bene, però bisogna anche
essere intelligenti nel proporre e nel negoziare con lo Stato delle
soluzioni intelligenti e che siano credibili, perché non è più il
momento di gridare e di battere i pugni, senza poi avere delle idee
concrete.
Partiamo da una previsione normativa dello Statuto del 1948,
quindi da una legge costituzionale che è stata approvata dal
Parlamento e che, è vero, demanda a una legge statale da concertare
col governo; questo fa sorridere, perché c'era già il principio
dell'intesa, ma all'inverso. Partiamo, dunque, dall'articolo 14
che, visto il periodo storico, oggi potrebbe essere rivisitato,
modernizzato, attualizzato, per una prerogativa che comunque è
legge. È una norma del nostro Statuto che è legge costituzionale e
che quindi oggi noi riprendiamo, come è in diritto della Valle
d'Aosta. È un articolo che prevede che queste modalità di
attuazione siano stabilite con legge dello Stato, previa intesa, ma
è sicuro che oggi, nei rapporti con Roma, nei rapporti di
rinegoziazione dell'autonomia, potrebbe essere uno spunto
interessante da elaborare.
Noi abbiamo prodotto e stiamo producendo uno studio su questo e
l'ordine del giorno è già dettagliato, perché non è che siamo
venuti qui in Consiglio cercando di buttare qualche idea, senza
avere alle spalle, al di là degli studi che abbiamo citato, delle
ricerche normative approfondite ed essere suffragati anche da
esperti. Quando noi diciamo
nous n'avons pas de pétrole, nous
avons des idées
, citando una politica della Francia in cui
tutti avevano il petrolio e loro cercavano di mettere in campo le
idee, oggi forse anche questo può essere un momento di rilancio
della nostra autonomia e per essere credibili, per dire che noi la
nostra autonomia valdostana la vogliamo rilanciare con delle
idee.
Esiste una base storica che va attualizzata e modernizzata, in
un momento dove effettivamente la Valle d'Aosta è stata sfavorita
anche e soprattutto da un punto di vista fiscale e siamo stati
penalizzati da una mancata copertura della perdita del gettito
subita dalle accise. Quindi questa è un'evoluzione rispetto a
qualcosa che ci è stato tolto sulla fiscalità. Lo Stato diceva, "va
beh, è provvisoria, però voi avete già una semi-zona franca", che
non era quella sperata, e ci millantava la nostra zona franca come
attuazione della norma, dicendo "voi avete i buoni benzina, avete
l'esenzione fiscale e poi avete le accise". Tutto questo oggi non
esiste praticamente più. Il Presidente ha citato la questione dei
buoni, che è stato un passaggio rispetto all'Europa, mentre il
professor Barbagallo cita il trattato di Lisbona parlando della
Sardegna, ma noi oggi abbiamo addirittura l'Unione Europea che
ammette questa possibilità, come diciamo nell'ordine del
giorno.
Oggi qual è la situazione? Al di là dei danni, tra virgolette,
che abbiamo subito nei nuovi rapporti con lo Stato, noi oggi
subiamo una fiscalità essendo zona limitrofa. Abbiamo Chamonix, con
la Francia che non fa scontrini e che ha un'IVA, e abbiamo Verbier
che è dietro Saint-Oyen. Abbiamo alle porte la Svizzera, la Francia
e l'Italia: siamo una zona di confine. Subiamo una fiscalità
rispetto a quella che hanno altri Stati, ma anche da un punto di
vista industriale e di attrattiva delle aziende subiamo chiaramente
delle difficoltà, rispetto ad altri territori che sono molto più
avvantaggiati del nostro. Ma chi vuoi che venga a investire in
Valle d'Aosta! Con il territorio che abbiamo, coi trasporti che
abbiamo e con tutto ciò che comporta essere una regione di confine
e di montagna.
Oggi, secondo noi, ci possono essere i crismi per dimostrare che
in modo maturo la Valle d'Aosta vuole rilanciare questa zona
franca. Tra l'altro la norma nazionale del 2009, la n. 42, sul
federalismo fiscale, ammette forme di fiscalità di sviluppo - ecco
la parola intelligente - anche per le Regioni a statuto speciale.
Abbiamo altre
nuances
sulla questione, pensiamo al Friuli e
a Bolzano, però al di là degli altri casi e al di là della
legislazione, la quale per come l'abbiamo vista e studiata ci dà
oggi una nuova possibilità, noi siamo qui semplicemente a chiedere
una condivisione per impegnare il governo
in primis
e i
Parlamentari ad adottare tutte le azioni possibili. Noi abbiamo
codificato le nostre idee e ciò che è stato in uno studio
approfondito, ma è un discorso aperto e l'importante per noi è che
ci sia effettivamente la volontà per i valdostani oggi di ritornare
effettivamente competitivi, anche su questa parte di autonomia
fiscale che purtroppo ci è stata tolta. Grazie.
Presidente -
Grazie Consigliere Viérin. Chiede la parola
il Consigliere Chatrian, ne ha la facoltà.
Chatrian (ALPE) -
Sì, grazie Presidente.
Il collega ha già bene illustrato nelle premesse, inserendo
passaggi e importanti elementi storici legati proprio all'articolo
14. Il fronte è ampio, le briglie sono larghe, ma l'ordine del
giorno che i colleghi dell'UVP hanno presentato ci dà la
possibilità di ampliare la discussione che abbiamo iniziato ieri in
tarda serata, dicendo quanto è importante per una regione piccola
come la nostra, zona di confine con due Stati, Francia e Svizzera,
con due comunità con cui fino a pochi decenni fa probabilmente
avevamo più legami, non solo dal punto di vista storico, ma anche
commerciale. Une
envergure
molto ampia e forse potrebbe
essere il momento di un riscatto per l'orgoglio di tutta la
comunità valdostana.
Conoscete molto bene cosa pensa il nostro movimento sulle
politiche fiscali. Abbiamo subito brutalmente, in questi anni e
forse negli ultimi mesi, dallo Stato sempre più centralista un
azzeramento di libertà e di disponibilità economico-finanziaria.
Mai come in questo momento le politiche fiscali potrebbero
invertire la rotta o almeno aumentare la responsabilità di una
piccola regione di confine, obbligando noi tutti, la politica
in
primis
, poi in seconda battuta i Comuni e in terza battuta la
comunità tutta, a reperire soluzioni e a trovare delle possibilità
anche innovative e differenziate sul discorso fiscale.
Ieri in tarda serata vi ho citato degli esempi concreti. Qui il
quadro e la cornice sono più ampi, ma poi bisogna entrare nel
merito delle cose, come altre Regioni stanno decidendo, assumendosi
delle grandi responsabilità, in modo da utilizzare le leve di
riduzione - che sia chiaro: le leve di riduzione - all'interno
delle politiche fiscali. Noi diciamo: non solo di riduzione, ma
anche innovative. Si deve reperire nuove idee e nuove possibilità,
per poter migliorare il modello, che invece in questi ultimi mesi e
negli ultimi cinque anni abbiamo subito dallo Stato centrale.
Il nostro gruppo sosterrà convintamente questo ordine del giorno
e siamo molto interessati a conoscere la posizione del governo
regionale, dopo le battaglie serrate di ieri sera su delle cose
mirate e puntuali. Siamo interessati a conoscere nel merito e nella
forma il posizionamento del governo, che sarà sicuramente positivo,
oggi, su questo ordine del giorno. Ci sarà una volontà di dire che
questa è la strada per dare gambe e corso a una necessità.
Ascolteremo attentamente, soprattutto le parole del Presidente
Rollandin e dell'Assessore Perron, su questi impegni che i colleghi
hanno voluto e che ringraziamo di aver presentato. Ieri, con gli
esempi che sono stati fatti, mi sembra che si sia centrata
l'importanza delle politiche fiscali, l'importanza di essere
autonomi, ma soprattutto l'importanza di voler accettare la sfida
della responsabilità, che è la parte che forse ci interessa di più
e che ci stimola maggiormente. Ascolteremo attentamente i colleghi
di maggioranza, grazie.
Presidente -
Ha chiesto la parola il Consigliere La
Torre,
ne ha facoltà.
La Torre (UV)
- Grazie Presidente.
Io non voglio assolutamente sottrarmi a questo dibattito e
faccio questo intervento come relatore del bilancio, d'altronde la
mia relazione fondamentalmente toccava proprio questi punti, cioè
il fatto che nel futuro il centro del ragionamento su quello che
sarà lo sviluppo della nostra autonomia verterà proprio su questo
rapporto con lo Stato, su questa relazione che c'è tra l'autonomia
politica e quella finanziaria.
L'argomento della zona franca è una grande opportunità, non so
se per ottenere qualcosa, ma sicuramente di tipo politico per
affrontare con lo Stato questo punto centrale, che oggi noi vediamo
messo in discussione dallo Stato stesso, attraverso una visione
dell'autonomia completamente diversa dalla nostra. Noi aspiriamo di
fatto a un'autonomia politica reale, mentre lo Stato in questi anni
ha dimostrato di avere una visione che confonde l'autonomia con il
solo decentramento di funzioni. Conseguentemente, nel momento
stesso in cui non è più vista come un'autonomia politica
decisionale reale, ma è vista come un decentramento di funzioni,
ecco che l'autonomia politica viene confusa con l'autonomia
finanziaria. Nel momento in cui viene confusa con l'autonomia
finanziaria, ecco che noi entriamo nel vortice incredibile del
decentramento finanziario in funzione del decentramento, quindi non
più di un'autonomia politica reale, ma semplicemente di un'ottica
generale complessiva del paese, che poi si trasforma nei costi
standard. Ma cosa c'è di più contrastante tra l'autonomia e una
visione dei costi standard, applicati a una Regione come la nostra
a statuto speciale, o l'usare quegli elementi di valutazione, come
l'elemento del SIOPE, del PIL o di altre cose. Questa è la vera
standardizzazione, questo è il vero obiettivo dello Stato:
attraverso una compressione dell'autonomia finanziaria, affossare
l'autonomia politica reale.
Parlare di zona franca vuol dire avere il coraggio di riaprire
un
volet
di grande dignità con lo Stato che, al di là di
qualunque risultato che potrà generare, permetterà alla nostra
regione e a noi stessi di riaffermare con forza i principi fondanti
della nostra comunità. Quindi, il punto è solo uno: l'esercizio
dell'autonomia di spesa e la libertà di reperimento delle risorse.
Solo così noi potremo conservare la nostra autonomia politica reale
e statutaria, solo attraverso la libertà di gestione delle nostre
risorse e il reperimento di queste risorse. In questo discorso si
integrano tutte le cose che sono state dette ieri, ciò che io ho
messo modestamente nella mia relazione, ma soprattutto quello che
sarà il centro del futuro percorso di questa regione. Noi dobbiamo
comprendere che è in atto questo attacco strisciante, che non è
istituzionale, quindi non all'istituto dello Statuto, con cui
attraverso il percorso finanziario lo Stato sta distruggendo le
autonomie speciali. Altre Regioni a statuto speciale stanno
reagendo in altri modi. Io ieri ho sentito anche dei suggerimenti
che non sono da buttare. É chiaro che dibattiti sulla gestione
delle imposte, dell'IRAP o dell'IRPEF, che vengono fatti
all'interno di un'aula, non possono avere quegli approfondimenti
necessari, ma ci sono sicuramente molte suggestioni che hanno un
valore e su cui noi insieme dobbiamo ragionare, perché l'autonomia
la si difende tutti insieme. Non c'è un paladino dell'autonomia,
c'è un'autonomia che è patrimonio di tutti i valdostani.
Grazie.
Presidente -
Ha chiesto la parola il Consigliere
Marquis, ne ha facoltà.
Marquis (SA) -
Grazie Presidente.
Credo che il punto posto all'ordine del giorno sia di grande
interesse riguardo al profilo storico, ma anche a una possibile
interpretazione in chiave moderna. Il collega Viérin ha già fatto
una rappresentazione a livello storico e su come siamo arrivati
sino a oggi. Sostanzialmente con lo Statuto è stata riconosciuta la
zona franca, demandando poi l'attuazione a successivi provvedimenti
di attuazione che non si è mai avuto la forza di ottenere. È stato
un percorso sicuramente difficile e frutto di mediazione. I nostri
padri hanno discusso molto anche in quest'aula su questo argomento
e il dibattito è stato forte. Credo che sia stata una leva che ci
ha consentito nel tempo di migliorare i vari ordinamenti finanziari
e le varie leggi, che hanno riconosciuto i rapporti tra lo Stato e
la Regione a livello economico. É vero che abbiamo avuto per molti
anni il riconoscimento dell'IVA da importazione, ma oggi sta
venendo meno il discorso dei buoni della benzina ed è finito questo
periodo, con la nuova interpretazione della politica europea che ci
ha posto in grossa difficoltà e in una situazione in cui è sempre
più difficile essere piccoli. Si parlava di norme che dovevano
creare concorrenza e pari opportunità per tutti, ma sono delle
regole che hanno messo le multinazionali nelle condizioni di
lavorare meglio sul territorio, di poter ingrandire il loro giro
d'affari, ma che hanno messo i piccoli in difficoltà, quindi il
nostro, che è un popolo di montagna e ha un territorio di piccola
dimensione, non è stato sicuramente favorito da questo percorso.
Similmente ci ha messo in grossa difficoltà la politica
neocentralista dello Stato, che sostanzialmente va contro le
autonomie.
Come dicevo anche ieri, non solo sul piano politico, ma anche a
livello di costituzionalisti, c'è una grossa discussione
sull'interpretazione e il significato dell'autonomia, che è vista
da molti come un privilegio e ci si domanda se esistono ancora le
ragioni storiche che hanno determinato queste condizioni di
regionalismo differenziato. Noi come movimento politico riteniamo
che l'autonomia sia un bene da difendere e da rinnovare tutti i
giorni e, quindi, che sia importante sollevare nei confronti dello
Stato delle iniziative e di tenere alta la tensione, perché oggi
occorre interpretare questo concetto in modo nuovo, soprattutto a
livello economico. Secondo noi è importante trovare delle forme che
possano consentire una nuova attrattività del nostro territorio,
che è fortemente penalizzato anche a livello logistico, tenuto
conto non solo della dimensione, ma anche della sua accessibilità e
delle connessioni col mondo economico, che è sempre più
globalizzato.
C'è la necessità di avere nuove forme di agevolazione, che
possono essere di defiscalizzazione per favorire l'insediamento di
nuovi interventi imprenditoriali e per sviluppare con nuovo vigore
il nostro tessuto economico e produttivo. Si potrebbe fare degli
esempi, come quelli di cui il collega Chatrian parlava ieri, a
proposito dell'IRAP e di altre forme di defiscalizzazione. Credo
che il dibattito su questo si possa aprire e sia molto utile, per
poter addivenire a delle proposte che possono essere anche
sottoposte, attraverso i nostri Parlamentari, all'attenzione dello
Stato, per tenere alta la voce e la tensione su un argomento che
riteniamo vada tenuto con energia all'ordine del giorno e alla base
del nostro agire.
Presidente
- Ci sono altre richieste di intervento? Se
non ci sono altri interventi, chiederei di sospendere qui la
discussione generale sull'ordine del giorno numero 21 dell'UVP, per
riprendere i lavori nel pomeriggio con gli interventi in
replica.
La seduta è sospesa e si riprende alle 15.30. Buon appetito.
---
La seduta termina alle ore 12.58.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK