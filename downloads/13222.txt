Consiglio Regionale della Valle d'Aosta - Oggetto del Consiglio n. 4199 del 16 febbraio 1993 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 4199 del 16 febbraio 1993 - Resoconto
OGGETTO N. 4199/IX Disegno di legge: "Norme in materia di
turismo equestre".
Presidente
Per mera dimenticanza la relazione dei
consiglieri Agnesod e Ricco non è stata allegata al disegno di
legge n. 410. Se non ci sono obiezioni, la facciamo distribuire
adesso. I colleghi accettano?
Modifico la mia dichiarazione, precisando che la relazione è
stata consegnata questa mattina su unanime accettazione di questa
procedura da parte dei Capigruppo.
Il Consigliere Agnesod ha chiesto di poter illustrare il disegno
di legge n. 410 iscritto al punto 45 dell'ordine del giorno, nel
nuovo testo predisposto dalla III e dalla V Commissione consiliare
permanente; ne ha facoltà.
Agnesod (UV)
Il disegno di legge che stiamo esaminando
si propone di regolamentare il settore del turismo equestre. Esso è
articolato in due parti: la prima riguardante la figura e
l'attività dell'accompagnatore di turismo equestre, la seconda le
infrastrutture inserite nei centri regionali di turismo
equestre.
Il disegno di legge si inserisce nell'ottica di arricchire la
tipologia dell'offerta turistica regionale.
Viene definita innanzitutto la figura dell'accompagnatore di
turismo equestre, una figura professionale che si inserisce tra
l'agricoltore e l'operatore turistico tradizionale.
L'accompagnatore di turismo equestre offre a persone singole o
gruppi passeggiate a cavallo o gite, garantendo l'accompagnamento,
l'assistenza e l'incolumità delle persone e fornendo, nel contempo,
informazioni e notizie di interesse turistico sui luoghi di
transito.
L'autorizzazione all'esercizio della professione è concessa ai
residenti in Valle dal Sindaco del Comune di residenza, ai non
residenti invece è concessa dal Sindaco del Comune in cui essi
intendono esercitare tale attività.
L'autorizzazione ha la validità di un anno ed è rinnovata
automaticamente con il pagamento della relativa tassa nei termini
prescritti.
Per ottenere l'autorizzazione all'esercizio della professione è
previsto l'accertamento della formazione professionale tramite un
esame da sostenere presso l'Assessorato regionale al turismo, sport
e beni culturali.
Passiamo ora ad esaminare la seconda parte del disegno di legge
n. 410.
Ai complessi ippici destinati alla pratica dell'attività di
turismo equestre in possesso di determinati requisiti è
riconosciuta la denominazione di "Centri regionali di turismo
equestre". Tali centri possono essere ubicati in zone del piano
regolatore generale comunale destinate ad infrastrutture
turistico-sportive.
La Regione incentiva lo sviluppo di questi centri tramite mutui
a tasso agevolato della durata di quindici anni, concessi da un
apposito fondo di rotazione costituito e gestito per mezzo di una
convenzione tra Giunta regionale e Finaosta. Il tasso fisso annuo
applicato ai mutui è pari al 25 per cento del tasso di riferimento
per operazioni credito nel settore edilizio approvato con decreto
del Ministero del Tesoro in vigore al 1° gennaio precedente la data
di stipulazione del relativo contratto. L'articolo 15 prevede che
anche gli enti locali (comuni, comunità montane...) possano
beneficiare dei finanziamenti per la realizzazione dei centri di
turismo equestre.
I finanziamenti sono concessi dalla Giunta regionale con propria
deliberazione, con un vincolo di destinazione delle infrastrutture
di almeno quindici anni, pena il rimborso anticipato ed immediato
del mutuo.
I gestori dei centri debbono presentare entro il 31 dicembre di
ogni anno l'elenco delle tariffe relative ai servizi offerti alla
clientela da applicarsi nell'anno successivo.
Presidente
Il Consigliere Ricco vuole aggiungere
alcuni punti?
Ha chiesto la parola il Consigliere Ricco; ne ha facoltà.
Ricco (DC)
Avviare in Valle d'Aosta un sistema di
normative che disciplini in modo razionale ed organico il
diffondersi di improvvisati centri destinati al turismo equestre è
un fatto certamente positivo, è un segnale indicativo non solo di
forte incremento della disciplina sotto il profilo
sportivo-turistico, ma anche del necessario interesse da parte
degli enti pubblici preposti.
E' noto che gli sport equestri in senso generale hanno avuto in
questa Regione una crescita lenta e fortemente discontinua. Giunti
in Valle verso la fine degli anni '60, per iniziativa privata, dopo
numerose vicissitudini hanno trovato un minimo di stabilità nel
corso degli anni '80, decennio in cui c'è stato anche il boom del
turismo equestre, inteso come piacere, per chi si avvicinava al
cavallo, di scoprire in sella i sentieri incontaminati delle
bellissime vallate valdostane.
Oggi i centri di turismo equestre in Valle d'Aosta sono molti,
ma sono ben pochi quelli che si avvalgono di strutture sufficienti
e di personale competente.
Certamente le norme in materia di turismo equestre sono uno
strumento valido, da un lato, per censire i centri distribuiti sul
territorio e verificarne la corretta gestione, e dall'altro per
tutelare, per quanto possibile, l'incolumità dei cavalieri, con la
presenza di guide esperte, la salute dei cavalli e la sicurezza dei
terzi.
Infrastrutture ben attrezzate e serietà professionale
costituiscono una garanzia del ritorno di immagine sotto il profilo
turistico, tenendo conto che il numero di appassionati in tal senso
è in continua crescita, così come in crescita è il numero dei
cavalieri che si portano in vacanza il proprio cavallo
appoggiandosi ai centri di turismo equestre.
Il disegno di legge è articolato su due titoli principali, che
dettano disposizioni concernenti rispettivamente l'esercizio della
professione di accompagnatore di turismo equestre e gli interventi
finanziari per lo sviluppo dei centri di turismo equestre ed un
ulteriore titolo di norme comuni.
In particolare, il titolo primo definisce, in attuazione
dell'articolo 11 della legge dello Stato n. 217/1983,
l'inquadramento giuridico della professione di accompagnatore di
turismo equestre, precisandone gli ambiti, le modalità di esercizio
e di rilascio della prescritte abilitazioni professionali. A ciò si
aggiungono le disposizioni concernenti l'istituzione dell'elenco
regionale professionale.
Il titolo secondo, allo scopo di favorire lo sviluppo delle
infrastrutture destinate alla pratica del turismo equestre, prevede
uno specifico riconoscimento pubblico dei centri rispondenti a
precisi requisiti igienico funzionali, di cui all'allegato tecnico,
prevedendo altresì appositi finanziamenti destinati alla
realizzazione ed al potenziamento dei centri stessi.
Le infrastrutture rispondenti ai quesiti prescritti assumono la
denominazione di "Centro regionale di turismo equestre".
I finanziamenti per dette realizzazioni, destinati a ditte
individuali e società anche cooperative, sono costituiti da mutui a
tasso agevolato a carico di apposito fondo di rotazione istituito
presso la società finanziaria regionale...della durata di anni
quindici.
Tali aiuti finanziari rientrano nei limiti di intervento
definiti dalle direttive comunitarie per lo specifico settore di
attività economica.
Per gli interventi realizzati dagli enti locali, il disegno di
legge rinvia alle modalità ed ai livelli di finanziamento di cui
alla legge regionale 7 agosto 1986 n. 45.
Presidente Ringrazio anche il Consigliere Ricco. Dichiaro aperta
la discussione generale sul nuovo testo predisposto dalla terza e
dalla quinta Commissione consiliare permanente sul disegno di legge
n. 410.
Ha chiesto la parola il Consigliere Pascale.
Pascale (PSI)
Credo che i relatori abbiano già posto in
evidenza l'utilità di questa legge per sviluppare un turismo in
espansione come quello equestre.
Io vorrei fare solo due brevi considerazioni. La prima è di
carattere positivo e concerne il fatto che con questa legge noi
siamo all'avanguardia, perché siamo la prima Regione a disciplinare
questa materia ed in particolare la figura dell'accompagnatore
turistico.
Direi che questa è una delle tre leggi per le quali la Valle
d'Aosta si è distinta a livello nazionale, la seconda è quella
sulla sicurezza delle piste di sci, da cui oggi il nostro
parlamentare, On. Caveri, sta traendo indicazioni per presentare
una legge a livello nazionale, e la terza è quella relativa alle
guide ed agli accompagnatori turistici. Direi che questo è il modo
migliore per esercitare la nostra autonomia e la nostra capacità di
autogoverno.
La seconda considerazione è un po' di preoccupazione, perché
questa legge fu presentata dalla vecchia Giunta il 26 marzo 1992 ed
ora siamo quasi ad un anno di distanza. Io mi chiedo perché c'è
voluto un anno per portare questa legge all'approvazione del
Consiglio regionale, visto che le piccole modifiche che apportate
in sede di Commissione sono di carattere tecnico. Poiché non
capisco se il ritardo è stato di carattere burocratico o di
carattere politico, vorrei avere delle spiegazioni in merito.
Presidente
Ha chiesto la parola il Consigliere
Riccarand; ne ha facoltà.
Riccarand (VA)
Il Gruppo Verde Alternativo dà un
giudizio complessivamente positivo a questo disegno di
legge.
In Commissione io mi ero astenuto soprattutto perché volevo
approfondire un aspetto relativo alla localizzazione di questi
centri per il turismo equestre.
L'articolo 12, che definisce appunto i criteri di
localizzazione, contiene delle formulazioni che, a mio avviso, sono
discutibili e che devono essere possibilmente corrette. Al quarto
comma di tale articolo si dice: "I centri regionali di turismo
equestre possono essere ubicati nelle zone "F" del piano regolatore
generale comunale destinate ad infrastrutture
turistico-sportive...", mentre io credo che la dizione più esatta
dovrebbe essere "devono essere ubicati", perché si tratta di
strutture tipicamente turistico-sportive e quindi vanno localizzate
nelle zone "F".
Invece ai commi 5 e 6, praticamente vanificando quanto è scritto
nel comma 4, si prevede che tali strutture possano essere
localizzate anche nelle zone agricole. C'è quindi una evidente
contraddizione, perché facciamo un'affermazione che non ha alcuna
rilevanza, perché poi prevediamo delle alternative e delle deroghe
all'indice di fabbricazione nelle zone agricole, col risultato che
ancora una volta tali zone non vengono tutelate nelle loro
caratteristiche, anzi si fa in modo che in esse si possa
praticamente costruire di tutto.
Propongo pertanto un emendamento all'articolo 12, per meglio
definire le zone in cui vanno collocati questi Centri di turismo
equestre ed abrogare i commi 5 e 6 che invece consentono di
localizzare queste strutture nelle zone agricole, perché tale
localizzazione è in contrasto con le norme dei piani regolatori,
considerato che questa attività non può certamente essere definita
di tipo agricolo. Chiedo quindi che l'articolo 1" venga modificato
e presento un apposito emendamento in tal senso.
Presidente
Se nessuno chiede la parola, dichiaro
chiusa la discussione la parola.
Ha chiesto la parola l'Assessore del turismo, sport e beni
culturali, Voyat; ne ha facoltà.
Voyat (UV)
Ho chiesto la parola per intervenire su due
aspetti del problema, il primo dei quali concerne la questione dei
ritardi, sollevata dal Consigliere Pascale.
Nel luglio del 1992, durante la discussione in sede di
Commissione di questo disegno di legge, abbiamo avuto dei contatti
con l'Associazione amici del cavallo e con l'ANTE, che ci hanno
presentato degli emendamenti, che noi abbiamo valutato e che poi
sono stati recepiti dalla Commissione.
Abbiamo poi avuto dei contatti anche con l'Assessorato
all'urbanistica sull'articolo 12 e sulla previsione di costruzioni
anche nelle zone agricole. Ci è stato prospettato che tale problema
avrebbe potuto mettere in forse l'apposizione del visto sulla legge
da parte della Commissione di Coordinamento, qualora avessimo
previsto la costruzione di camere per gli utenti anche nelle zone
agricole. Questa difficoltà è stata superata in quanto abbiamo
consentito la costruzione di un massimo di sei camere solo nelle
zone "F", ma non in quelle agricole.
Di recente l'Associazione dei Sindaci, attraverso il suo
Presidente, ci ha chiesto di contenere questo articolo 12
limitatamente alla zona "F" o eventualmente nelle zone indicate
all'uopo dai Consigli comunali.
L'ultimo, in termini di tempo, a sollevarci questo problema è
stato l'Assessorato all'agricoltura, che ci ha chiesto di rivedere
i commi cinque e sei.
Alla luce dei fatti, verificate le varie zone "F" esistenti nei
comuni, viste le richieste, stando agli accordi presi con
l'Assessorato all'agricoltura e sempreché la maggioranza del
Consiglio sia d'accordo, propongo che, fermo restando quanto è
previsto fino al comma tre compreso, il quarto comma sia così
modificato:
"4. I centri regionali di turismo equestre sono di norma ubicati
nelle zone "F" del piano regolatore generale comunale destinate ad
infrastrutture turistico-sportive; i comuni possono altresì
individuare, nell'ambito dei rispettivi strumenti urbanistici, zone
"F" da destinarsi specificamente alla realizzazione di centri di
turismo equestre".
Quanto sopra è motivato dall'osservazione di massima avanzata
dall'arch. Bethaz dell'Assessorato all'urbanistica, il quale aveva
detto che, anche in presenza di un accordo, si trattava pur sempre
di una forzatura.
In secondo luogo, la costruzione di queste strutture in alcune
zone "F", già attualmente previste in alcuni comuni, ma che un
domani potrebbero essere interessate dall'installazione di centri
di turismo equestre, potrebbe essere più di danno che di utilità,
in quanto quelle zone potrebbero prevedere anche infrastrutture
turistico-sportive. Sappiamo infatti che la presenza di stalle in
prossimità di certe strutture turistico-sportive potrebbe avere
delle conseguenze spiacevoli.
Pertanto, la previsione di zone "F" ad hoc potrebbe ipotizzare
la presenza di zone "F" tra le zone agricole e le "F" già
esistenti, oppure tra le zone agricole e le zone di normale
costruzione.
Al limite, per verificare la possibilità di un accordo in tal
senso, chiederei una sospensione di cinque minuti, per esaminare
con i Capigruppo la possibilità di trovare un accordo che mi
consenta di presentare questo emendamento, che da una parte ci
offre la garanzia pressoché totale dell'approvazione della legge da
parte della Commissione di Coordinamento e dall'altra, stando
almeno ad una indicazione in tal senso dell'Associazione dei
Sindaci pervenutami la settimana scorsa, potrebbe andare incontro
sia alle richieste dei Sindaci sia a quella del Consigliere
Riccarand.
Infatti, la sola eliminazione dei commi cinque e sei lascerebbe
troppo vincolata la possibilità di costruzione; invece, con la
modifica del comma quattro si darebbe ai comuni la possibilità di
individuare e quindi di istituire sui piani regolatori delle
apposite zone "F" da destinare in maniera specifica alla
realizzazione di centri turistico-equestri.
Presidente
Se non ci sono obiezioni, come richiesto
dall'Assessore al turismo, sport e beni culturali, Voyat, sospendo
brevemente i lavori del Consiglio ed invito i Capigruppo a riunirsi
con l'Assessore nella saletta preconsiliare.
Si dà atto che la seduta è sospesa dalle ore 11,20 alle ore
11,31
Presidente
Nel riprendere i nostri lavori, informo che
la Conferenza dei Capigruppo ha preso atto della presentazione di
due emendamenti, rispettivamente al comma 4 ed ai commi 5 e 6
dell'articolo 12 della legge regionale n. 410.
Poiché mi sembra che il Consigliere Riccarand abbia ritirato il
suo emendamento, resterebbero solo i due emendamenti che ho citato.
Poiché però gli stessi sono stati presentati al termine della
discussione generale su istanza della Conferenza dei Capigruppo, io
chiedo se il Consiglio è d'accordo nell'accettarli.
Se non ci sono obiezioni, possiamo passare all'esame
dell'articolato, nel testo predisposto dalla terza Commissione ed
opportunamente modificato dalla quinta.
Do lettura dell'articolo 1.
Articolo 1 (Finalità)
1. In attuazione dell'articolo 11 della legge 17 maggio 1983, n.
217, "Legge quadro per il turismo e interventi per il potenziamento
e la qualificazione dell'offerta turistica", l'esercizio della
professione di accompagnatore di turismo equestre è disciplinato
dalle disposizioni contenute nella presente legge.
2. Allo scopo di arricchire la tipologia dell'offerta turistica
regionale e di assicurare un armonioso sviluppo alla pratica del
turismo equestre, da attuarsi secondo criteri di salvaguardia della
sicurezza dei cavalieri e della salute dei cavalli, la Regione
autonoma Valle d'Aosta promuove altresì, mediante appositi
finanziamenti, lo sviluppo dei centri regionali di turismo
equestre, intesi come strutture destinate alla pratica delle
attività equestri di base.
Presidente
Se nessuno chiede la parola, pongo in
votazione l'articolo 1 testé letto.
Esito della votazione
Presenti, votanti e favorevoli: 25
Il Consiglio approva all'unanimità
Presidente
Do lettura dell'articolo 2.
Capo I Esercizio dell'attività di accompagnatore di turismo
equestre
Articolo 2 (Definizione dell'attività di accompagnatore di
turismo equestre)
1. E' accompagnatore di turismo equestre chi, per professione,
accompagna persone singole o gruppi di persone in itinerari, gite o
passeggiate a cavallo, assicurando alla clientela assistenza
tecnica e fornendo alla stessa notizie di interesse turistico sui
luoghi di transito.
2. L'accompagnatore di turismo equestre può accompagnare gruppi
di cavalieri in numero commisurato alla difficoltà del percorso e
alle capacità dei cavalieri medesimi; il numero delle persone
accompagnabili non può comunque superare le sette unità.
3. L'accompagnatore di turismo equestre è tenuto a condurre i
propri clienti adottando ogni precauzione atta a garantire
l'incolumità degli stessi e di eventuali terzi, nonché ogni misura
che assicuri la salvaguardia ambientale e il rispetto dei luoghi di
transito.
Presidente
Se nessuno chiede la parola, pongo in
votazione l'articolo 2 testé letto.
Esito della votazione
Presenti: 26
Votanti: 25
Favorevoli: 25
Astenuti: 1 (Gremmo)
Il Consiglio approva
Presidente
Do lettura dell'articolo 3.
Articolo 3 (Autorizzazione all'esercizio della
professione)
1. Nella regione Valle d'Aosta l'esercizio stabile della
professione di accompagnatore di turismo equestre è subordinato ad
autorizzazione.
2. L'autorizzazione è concessa, per i residenti in Valle
d'Aosta, dal Sindaco del Comune di residenza del richiedente.
3. Per i residenti in altre regioni o all'estero, che intendono
esercitare la professione in Valle d'Aosta in modo continuativo,
l'autorizzazione è concessa dal Sindaco del Comune nel quale essi
intendono stabilire il loro domicilio.
4. Nell'autorizzazione di cui al comma uno debbono essere
specificati i seguenti dati:
a) nome, cognome, luogo e data di nascita, nonché Comune di
residenza dell'interessato;
b) estremi dell'attestato con cui è stata riconosciuta
l'abilitazione all'esercizio della professione.
5. L'autorizzazione ha validità di un anno e, salvo quanto
disposto dal comma due dell'articolo 10, s'intende automaticamente
rinnovata di anno in ano mediate il pagamento, nei termini
prescritti, della relativa tassa.
Presidente
Se nessuno chiede la parola, pongo in
votazione l'articolo 3 testé letto.
Esito della votazione
Presenti: 26
Votanti: 25
Favorevoli: 25
Astenuti: 1 (Gremmo)
Il Consiglio approva
Presidente
Do lettura dell'articolo 4.
Articolo 4 (Esercizio saltuario della professione)
1. L'esercizio saltuario della professione da parte di
accompagnatori di turismo equestre o di professionisti aventi
qualifiche corrispondenti, provenienti con i loro clienti da altre
regioni o dall'estero, non è soggetto all'autorizzazione di cui
all'articolo 3, purché si tratti di persone autorizzate ai sensi di
legge dello Stato italiano, di altre Regioni o Province autonome
italiane o dello Stato estero di provenienza.
Presidente
Se nessuno chiede la parola, pongo in
votazione l'articolo 4 testé letto.
Esito della votazione
Presenti: 26
Votanti: 25
Favorevoli: 25
Astenuti: 1 (Gremmo)
Il Consiglio approva
Presidente
Do lettura dell'articolo 5.
Articolo 5 (Esame di abilitazione all'esercizio della
professione)
1. Fermo restando il possesso dei requisiti di cui all'articolo
6, il rilascio dell'autorizzazione per l'esercizio della
professione di accompagnatore di turismo equestre è subordinato
all'esito favorevole di prove d'esame teoriche e pratiche, ai fini
dell'accertamento della formazione professionale, della base
culturale e delle capacità tecniche del richiedente.
2. Le prove d'esame di cui al comma uno sono espletate, di
norma, in unica sessione annuale indetta con decreto dell'Assessore
al turismo, sport e beni culturali, da pubblicarsi sul Bollettino
ufficiale della Regione.
3. Il decreto di cui al comma due fissa inoltre, sentito il
parere della Circoscrizione regionale valdostana dell'Associazione
nazionale turismo equestre (ANTE), la composizione della
commissione d'esame, le materie, i termini e le modalità di
effettuazione delle prove di esame.
4. Ai componenti della Commissione estranei all'Amministrazione
regionale è corrisposto un gettone di presenza di lire 100.000 per
giornata di seduta; spetta altresì il rimborso di eventuali spese
di trasferta nella misura e con le modalità previste dalle norme in
vigore per il personale regionale, in quanto applicabili.
Presidente
Se nessuno chiede la parola, pongo in
votazione l'articolo 5 testé letto.
Esito della votazione
Presenti: 26
Votanti: 25
Favorevoli: 25
Astenuti: 1 (Gremmo)
Il Consiglio approva
Presidente
Do lettura dell'articolo 6.
Articolo 6 (Requisiti d'ammissione all'esame)
1. Ai fini dell'ammissione all'esame, gli aspiranti
all'esercizio della professione di accompagnatore di turismo
equestre devono essere in possesso dei seguenti requisiti:
a) cittadinanza italiana o di altro Stato membro della comunità
economica europea;
b) maggiore età;
c) possesso della licenza di scuola secondaria di primo grado o
di equivalente licenza conseguita in Stato estero della comunità
economica europea;
d) non aver riportato le condanne e non essere sottoposti alle
misure di cui al comma dell'articolo 11 e al comma due
dell'articolo 123 del regio decreto 18 giugno 1931, n. 773
(Approvazione del testo unico delle leggi di pubblica sicurezza) e
successive modificazioni;
e) idoneità fisica all'esercizio della professione, risultante
da apposito certificato medico, in data non anteriore a tre mesi da
quella di presentazione della domanda di ammissione all'esame.
Presidente
Se nessuno chiede la parola, pongo in
votazione l'articolo 6 testé letto.
Esito della votazione
Presenti: 26
Votanti: 25
Favorevoli: 25
Astenuti: 1 (Gremmo)
Il Consiglio approva
Presidente
Do lettura dell'articolo 7.
Articolo 7 (Presentazione delle domande)
1. La domanda di ammissione all'esame di abilitazione
all'esercizio della professione di accompagnatore di turismo
equestre deve essere presentata entro il 31 dicembre di ogni anno
all'Assessorato regionale del turismo, sport e beni culturali.
2. Nella domanda il candidato deve dichiarare il possesso dei
requisiti di cui all'articolo 6.
Presidente
Se nessuno chiede la parola, pongo in
votazione l'articolo 7 testé letto.
Esito della votazione
Presenti: 26
Votanti: 25
Favorevoli: 25
Astenuti: 1 (Gremmo)
Il Consiglio approva
Presidente
Do lettura dell'articolo 8.
Articolo 8 (Attestazione di idoneità)
1. La Giunta regionale, riconosciuta la regolarità del
procedimento d'esame, ed accertato l'effettivo possesso dei
requisiti dichiarati dai candidati all'atto della presentazione
della domanda, approva l'elenco degli abilitati all'esercizio della
professione di accompagnatore di turismo equestre.
2. Il Presidente della Giunta regionale rilascia agli
interessati l'attestato di abilitazione, valido ai fini della
concessione dell'autorizzazione all'esercizio della professione da
parte del Comune.
Presidente
Se nessuno chiede la parola, pongo in
votazione l'articolo 8 testé letto.
Esito della votazione
Presenti: 26
Votanti: 25
Favorevoli: 25
Astenuti: 1 (Gremmo)
Il Consiglio approva
Presidente
Do lettura dell'articolo 9.
Articolo 9 (Elenco regionale degli accompagnatori di turismo
equestre)
1. Gli accompagnatori di turismo equestre sono iscritti in
apposito elenco istituito presso l'Assessorato regionale del
turismo, sport e beni culturali.
2. I comuni sono tenuti a trasmettere all'Assessorato regionale
del turismo, sport e beni culturali tutti i provvedimenti di
rilascio, rinnovo, modifica e revoca delle autorizzazioni, entro
trenta giorni dalla loro adozione.
Presidente
Se nessuno chiede la parola, pongo in
votazione l'articolo 9 testé letto.
Esito della votazione
Presenti: 26
Votanti: 25
Favorevoli: 25
Astenuti: 1 (Gremmo)
Il Consiglio approva
Presidente
Do lettura dell'articolo 10.
Articolo 10 (Documento di riconoscimento)
1. Il Sindaco, all'atto del rilascio dell'autorizzazione,
consegna al richiedente un documento di riconoscimento, su modelli
predisposti dall'Assessorato regionale del turismo, sport e beni
culturali; tale documento è soggetto a vidimazione annuale da parte
del Comune stesso.
2. In sede di vidimazione si accerta la sussistenza dei
requisiti di cui alle lettere a) e d) del comma uno dell'articolo
6; la sussistenza del requisito di cui alla lettera e) del comma
uno dell'articolo 6, deve essere comprovata, ai fini della
vidimazione del documento di riconoscimento, da apposito
certificato medico di data non anteriore a tre mesi.
Presidente
Se nessuno chiede la parola, pongo in
votazione l'articolo 10 testé letto.
Esito della votazione
Presenti: 26
Votanti: 25
Favorevoli: 25
Astenuti: 1 (Gremmo)
Il Consiglio approva
Presidente
Do lettura dell'articolo 11.
Articolo 11 (Disposizioni transitorie)
1. I soggetti in possesso, alla data di entrata in vigore della
presente legge, della qualifica di "Operatore di turismo equestre",
o di qualifica superiore, riconosciuta dall'ANTE, debbono
sostenere, ai fini del rilascio dell'autorizzazione di cui
all'articolo 3, un colloquio sulle materie e secondo le modalità
previste da apposito decreto dell'Assessore regionale al turismo,
sport e beni culturaLi.
2. Ai fini dell'ammissione al colloquio di cui al comma uno, gli
interessati debbono presentare specifica istanza all'Assessorato
regionale del turismo, sport e beni culturali, entro tre mesi dalla
data di entrata in vigore della presente legge.
Presidente
Se nessuno chiede la parola, pongo in
votazione l'articolo 11 testé letto.
Esito della votazione
Presenti: 26
Votanti: 25
Favorevoli: 25
Astenuti: 1 (Gremmo)
Il Consiglio approva
Presidente
Do lettura dell'articolo 12.
Capo II Interventi per lo sviluppo del turismo
equestre
Articolo 12 (Centri regionali di turismo equestre)
1. E' riconosciuta la denominazione di "Centro regionale di
turismo equestre" ai complessi ippici destinati alla pratica
dell'attività di turismo equestre in possesso dei requisiti
indicati nell'allegato A.
2. Il riconoscimento di cui al comma uno è concesso con decreto
dell'Assessore regionale al turismo, sport e beni culturali, previa
verifica della sussistenza dei requisiti di cui allo stesso
comma.
3. La perdita di uno dei requisiti comporta la revoca del
riconoscimento, disposta con decreto motivato dell'Assessore
regionale al turismo, sport e beni culturali.
4. I Centri regionali di turismo equestre possono essere ubicati
nelle zone "F" del piano regolatore generale comunale destinate ad
infrastrutture turistico-sportive.
5. In alternativa, ai fini urbanistico edilizi, i Centri
regionali di turismo equestre sono equiparati, quanto alla
destinazione, ai fabbricati agricoli. In tale caso, ai fabbricati
destinati ad ospitare i locali e gli impianti di cui alle lettere
a), b), c), d) ed e) del comma tre dell'articolo 13, si applicano i
parametri edilizi stabiliti dalla disciplina urbanistico-edilizia
operante nei singoli comuni per le residenze agricole.
6. In caso di motivata necessità, per la costruzione,
ristrutturazione o adeguamento funzionale di fabbricati destinati
ad ospitare i locali e gli impianti di cui alle lettere a), b), c),
d) ed e) del comma tre dell'articolo 13, sono ammesse deroghe
all'indice di fabbricazione, con la procedura di cui all'articolo
19 bis della legge regionale 15 giugno 1978, n. 14 (Norme in
materia urbanistica e di pianificazione territoriale) e successive
modificazioni.
Presidente
Do lettura di un emendamento
all'articolo 12, presentato dal Consigliere Riccarand, che però,
come avevo già annunciato, è stato ritirato dalla stesso
Consigliere presentatore.
Emendamento Articolo 12:
Al 4° comma sostituire "possono essere ubicati" con "sono
ubicati" e, di conseguenza sopprimere i commi 5 e 6.
Presidente
Do lettura di un primo emendamento al
comma 4 dell'articolo 12, proposto dall'Assessore al turismo, sport
e beni culturali, Voyat.
Emendamento Il comma 4 dell'articolo 12 del disegno di legge
regionale n. 410 è sostituito dal seguente:
"4. I centri regionali di turismo equestre sono di norma ubicati
nelle zone "F" del piano regolatore generale comunale destinate ad
infrastrutture turistico-sportive; i comuni possono altresì
individuare, nell'ambito dei rispettivi strumenti urbanistici, zone
"F" da destinarsi specificatamente alla realizzazione di centri di
turismo equestre".
Presidente
Ha chiesto la parola il Consigliere Bondaz;
ne ha facoltà.
Bondaz (DC)
Voterò contro questo emendamento, perché
non capisco che cosa voglia dire "di norma".
Presidente
Se nessuno chiede la parola, pongo in
votazione l'emendamento del quale abbiamo già dato lettura.
Esito della votazione
Presenti: 27
Votanti: 22
Favorevoli: 21
Contrari: 1
Astenuti: 5 (Beneforti, Chiofalo, Gremmo, Ricco e Trione)
Il Consiglio approva
Presidente
Do lettura di un secondo emendamento
all'articolo 12, proposto dall'Assessore al turismo, sport e beni
culturali, Voyat.
Emendamento I commi 5 e 6 dell'articolo 12 del disegno di
legge regionale n. 410 sono soppressi.
Presidente
Se nessuno chiede la parola, pongo in
votazione l'emendamento testé letto.
Esito della votazione
Presenti: 27
Votanti: 22
Favorevoli: 21
Contrari: 1
Astenuti: 5 (Beneforti, Chiofalo, Gremmo, Ricco e Trione)
Il Consiglio approva
Presidente
Do lettura dell'articolo 12
emendato.
Capo II Interventi per lo sviluppo del turismo
equestre
Articolo 12 (Centri regionali di turismo equestre)
1. E' riconosciuta la denominazione di "Centro regionale di
turismo equestre" ai complessi ippici destinati alla pratica
dell'attività di turismo equestre in possesso dei requisiti
indicati nell'allegato A.
2. Il riconoscimento di cui al comma uno è concesso con decreto
dell'Assessore regionale al turismo, sport e beni culturali, previa
verifica della sussistenza dei requisiti di cui allo stesso
comma.
3. La perdita di uno dei requisiti comporta la revoca del
riconoscimento, disposta con decreto motivato dell'Assessore
regionale al turismo, sport e beni culturali.
4. I centri regionali di turismo equestre sono di norma ubicati
nelle zone "F" del piano regolatore generale comunale destinate ad
infrastrutture turistico-sportive; i comuni possono altresì
individuare, nell'ambito dei rispettivi strumenti urbanistici, zone
"F" da destinarsi specificatamente alla realizzazione di centri di
turismo equestre.
Presidente
Se nessuno chiede la parola, pongo in
votazione l'articolo 12 emendato testé letto.
Esito della votazione
Presenti: 27
Votanti: 21
Favorevoli: 21
Astenuti: 6 (Beneforti, Bondaz, Chiofalo, Gremmo, Ricco e
Trione)
Il Consiglio approva
Presidente
Do lettura dell'articolo 13.
Articolo 13 (Finanziamenti per infrastrutture)
1. La Regione incentiva lo sviluppo dei centri di turismo
equestre di cui all'articolo 1" concedendo a ditte individuali e
società, anche cooperative, aventi sede in Valle d'Aosta, mutui a
tasso agevolato, di durata quindicinale, a carico di apposito fondo
di rotazione, destinati:
a) alla realizzazione di nuove strutture aventi le
caratteristiche di cui all'allegato A;
b) all'adeguamento tecnico-funzionale alle caratteristiche di
cui all'allegato A o all'ampliamento di centri di turismo equestre
esistenti;
c) alla ristrutturazione di immobili esistenti da destinare a
centri di turismo equestre.
2. Gli incentivi di cui al presente articolo sono finalizzati
esclusivamente alla realizzazione delle strutture destinate
all'attività dei cavalli del centro, per una dotazione fino a
venticinque unità, oltre alle eventuali scuderizzazioni fino ad un
massimo del 50 percento della dotazione di cavalli del medesimo
centro.
3. Sono ammissibili a finanziamento le spese per:
a) la realizzazione delle strutture e degli impianti nonché
l'attrezzamento delle aree destinati alla dimora, al sostentamento
e all'attività dei cavalli;
b) la realizzazione dei locali adibiti a sala attesa, spogliatoi
e servizi sanitari ad uso della clientela;
c) la realizzazione del locale e del servizio sanitario ad uso
della gestione amministrativa del centro;
d) la realizzazione del locale e del servizio sanitario ad uso
del personale addetto al centro, con superficie netta complessiva
non superiore a metri quadrati trentasei;
e) la realizzazione degli impianti tecnologici strettamente
necessari al funzionamento del centro;
f) la realizzazione dei parcheggi correlati alle dimensioni del
centro
g) la realizzazione delle sistemazioni ambientali esterne, quali
aree verdi, piante, siepi;
h) l'acquisto delle aree necessarie alla realizzazione del
centro nella misura massima di metri quadrati duecento per cavallo
in dotazione per i centri destinati a non più di quindici cavalli,
e di metri quadrati centocinquanta per ogni ulteriore cavallo in
dotazione;
i) la realizzazione di un numero massimo di camere pari a 6, per
complessivi 1" posti letto, da adibire a struttura ricettiva ad uso
della clientela; le camere devono disporre dei requisiti previsti
dalle vigenti normative in materia di affittacamere.
4. I finanziamenti di cui al comma uno sono erogati nella
seguente misura:
a) fino ad un massimo del 70 percento delle spese ritenute
ammissibili per investimenti fino ad un limite di lire cinquecento
milioni;
b) fino ad un massimo del 50 percento delle spese ritenute
ammissibili per investimenti eccedenti cinquecento milioni.
5. Il tasso fisso annuo applicato ai mutui è pari al 25 percento
del tasso di riferimento per operazioni di credito nel settore
edilizio approvato con decreto del Ministro del tesoro, in vigore
al 1° gennaio precedente la data di stipulazione del relativo
contratto; nel caso di frazioni di punto il tasso è arrotondato al
punto o al mezzo punto inferiore.
6. Il periodo compreso fra la data di stipulazione del contratto
provvisorio e quella del contrato definitivo, fino ad un massimo di
mesi trenta, è considerato periodo di preammortamento e il
beneficiario è tenuto al solo pagamento degli interessi sul
capitale corrisposto e per l'intervallo temporale di effettivo
utilizzo, valutati allo stesso tasso di cui al comma cinque; per
preammortamento di durata superiore a mesi trenta, i beneficiari
sono tenuti alla corresponsione degli interessi valutati al tasso
di riferimento per operazioni di credito nel settore edilizio
approvato con decreto del Ministro del tesoro, in vigore al 1°
gennaio precedente la data di stipulazione del relativo
contratto.
7. Le rate di restituzione del mutuo hanno scadenza annuale e
sono posticipate.
8. La Giunta regionale determina annualmente, con propria
deliberazione, il tasso di interesse da applicare ai mutui, secondo
le modalità di cui al comma cinque.
Presidente
Se nessuno chiede la parola, pongo in
votazione l'articolo 13 testé letto.
Esito della votazione
Presenti, votanti e favorevoli: 27
Il Consiglio approva all'unanimità
Presidente
Do lettura dell'articolo 14.
Articolo 14 (Istituzione del fondo di rotazione)
1. La Giunta regionale è autorizzata a stipulare con la
"Finaosta SpA" la convenzione per la costituzione e la gestione di
apposito fondo di rotazione per la concessione, su proposta della
Regione e per gli scopi di cui alla presente legge, di mutui a
tasso agevolato alle condizioni previste dall'articolo 13.
2. La convenzione di cui al comma uno dovrà regolamentare le
modalità di gestione ed i relativi oneri, le modalità di
rendicontazione, anche in relazione alle norme in materia di
bilancio e di contabilità generale della Regione, e le incombenze
della Regione e della "Finaosta SpA" nell'eventualità in cui si
rendano necessarie azioni per il recupero di finanziamenti
erogati.
Presidente
Se nessuno chiede la parola, pongo in
votazione l'articolo 14 testé letto.
Esito della votazione
Presenti, votanti e favorevoli: 27
Il Consiglio approva all'unanimità
Presidente
Do lettura dell'articolo 15.
Articolo 15 (Finanziamenti agli enti locali)
1. Le comunità montane, i comuni e loro Consorzi, beneficiano
degli interventi finanziari per la realizzazione dei centri di
turismo equestre, come definiti all'articolo 12, nei limiti e con
le procedure di cui alla legge regionale 7 agosto 1986, n. 45,
recante "Interventi per la realizzazione di infrastrutture
ricreativo-sportive".
Presidente
Se nessuno chiede la parola, pongo in
votazione l'articolo 15 testé letto.
Esito della votazione
Presenti, votanti e favorevoli: 27
Il Consiglio approva all'unanimità
Presidente
Do lettura dell'articolo 16.
Articolo 16 (Modalità di presentazione e istruttoria delle
domande)
1. Ai fini della concessione dei finanziamenti di cui
all'articolo 1', i soggetti interessati debbono presentare
specifica domanda in carta legale al Servizio infrastrutture
ricreativo-sportive dell'Assessorato regionale del turismo, sport e
beni culturali, corredata da:
a) progetto definitivo (municipale) dell'opera;
b) preventivo di spesa dettagliato per voci;
c) relazione tecnica, con riferimento anche alle potenzialità di
sviluppo dell'attività in relazione con sviluppo turistico della
zona in cui si intende realizzare l'intervento e con la relativa
stima delle utenze;
d) piano finanziario per gli oneri di costruzione e per i
previsti oneri di gestione;
e) dichiarazione del Comune territorialmente interessato,
attestante la conformità delle opere agli strumenti urbanistici e
le modalità di rilascio dell'eventuale concessione edilizia.
2. Il Servizio infrastrutture ricreativo-sportive verifica
l'ammissibilità formale della domanda e delle voci di spesa e
provvede all'acquisizione del parere del Comune territorialmente
interessato dalla realizzazione dell'opera.
3. Il Comune esprime il proprio parere entro il termine di
sessanta giorni dalla richiesta, scaduto il quale il parere stesso
s'intende acquisito in senso favorevole.
4. Entro il termine di centottanta giorni dalla data di
presentazione della domanda, il Servizio infrastrutture
ricreativo-sportive provvede alla predisposizione di una proposta
motivata alla Giunta regionale in merito all'ammissibilità del
finanziamento richiesto.
Presidente
Se nessuno chiede la parola, pongo in
votazione l'articolo 16 testé letto.
Esito della votazione
Presenti, votanti e favorevoli: 27
Il Consiglio approva all'unanimità
Presidente
Do lettura dell'articolo 17.
Articolo 17 (Concessione dei finanziamenti)
1. Le decisioni in merito alla concessione dei contributi di cui
alla presente legge sono assunte dalla Giunta regionale con propria
deliberazione.
Presidente
Se nessuno chiede la parola, pongo in
votazione l'articolo 17 testé letto.
Esito della votazione
Presenti, votanti e favorevoli: 27
Il Consiglio approva all'unanimità
Presidente
Do lettura dell'articolo 18.
Articolo 18 (Controlli e erogazione dei
finanziamenti)
1. Il Servizio infrastrutture ricreativo-sportive
dell'Assessorato regionale del turismo, sport e beni culturali,
provvede al controllo tecnico delle opere e della regolare
destinazione dei fondi, promuovendo la liquidazione, anche in
acconto sul finanziamento totale dell'opera, di somme proporzionate
al valore dei lavori eseguiti.
2. L'erogazione dei finanziamenti è comunque subordinata
all'accertamento dell'avvenuto rilascio della concessione
edilizia.
Presidente
Se nessuno chiede la parola, pongo in
votazione l'articolo 18 testé letto.
Esito della votazione
Presenti, votanti e favorevoli: 27
Il Consiglio approva all'unanimità
Presidente
Do lettura dell'articolo 19.
Articolo 19 (Vincolo di destinazione)
1. Le opere realizzate con il concorso finanziario di cui alla
presente legge debbono essere aperte al pubblico entro trenta
giorni dalla data di ultimazione dei lavori e sono vincolate per i
successivi quindici anni alla destinazione d'uso per la quale la
Regione ha concesso i finanziamenti.
2. Fatti salvi i vincoli di tipo urbanistico, il mancato
rispetto del vincolo di destinazione pone a carico del soggetto
beneficiario il rimborso anticipato e immediato del mutuo, nonché
il versamento, a titolo di penale di una somma pari al 50 percento
del debito residuo.
Presidente
Se nessuno chiede la parola, pongo in
votazione l'articolo 19 testé letto.
Esito della votazione
Presenti, votanti e favorevoli: 27
Il Consiglio approva all'unanimità
Presidente
Do lettura dell'articolo 20.
Articolo 20 (Gestione dei centri regionali di turismo
equestre)
1. Per la gestione dei centri riconosciuti a norma dell'articolo
12, comma 2, è richiesto il possesso dell'attestato di abilitazione
di cui all'articolo 8; qualora il centro disponga delle strutture
ricettive di cui alla lettera i) dell'articolo 13, per il relativo
utilizzo è altresì necessario il relativo possesso delle prescritte
autorizzazioni per l'esercizio dell'attività di affittacamere.
2. I gestori dei centri sono tenuti, entro il 31 dicembre di
ogni anno, a comunicare all'Assessorato regionale del turismo,
sport e beni culturali, le tariffe relative ai servizi offerti alla
clientela da applicarsi nell'anno successivo; presso il centro
dette tariffe debbono essere esposte in modo visibile alla
clientela.
Presidente
Se nessuno chiede la parola, pongo in
votazione l'articolo 20 testé letto.
Esito della votazione
Presenti, votanti e favorevoli: 27
Il Consiglio approva all'unanimità
Presidente
Do lettura dell'articolo 21.
Capo III Disposizioni comuni e finanziarie
Articolo 21 (Vigilanza e controlli)
1. Ferme restando le competenze dell'autorità di pubblica
sicurezza, la vigilanza ed il controllo sull'esercizio
dell'attività professionale degli accompagnatori di turismo
equestre, nonché sulla gestione dei centri regionali di turismo
equestre sono esercitati dall'Assessorato regionale del turismo,
sport e beni culturali, dai comuni e dal Corpo forestale
valdostano.
Presidente
Se nessuno chiede la parola, pongo in
votazione l'articolo 21 testé letto.
Esito della votazione
Presenti, votanti e favorevoli: 27
Il Consiglio approva all'unanimità
Presidente
Do lettura dell'articolo 22.
Articolo 22 (Sanzioni)
1. Salvo quanto disposto dall'articolo 4, chiunque eserciti
attività di accompagnatore di turismo equestre senza possedere
l'autorizzazione di cui all'articolo 3, è soggetto alla sanzione
amministrativa pecuniaria da lire cinquecentomila a lire due
milioni.
2. Gli accompagnatori di turismo equestre che si rendono
colpevoli di trasgressione alle norme di cui all'articolo 2, sono
condannati alla sanzione amministrativa pecuniaria, da lire
cinquecentomila a lire tre milioni; in caso di recidiva, oltre alla
predetta sanzione, è disposta la revoca dell'autorizzazione
all'esercizio della professione.
3. Le agenzie di viaggi che si avvalgono di accompagnatori di
turismo equestre sprovvisti dell'autorizzazione di cui all'articolo
3, sono soggette alla sanzione amministrativa pecuniaria da lire un
milione a lire quattro milioni.
4. Nel caso di violazioni delle norme di cui all'articolo 20, è
applicata la sanzione amministrativa pecuniaria da lire centomila a
lire cinquecentomila.
5. In caso di recidiva, l'entità minima e massima delle sanzioni
amministrative pecuniarie, di cui ai commi uno, tre e quattro, sono
raddoppiate.
6. Per l'applicazione delle sanzioni di cui al presente articolo
si osservano le norme di cui al capo I della legge 24 novembre
1981, n. 689, concernente "Modifiche al sistema penale".
Presidente
Se nessuno chiede la parola, pongo in
votazione l'articolo 22 testé letto.
Esito della votazione
Presenti, votanti e favorevoli: 27
Il Consiglio approva all'unanimità
Presidente
Do lettura dell'articolo 23.
Articolo 23 (Disposizioni finanziarie)
1. le spese derivanti dall'applicazione della presente legge,
previste ed autorizzate per l'anno 1993 in lire 500 milioni e, a
decorrere dal 1994, in annue lire 1.000 milioni, graveranno sul
capitolo di nuova istituzione indicato all'articolo 24, e sul
corrispondente capitolo dei futuri bilanci.
2. Alla copertura degli oneri di cui al comma 1 si provvede:
a) per il 1993 mediante utilizzo per lire 500 milioni dello
stanziamento iscritto al capitolo 69020, a valere
sull'accantonamento previsto all'allegato n. 8 del bilancio della
Regione per l'anno 1993, concernente: Turismo equestre (Interventi
settoriali - Turismo - punto D.6.5.5.);
b) per gli anni 1994-1995 mediante utilizzo, per annue lire
1.000 milioni, delle risorse disponibili iscritte al cap. 69020 del
bilancio pluriennale 1993-1995.
3. A decorrere dall'anno 1994, alla eventuale rideterminazione
delle spese previste per l'applicazione della presente legge si
provvederà con legge di bilancio ai sensi dell'articolo 15 della
legge regionale 27 dicembre 1989, n. 90 "Norme in materia di
bilancio e di contabilità generale della Regione autonoma Valle
d'Aosta".
4. Le spese di cui all'articolo 5, comma 4 sono imputate al
capitolo 64860 ("Spese per incarichi di consulenza in materia
turistica") del bilancio della Regione per l'anno 1993, e sui
corrispondenti capitoli dei futuri bilanci.
Presidente
Se nessuno chiede la parola, pongo in
votazione l'articolo 23 testé letto.
Esito della votazione
Presenti, votanti e favorevoli: 27
Il Consiglio approva all'unanimità
Presidente
Do lettura dell'articolo 24.
Articolo 24 (Variazioni di bilancio)
1. Al bilancio di previsione della Regione per l'anno
finanziario 1993 sono apportate le seguenti variazioni, sia in
termini di competenza che di cassa:
parte spesa
a) in diminuzione:
cap. 69020 "Fondo globale per il finanziamento di spese di
investimento"
lire 500.000.000;
b) in aumento:
programma regionale 2.2.2.12
codificazione 2.1.2.6.4.2.10.24.09
cap. 464815 (di nuova istituzione) "Spese per il finanziamento
del fondo regionale di rotazione per i centri di turismo equestre.
Legge regionale , n. ".
lire 500.000.000.
Presidente
Se nessuno chiede la parola, pongo in
votazione l'articolo 24 testé letto.
Esito della votazione
Presenti, votanti e favorevoli: 27
Il Consiglio approva all'unanimità
Presidente
Do lettura dell'articolo 25.
Articolo 25 (Dichiarazione d'urgenza)
1. La presente legge è dichiarata urgente ai sensi del comma tre
dell'ar-ticolo 31 dello Statuto speciale ed entrerà in vigore il
giorno successivo a quello della sua pubblicazione nel Bollettino
ufficiale della Regione.
Presidente
Se nessuno chiede la parola, pongo in
votazione l'articolo 25 testé letto.
Esito della votazione
Presenti, votanti e favorevoli: 27
Il Consiglio approva all'unanimità
Presidente
Do lettura dell'allegato "A".
Allegato "A" Requisiti tecnici dei centri regionali di
turismo equestre - Articolo 12 e 13.
1 - Strutture e aree per la dimora, il sostentamento e
l'attività dei cavalli:
a) ricoveri per la dimora da un minimo di otto cavalli,
realizzati in box di dimensioni adeguate ai tipi di cavalli che si
prevede di ospitare (dimensioni minime di m. 2,50 x 2,50,
dimensioni massime m. 4,00 x 4,00), ed eventuali poste destinate
alla scuderizzazione in numero non superiore a quanto previsto dal
comma due dell'articolo 13;
b) altezza dei locali di ricovero m. 3,00, o inferiore, ma con
un minimo di m. 2,50, e alla sola condizione che l'altezza media
non sia inferiore a m. 3,00;
c) illuminazione e aerazione diretta dei singoli ricoveri
tramite superfici finestrate di dimensioni almeno pari a 1/10 della
superficie in pianta del locale, con un minimo di metri quadrati
0,80, poste ad altezza non inferiore a m. 2,20 dal pavimento
interno, oppure dotate di apposite protezioni atte ad evitare
infortuni dei cavalli, munite di serramento con apertura a
vasistas;
d) aerazione naturale ottenuta mediante camini con superfici
complessive minime di metri quadrati 0,10 per cavallo,
opportunamente distribuite nel locale, oppure aerazione forzata
ottenuta mediante estrattori a soffitto, che assicurino un ricambio
di almeno 60 metri cubi/ora per cavallo;
e) murature e pavimentazioni controterra dei locali destinati a
ricovero dei cavalli, in presenza di terreni umidi e non drenanti,
isolate con cavedi o con vespai aerati;
f) corse direttamente aerate all'esterno di larghezza non
inferiore a m. 2,00 e altezza almeno pari all'altezza delle
scuderie;
g) locale selleria di dimensioni proporzionate al numero di
cavalli in dotazione, con superficie minima di metri quadrati
12,00;
h) locale doccia e mascalcia, o locali separati per centri con
oltre 15 cavalli;
i) locale per il rimessaggio della attrezzatura e dei macchinar,
o locali separati per i centri con oltre 15 cavalli;
l) concimaia;
m) fienile;
n) maneggio di almeno metri quadrati 600 circoscrivibile ad
un'area circolare di diametro non minore di m. 20, completamente
priva di ostacoli.
2 - Locali e spazi destinati ai clienti e alla gestione.
Oltre a quanto precisato nei successivi punti, il centro deve
altresì poter assicurare l'ospitalità del cliente in adeguate
condizioni di comfort (in locale riscaldato durante la stagione
fredda e dotato di posti a sedere) e la gestione amministrativa del
centro nell'ambito di un locale arredato e organizzato
decorosamente:
a) locali spogliatoio e armadietti, separati per sesso, di
dimensioni pari a 1,0-1,2 metri quadrati per utente, con superficie
minima comunque non inferiore a metri quadrati 10,00, aerati e
illuminati direttamente, in collegamento con servizi
igienico-sanitari;
b) servizi igienico-sanitari separati per sesso, entrambi dotati
di due WC, due lavabi, e una doccia ogni 10 utenti o frazione;
c) locali ed impianti tecnologici strettamente necessari al
funzionamento del centro;
d) spazi per la sosta degli autoveicoli in misura pari a un
parcheggio ogni 3 utenti;
e) sistemazioni esterne atte a consentire un corretto
inserimento ambientale del centro (aree verdi, alberature, siepi,
eccetera ).
Convenzionalmente, ai fini del computo delle superfici e delle
dotazioni di cui ai precedenti punti, gli utenti sono quantificati
al massimo nel doppio del numero di cavalli in dotazione del
centro.
Presidente
Se nessuno chiede la parola, pongo in
votazione l'allegato "A" testé letto.
Esito della votazione
Presenti, votanti e favorevoli: 27
Il Consiglio approva all'unanimità
Presidente
Se nessuno chiede la parola, invito il
Consiglio a pronunciarsi sul complesso della legge.
Esito della votazione
Presenti, votanti e favorevoli: 27
Il Consiglio approva all'unanimità
PresidentePassiamo al punto successivo.
Non è per una questione formale, ma poiché qualche volta la
forma è anche sostanza, chiederei al Consigliere Agnesod di
assistermi in questa fase e lo ringrazio di essere sempre
disponibile e molto pronto alle richieste.
Per il resto sto zitto, perché non intendo fare polemiche.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK