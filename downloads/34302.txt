Consiglio Regionale della Valle d'Aosta - Oggetto del Consiglio n. 2113 del 6 dicembre 2011 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 2113 del 6 dicembre 2011 - Resoconto
OGGETTO N. 2113/XIII - Inizio della votazione del disegno di
legge: "Disposizioni per la formazione del bilancio annuale e
pluriennale della Regione autonoma Valle d'Aosta/Vallée d'Aoste
(Legge finanziaria per gli anni 2012/2014). Modificazioni di leggi
regionali". (Reiezione di un ordine del giorno)
TITOLO I
DISPOSIZIONI IN MATERIA DI ENTRATE, MISURE PER LO SVILUPPO
ECONOMICO E PER IL CONTENIMENTO DELLA SPESA
CAPO I
AGEVOLAZIONI TRIBUTARIE E ALTRE MISURE DI SVILUPPO
ECONOMICO
Articolo 1
(Imposta regionale sulle attività produttive - IRAP)
1. A decorrere dal periodo di imposta in corso alla data del
1° gennaio 2012, alle aliquote di cui all'articolo 16, commi 1 e
1bis, del decreto legislativo 15 dicembre 1997, n. 446 (Istituzione
dell'imposta regionale sulle attività produttive, revisione degli
scaglioni, delle aliquote e delle detrazioni dell'Irpef e
istituzione di un'addizionale regionale a tale imposta, nonché
riordino della disciplina dei tributi locali), si applica una
riduzione nella misura di 0,92 punti percentuali a favore dei
soggetti passivi di cui all'articolo 3, comma 1, del d.lgs.
446/1997, con esclusione dei soggetti di cui alla lettera ebis)
dello stesso che non abbiano optato, ai sensi dell'articolo 10bis
del medesimo decreto, per la determinazione della base imponibile
relativa alle attività commerciali secondo le disposizioni di cui
all'articolo 5 del medesimo decreto. Per i soggetti che hanno
optato per la determinazione della base imponibile secondo le
disposizioni dell'articolo 5 del d.lgs. 446/1997 è esclusa la
riduzione di aliquota sulla quota di valore della produzione non
riferita ad attività commerciali.
2. Le aliquote ridotte si applicano al periodo d'imposta in
corso alla data del 1° gennaio 2012.
3. Limitatamente al periodo d'imposta di efficacia delle
disposizioni di cui al presente articolo, e salvo quanto previsto
al comma 4, la riduzione di aliquota assorbe le agevolazioni già
previste con leggi regionali riferite al medesimo periodo.
4. Sono fatte salve le disposizioni di maggior favore
stabilite con legge regionale.
Articolo 2
(IRAP - Nuove agevolazioni)
1. A decorrere dal periodo d'imposta in corso al 1° gennaio
2013, ai soggetti passivi che intraprendono stabilmente nuove
iniziative produttive nel territorio regionale si applicano le
aliquote di cui all'articolo 16, commi 1 e 1bis, del d.lgs.
446/1997 ridotte nella misura seguente:
a) 0,92 per cento per il primo anno d'imposta;
b) 0,46 per cento per i tre periodi d'imposta successivi al
primo.
2. Ai fini delle riduzioni di cui al comma 1, non si
considerano nuove iniziative produttive quelle derivanti da
trasformazione, fusione, scissione di società già esistenti. La
riduzione d'imposta non si applica in caso di cessazione e inizio
attività da parte dello stesso soggetto, nonché quando l'attività
costituisce mera prosecuzione di un'attività svolta da altri
soggetti.
3. A decorrere dal periodo d'imposta in corso al 1° gennaio
2013, ai soggetti passivi che incrementano di almeno il 2,5 per
cento le unità nette di lavoro in forza con contratto a tempo
indeterminato, in uno dei tre periodi di imposta successivi a
quello in corso al 31 dicembre 2012, le aliquote di cui
all'articolo 16, commi 1 e 1bis, del d.lgs. 446/1997 sono ridotte
nella misura di 0,92 punti percentuali. La riduzione è fruibile per
i nuovi contratti di lavoro a tempo indeterminato sia a tempo pieno
sia a tempo parziale, con prestazione lavorativa pari ad almeno il
40 per cento del tempo pieno. La riduzione di aliquota è fruibile
per un massimo di tre periodi d'imposta, con ciò intendendosi il
periodo d'imposta di effettuazione delle nuove assunzioni e i due
periodi di imposta successivi. L'agevolazione di cui al presente
comma non è fruibile dalle nuove imprese per il primo periodo
d'imposta.
4. La Giunta regionale definisce con propria deliberazione le
modalità operative per l'attuazione di quanto disposto dal presente
articolo, ivi comprese quelle di verifica dei requisiti necessari
per il mantenimento delle agevolazioni.
5. Le agevolazioni di cui al presente articolo non sono
cumulabili con altre misure di agevolazione Irap fruibili a diverso
titolo.
Articolo 3
(Modificazioni di disposizioni in materia tributaria e di
contabilità)
1. All'alinea del comma 1 dell'articolo 1 della legge
regionale 12 dicembre 2007, n. 32 (Legge finanziaria per gli anni
2008/2010), le parole: "l'aliquota di cui all'articolo 16, comma 1,
del decreto legislativo 15 dicembre 1997, n. 446 (Istituzione
dell'imposta regionale sulle attività produttive, revisione degli
scaglioni, delle aliquote e delle detrazioni dell'Irpef e
istituzione di un'addizionale regionale a tale imposta, nonché
riordino della disciplina dei tributi locali), si applica" sono
sostituite dalle seguenti: "le aliquote di cui all'articolo 16,
commi 1 e 1bis, del decreto legislativo 15 dicembre 1997, n. 446
(Istituzione dell'imposta regionale sulle attività produttive,
revisione degli scaglioni, delle aliquote e delle detrazioni
dell'Irpef e istituzione di un'addizionale regionale a tale
imposta, nonché riordino della disciplina dei tributi locali), si
applicano".
2. Al comma 1 dell'articolo 4 della legge regionale 3 agosto
2006, n. 15 (Assestamento del bilancio di previsione per l'anno
finanziario 2006, modificazioni a disposizioni legislative,
variazione al bilancio di previsione per l'anno finanziario 2006),
le parole: "succedute alle Istituzioni pubbliche di assistenza e
beneficenza," sono soppresse.
3. Le disposizioni di cui ai commi 1 e 2 si applicano a
decorrere dal periodo di imposta in corso al 1° gennaio
2011.
4. Dopo il comma 3 dell'articolo 41 della legge regionale 4
agosto 2009, n. 30 (Nuove disposizioni in materia di bilancio e di
contabilità generale della Regione autonoma Valle d'Aosta/Vallée
d'Aoste e principi in materia di controllo strategico e di
controllo di gestione), è inserito il seguente:
"3bis. Alla riscossione coattiva dei tributi gestiti dalla
Regione e dei crediti derivanti dal mancato pagamento di sanzioni
amministrative ingiunte con ordinanza del Presidente della Regione
continua a provvedersi mediante iscrizione a ruolo.".
Articolo 4
(Sospensione delle rate di mutui agevolati previsti da leggi
regionali)
1. Gli interventi di cui all'articolo 3 della legge regionale
23 gennaio 2009, n. 1 (Misure regionali straordinarie ed urgenti in
funzione anti-crisi per il sostegno alle famiglie e alle imprese),
sono prorogati per l'anno 2012, alle condizioni ivi previste, per i
mutui agevolati a valere sulle seguenti leggi regionali:
a) 8 ottobre 1973, n. 33 (Costituzione di fondi di rotazione
regionali per la promozione di iniziative economiche nel territorio
della Valle d'Aosta), limitatamente al capo I (Provvidenze per il
recupero di centri e nuclei abitati);
b) 28 dicembre 1984, n. 76 (Costituzione di fondi di
rotazione per la ripresa dell'industria edilizia);
c) 28 novembre 1986, n. 56 (Norme per la concessione di
finanziamenti agevolati a favore delle cooperative
edilizie);
d) 24 giugno 2002, n. 11 (Disciplina degli interventi e degli
strumenti diretti alla delocalizzazione degli immobili siti in zone
a rischio idrogeologico);
e) 23 dicembre 2009, n. 52 (Interventi regionali per
l'accesso al credito sociale).
2. Gli interventi di cui al comma 1 sono inoltre prorogati,
limitatamente alla prima rata in scadenza nel periodo di cui al
comma 3 per i mutui agevolati con rate semestrali e limitatamente
ad un periodo di sei mesi per i mutui agevolati con rate annuali
con conseguente variazione delle scadenze delle rate successive, a
valere sulle seguenti leggi regionali:
a) 33/1973, limitatamente al capo II (Provvidenze per il
turismo) e al capo III (Provvidenze per l'industria);
b) 28 giugno 1982, n. 16 (Costituzione della società
finanziaria regionale per lo sviluppo economico della Regione Valle
d'Aosta);
c) 30 dicembre 1982, n. 101 (Costituzione di fondi di
rotazione per l'artigianato, il commercio e la
cooperazione);
d) 15 luglio 1985, n. 46 (Concessione di incentivi per la
realizzazione di impianti di risalita e di connesse strutture di
servizio);
e) 13 maggio 1993, n. 33 (Norme in materia di turismo
equestre);
f) 24 dicembre 1996, n. 43 (Costituzione di un fondo di
rotazione per la realizzazione di opere di miglioramento fondiario
in agricoltura);
g) 27 febbraio 1998, n. 8 (Interventi regionali per lo
sviluppo di impianti a fune e di connesse strutture di
servizio);
h) 26 maggio 1998, n. 38 (Interventi regionali a favore del
settore termale);
i) 4 settembre 2001, n. 19 (Interventi regionali a sostegno
delle attività turistico-ricettive e commerciali);
j) 31 marzo 2003, n. 6 (Interventi regionali per lo sviluppo
delle imprese industriali e artigiane);
k) 8 giugno 2004, n. 7 (Interventi regionali a sostegno delle
imprese artigiane ed industriali operanti nel settore della
trasformazione dei prodotti agricoli);
l) 16 marzo 2006, n. 7 (Nuove disposizioni concernenti la
società finanziaria regionale FINAOSTA S.p.A.. Abrogazione della
legge regionale 28 giugno 1982, n. 16);
m) 4 dicembre 2006, n. 29 (Nuova disciplina dell'agriturismo.
Abrogazione della legge regionale 24 luglio 1995, n. 27, e del
regolamento regionale 14 aprile 1998, n. 1).
3. La sospensione si applica alle rate dei mutui stipulati al
24 febbraio 2012 in scadenza dal 1° marzo 2012 al 28 febbraio
2013.
4. La sospensione si applica anche ai mutuatari inadempienti
alla data del 24 febbraio 2012 rispetto a rate di mutuo scadute, a
condizione che non sia già iniziato il procedimento esecutivo per
l'escussione delle garanzie.
5. I mutuatari possono richiedere la sospensione del
pagamento delle rate di mutuo ai sensi del presente articolo con
apposita domanda da presentare alla società finanziaria regionale
FINAOSTA S.p.A. o alle banche convenzionate, entro il 24 febbraio
2012 per le rate in scadenza nei mesi di marzo ed aprile 2012 ed
entro il 27 aprile 2012 per le rate con scadenza
successiva.
Articolo 5
(Sospensione delle quote capitali su mutui con contributo in
conto interessi della Regione)
1. Le disposizioni di cui all'articolo 2 della legge
regionale 18 gennaio 2010, n. 2 (Proroga, per l'anno 2010, delle
misure straordinarie ed urgenti in funzione anti-crisi per il
sostegno alle famiglie e alle imprese di cui alla legge regionale
23 gennaio 2009, n. 1, ed altri interventi), per la sospensione
delle quote capitali sui mutui con contributo in conto interessi
della Regione sono prorogate limitatamente alla prima rata in
scadenza nel periodo di cui al comma 2 per i mutui agevolati con
rate semestrali e limitatamente ad un periodo di sei mesi per i
mutui agevolati con rate annuali con conseguente variazione delle
scadenze delle rate successive.
2. La sospensione si applica alle rate dei mutui stipulati al
24 febbraio 2012 in scadenza dal 1° marzo 2012 al 28 febbraio
2013.
3. L'onere derivante dall'applicazione del comma 1, stimato
per il triennio 2012/2014 in complessivi euro 300.000, è finanziato
con le disponibilità presenti sul fondo di gestione speciale di
FINAOSTA S.p.A. ai sensi dell'articolo 6 della l.r. 7/2006.
Articolo 6
(Interventi a sostegno delle famiglie meno abbienti. Bonus
energia ed esenzioni tariffarie)
1. Gli interventi di cui all'articolo 6 della l.r. 1/2009
sono prorogati per l'anno 2012 alle condizioni ivi
previste.
2. Gli interventi di cui all'articolo 4, comma 2, della l.r.
2/2010 sono prorogati per l'anno 2012 alle condizioni ivi
previste.
3. L'onere derivante dall'applicazione del comma 1, stimato
per l'anno 2012 in complessivi euro 1.800.000, è finanziato
mediante risorse derivanti da trasferimenti con vincolo settoriale
di destinazione di cui al titolo V della legge regionale 20
novembre 1995, n. 48 (Interventi regionali in materia di finanza
locale) (UPB 1.4.2.11 Interventi correnti di finanza locale con
vincolo di destinazione nel settore delle politiche sociali -
parz.).
4. Le minori entrate sui bilanci degli enti locali derivanti
dall'applicazione delle disposizioni di cui al comma 2 possono
trovare compensazione in sede di assestamento del bilancio 2012
mediante le risorse finanziarie di cui alla l.r. 48/1995.
Articolo 7
(Sospensione del pagamento del diritto proporzionale sulle
acque minerali di sorgenti - Leggi regionali 13 marzo 2008, n. 5, e
15 aprile 2008, n. 9)
1. Il pagamento del diritto proporzionale di cui all'articolo
49, comma 1, della legge regionale 13 marzo 2008, n. 5 (Disciplina
delle cave, delle miniere e delle acque minerali naturali, di
sorgente e termali), non è dovuto per le annualità 2011, 2012 e
2013. Il pagamento del diritto proporzionale di cui all'articolo
49, comma 1, della l.r. 5/2008, determinato sulla base dei dati di
produzione relativi all'anno 2013, è corrisposto entro il 31 marzo
2014.
Articolo 8
(Modificazioni alle leggi regionali 20 giugno 1996, n. 12, e
7 dicembre 2009, n. 46)
1. Agli articoli 15bis, 15ter e 21bis della legge regionale
20 giugno 1996, n. 12 (Legge regionale in materia di lavori
pubblici), le parole: "20.000 euro" sono sostituite dalle seguenti:
"40.000 euro".
2. Al comma 2 dell'articolo 27 della l.r. 12/1996, sono
apportate le seguenti modificazioni:
a) al secondo periodo, le parole: "500.000 euro" sono
sostituite dalle seguenti: "1 milione di euro";
b) il quarto periodo è sostituito dal seguente: "L'invito è
rivolto, per lavori di importo pari o superiore a 500.000 euro, ad
almeno dieci soggetti e, per lavori di importo inferiore a 500.000
euro, ad almeno cinque soggetti se sussistono aspiranti idonei in
tali numeri.".
3. Al comma 5 dell'articolo 18 della legge regionale 7
dicembre 2009, n. 46 (Nuova disciplina dell'assetto contabile,
gestionale e di controllo dell'Azienda regionale sanitaria USL
della Valle d'Aosta (Azienda USL). Abrogazione della legge
regionale 16 luglio 1996, n. 19), le parole: "20.000 euro" sono
sostituite dalle seguenti: "40.000 euro".
CAPO II
MISURE DI CONTENIMENTO DELLA SPESA
Articolo 9
(Disposizioni in materia di personale regionale)
1. Le limitazioni alle assunzioni a tempo indeterminato
nell'Amministrazione regionale di cui all'articolo 7 della legge
regionale 10 dicembre 2010, n. 40 (Legge finanziaria per gli anni
2011/2013), si applicano anche per l'anno 2012, avuto riguardo ai
posti vacanti della dotazione organica al 1° gennaio 2012 e a
quelli che si renderanno vacanti nella medesima annualità.
2. Resta esclusa dall'ambito di applicazione delle
limitazioni di cui al comma 1, la copertura dei posti degli
organici del Corpo forestale della Valle d'Aosta e del personale
professionista del Corpo valdostano dei vigili del fuoco.
Articolo 10
(Disposizioni per il contenimento della spesa per iniziative
turistiche e culturali)
1. Per il triennio 2012/2014, fermo restando il concorso agli
obiettivi complessivi di finanza pubblica, la spesa a carico del
bilancio regionale:
a) per le campagne pubblicitarie non può essere superiore al
50 per cento della spesa sostenuta per le medesime finalità
nell'anno 2009;
b) per le attività espositive non può essere superiore al 50
per cento della spesa sostenuta per le medesime finalità nell'anno
2009;
c) per le sponsorizzazioni di cui al capo IV della legge
regionale 1° aprile 2004, n. 3 (Nuova disciplina degli interventi a
favore dello sport), non può essere superiore al 40 per cento della
spesa sostenuta per le medesime finalità nell'anno 2009.
2. Non rientrano nelle limitazioni di cui al presente
articolo le spese dirette alla promozione e alla veicolazione
dell'immagine turistica della Regione.
Articolo 11
(Concorso degli enti locali al riequilibrio della finanza
pubblica. Obbligo di esercizio in forma associata delle funzioni
comunali)
1. Per l'anno 2012, la Giunta regionale, con propria
deliberazione, previo parere del Consiglio permanente degli enti
locali, definisce le misure per la razionalizzazione e il
contenimento della spesa relativa al personale degli enti locali,
contestualmente alla definizione del patto di stabilità per gli
enti locali medesimi.
2. Entro il 31 dicembre 2012, le funzioni dei Comuni che non
siano svolte per il tramite delle Comunità montane sono esercitate
obbligatoriamente attraverso le altre forme di collaborazione di
cui alla parte IV del titolo I della legge regionale 7 dicembre
1998, n. 54 (Sistema delle autonomie in Valle d'Aosta), da parte
dei Comuni, di norma contermini, con popolazione inferiore a 1.000
abitanti alla data del 1° gennaio 2011. Il rispetto delle
disposizioni di cui al presente comma costituisce indice di
virtuosità ai fini del riparto della quota di risorse finanziarie
di cui all'articolo 15, comma 5, lettera c). In caso di mancato
adempimento e sino all'effettivo esercizio in forma associata delle
funzioni comunali, i trasferimenti senza vincolo settoriale di
destinazione di cui all'articolo 14, comma 2, lettera b), della
l.r. 48/1995 restano sospesi.
3. Le forme di collaborazione individuate per l'esercizio
obbligatorio delle funzioni comunali in applicazione di quanto
disposto al comma 1 possono prevedere la costituzione di uffici
comuni, operanti con personale assegnato dagli enti partecipanti,
ai quali affidare l'esercizio delle funzioni associate in luogo dei
Comuni partecipanti all'accordo.
4. L'articolo 15 della legge regionale 4 settembre 2001, n.
23 (Norme concernenti lo status degli amministratori locali della
Valle d'Aosta. Abrogazione delle leggi regionali 18 maggio 1993, n.
35, 23 dicembre 1994, n. 78 e 19 maggio 1995, n. 17), è sostituito
dal seguente:
"Articolo 15
(Rinvio)
1. Agli amministratori di cui all'articolo 2, comma 1,
lavoratori dipendenti, si applicano, in materia di aspettative e
permessi, le disposizioni contenute nella parte I, titolo III, capo
IV del decreto legislativo 18 agosto 2000, n. 267 (Testo unico
delle leggi sull'ordinamento degli enti locali). A tal fine, i
membri del Consiglio dei sindaci delle comunità montane sono
equiparati ai componenti delle Giunte delle comunità montane di cui
all'articolo 79, comma 3, del d.lgs. 267/2000 e le associazioni dei
comuni sono equiparate ai consorzi di cui all'articolo 31 del
medesimo decreto.".
5. Gli articoli 2, comma 2, 16, 17, 18, 19, 20, 21 e 22 della
l.r. 23/2001 sono abrogati.
Articolo 12
(Adunanze degli organi comunali. Modificazioni alla legge
regionale 7 dicembre 1998, n. 54)
1. Al comma 9 dell'articolo 19 della l.r. 54/1998, dopo le
parole: "previsti nel regolamento" sono aggiunte le seguenti: "e,
nei Comuni con popolazione fino a 15.000 abitanti, si tengono
preferibilmente in un arco temporale non coincidente con l'orario
di lavoro dei partecipanti".
2. Al comma 2 dell'articolo 24 della l.r. 54/1998, è
aggiunto, in fine, il seguente periodo: "Nei Comuni con popolazione
fino a 15.000 abitanti, le riunioni della Giunta si tengono
preferibilmente in un arco temporale non coincidente con l'orario
di lavoro dei partecipanti".
3. Al comma 3 dell'articolo 89bis della l.r. 54/1998, dopo le
parole: "stabiliti dal regolamento" sono aggiunte le seguenti: ", e
si tengono preferibilmente in un arco temporale non coincidente con
l'orario di lavoro dei partecipanti".
TITOLO II
DISPOSIZIONI IN MATERIA DI SPESA
CAPO I
DISPOSIZIONI IN MATERIA DI PERSONALE
Articolo 13
(Disposizioni in materia di personale regionale)
1. Ai sensi dell'articolo 6, comma 2, della legge regionale
23 luglio 2010, n. 22 (Nuova disciplina dell'organizzazione
dell'Amministrazione regionale e degli enti del comparto unico
della Valle d'Aosta. Abrogazione della legge regionale 23 ottobre
1995, n. 45, e di altre leggi in materia di personale), la
dotazione organica della struttura regionale è definita in 84 unità
di personale assegnate all'organico del Consiglio regionale, di cui
9 unità con qualifica di dirigente e 2870 unità di personale di cui
141 unità con qualifica di dirigente, ivi comprese 10 unità
assegnate alla Sezione regionale di controllo della Corte dei conti
per la Regione Valle d'Aosta/Vallée d'Aoste, ai sensi dell'articolo
4, comma 1, della legge regionale 28 giugno 2011, n. 16
(Assestamento del bilancio di previsione per l'anno finanziario
2011, modifiche a disposizioni legislative e variazioni al bilancio
di previsione per il triennio 2011/2013), e 2 unità assegnate
all'Avvocatura regionale, ai sensi dell'articolo 1, comma 5, della
legge regionale 15 marzo 2011, n. 6 (Istituzione dell'Avvocatura
regionale), così distribuite nei seguenti organici:
a) Giunta regionale: 2070 unità di personale, di cui 137
unità con qualifica di dirigente;
b) istituzioni scolastiche ed educative dipendenti dalla
Regione: 401 unità di personale;
c) Corpo forestale della Valle d'Aosta: 167 unità di
personale, di cui 2 unità con qualifica di dirigente;
d) personale professionista del Corpo valdostano dei vigili
del fuoco: 232 unità di personale, di cui 2 unità con qualifica di
dirigente.
2. Ai sensi dell'articolo 12, comma 2, della l.r. 22/2010, i
segretari particolari, definiti in 10 unità di personale di cui 1
unità assegnata all'organico del Consiglio regionale, sono
collocati al di fuori della dotazione organica. La spesa è
autorizzata per l'anno 2012, per euro 915.000 (UPB 1.02.01.12 Altri
interventi per il personale regionale - parz.) e per euro 102.450
(UPB 1.01.01.10 Consiglio regionale - parz.).
3. Il contingente di personale con qualifica di dirigente di
cui al comma 1 è comprensivo di quello di cui agli articoli 8,
comma 2, 9, comma 1, 11, comma 1, della l.r. 22/2010, nonché di
quello i cui incarichi possono essere conferiti ai sensi degli
articoli 21, comma 2, e 22, comma 4, della medesima legge.
4. Per le finalità di cui all'articolo 6 della l.r. 22/2010,
i limiti di spesa relativi alla dotazione organica di cui al comma
1 sono definiti in euro 131.292.687 per retribuzioni, indennità
accessorie e oneri di legge a carico del datore di lavoro, ivi
comprese le assunzioni a tempo determinato, di cui:
a) euro 127.034.600 per il personale amministrato dalla
Giunta regionale (UPB 1.2.1.10 Trattamento economico del personale
regionale), suddivisi in euro 126.271.000 per il personale
assegnato agli organici facenti capo alla Giunta regionale, ivi
compresi euro 71.000 per l'attribuzione dell'indennità di trasferta
al personale professionista del Corpo valdostano dei vigili del
fuoco per l'anno 2009 ed euro 763.600 per il personale della
direzione Agenzia regionale del lavoro assunto con contratto di
diritto privato;
b) euro 4.258.087 per il personale assegnato all'organico del
Consiglio regionale (UPB 1.1.1.10 Consiglio regionale -
parz.).
5. Le risorse finanziarie destinate annualmente al Fondo
unico aziendale del personale regionale e del personale della
direzione Agenzia del Lavoro non utilizzate al termine di ciascun
esercizio finanziario sono portate in aumento delle risorse
dell'esercizio finanziario successivo.
6. Le risorse finanziarie destinate al Fondo per la quarta
progressione orizzontale ai sensi dell'articolo 141 del contratto
collettivo regionale di lavoro del 13 dicembre 2010 che risultino
in esubero a seguito dell'erogazione della medesima al personale
avente diritto costituiscono economia di spesa.
7. Per le finalità di cui agli articoli 14 e 15 della l.r.
22/2010, la spesa degli addetti alle attività giornalistiche e di
informazione è autorizzata, per l'anno 2012, per euro 250.000 (UPB
1.02.01.12 Altri interventi per il personale regionale - parz.) a
carico dell'Amministrazione regionale e per euro 235.000 a carico
della Presidenza del Consiglio regionale (UPB 1.01.01.10 Consiglio
regionale - parz.).
8. Per le finalità di cui agli articoli 11 e 14, comma 2,
lettera b), della l.r. 22/2010, la spesa dei collaboratori di
supporto è autorizzata, per l'anno 2012, per euro 50.000 a carico
dell'Amministrazione regionale (UPB 1.01.01.11 Giunta regionale e
Presidente della Regione - parz.) e per euro 50.000 a carico della
Presidenza del Consiglio regionale (UPB 1.01.01.10 Consiglio
regionale - parz.).
9. Per le finalità di cui all'articolo 53 della l.r. 22/2010,
è autorizzata la spesa per l'importo di euro 176.000 a decorrere
dall'anno 2012 (UPB 1.01.01.12 Istituzioni diverse -
parz.).
10. Per le finalità di cui agli articoli 29 e 66 della l.r.
22/2010 e dell'articolo 8 della legge regionale 18 aprile 2008, n.
16 (Disposizioni in materia di telelavoro), è autorizzata la spesa
per complessivi euro 18.000 a decorrere dall'anno 2012 (UPB
1.03.01.11 Comitati e commissioni - parz.).
11. La Giunta regionale è autorizzata ad apportare le
occorrenti variazioni per la riproposizione nel bilancio dell'anno
successivo degli importi di cui al comma 5 non utilizzati al
termine di ciascun esercizio finanziario. Fino a quando non sia
approvato il rendiconto di tale ultimo esercizio, delle predette
spese non si tiene conto ai fini del calcolo dell'eventuale
differenza di cui all'articolo 7, comma 1, della l.r.
30/2009.
Articolo 14
(Modificazione alla legge regionale 10 novembre 2009, n.
37)
1. Al comma 4bis dell'articolo 39 della legge regionale 10
novembre 2009, n. 37 (Nuove disposizioni per l'organizzazione dei
servizi antincendi della Regione autonoma valle d'Aosta/Vallée
d'Aoste), le parole: "Con effetto dal 1° gennaio 2010" sono
sostituite dalle seguenti: "Con effetto dal 1° gennaio
2009".
2. L'onere derivante dall'applicazione del comma 1 trova
copertura nell'autorizzazione di spesa di cui all'articolo 13,
comma 4, lettera a).
CAPO II
INTERVENTI IN MATERIA DI FINANZA E CONTABILITÀ DEGLI ENTI
LOCALI
Articolo 15
(Determinazione delle risorse destinate alla finanza
locale)
1. L'ammontare delle risorse finanziarie da destinare agli
interventi in materia di finanza locale è determinato, ai sensi
dell'articolo 6, comma 1, della l.r. 48/1995 in euro 247.574.750
per l'anno 2012.
2. Per l'anno 2012, le risorse di cui al comma 1 sono
ripartite e destinate con le modalità di cui ai commi 3, 4 e 5,
anche in deroga alla l.r. 48/1995, in relazione agli impatti sulla
finanza regionale e locale derivanti dalla partecipazione della
Regione agli obiettivi complessivi di finanza pubblica, nonché a
quelli di perequazione e di solidarietà e dell'esercizio dei
diritti e dei doveri dagli stessi derivanti.
3. Per l'anno 2012, la somma di cui al comma 1 è ripartita
fra gli interventi finanziari di cui all'articolo 5 della l.r.
48/1995 nel modo seguente:
a) trasferimenti finanziari agli enti locali senza vincolo
settoriale di destinazione, euro 109.845.046 (Area omogenea 1.4.1
Trasferimenti di Finanza locale senza vincolo di
destinazione);
b) interventi per programmi di investimento, euro 21.434.005
(Area omogenea 1.4.3 Speciali programmi di investimento) da
utilizzare:
1) quanto ad euro 19.000.000, per il finanziamento dei
programmi del Fondo per speciali programmi di investimento (FoSPI)
di cui al capo II del titolo IV della l.r. 48/1995;
2) quanto ad euro 2.434.005, per gli interventi previsti
dalla legge regionale 30 maggio 1994, n. 21 (Interventi regionali
per favorire l'accesso al credito degli enti locali e degli enti ad
essi strumentali dotati di personalità giuridica);
c) trasferimenti finanziari con vincolo settoriale di
destinazione, euro 116.295.699 ripartiti ed autorizzati nelle
misure indicate nell'allegato A, ai sensi dell'articolo 27 della
l.r. 48/1995 (Area omogenea 1.4.2 Trasferimenti di Finanza locale
con vincolo settoriale di destinazione; UPB 1.15.1.10 Oneri per
interessi - parz. e UPB 1.15.1.30 Quote capitale per ammortamento
mutui - parz.).
4. Per l'anno 2012, le risorse finanziarie di cui al comma 3,
lettera a), sono destinate:
a) per euro 4.441.529, al finanziamento dei comuni, ripartiti
secondo il criterio di cui all'articolo 6, comma 2bis, della legge
regionale 17 dicembre 1997, n. 41 (Legge finanziaria per gli anni
1998/2000);
b) per euro 98.315.389, al finanziamento dei comuni;
c) per euro 5.750.000, al finanziamento delle Comunità
montane;
d) per euro 1.338.128, al Comune di Aosta quale ulteriore
trasferimento finanziario senza vincolo settoriale di
destinazione.
5. Per l'anno 2012, una quota delle risorse finanziarie di
cui al comma 4, lettera b), è destinata:
a) per euro 8.311.024, a spese d'investimento;
b) per euro 4.173.560, a spese per gli interventi di politica
sociale, secondo i criteri di riparto determinati con deliberazione
della Giunta regionale, previo parere del Consiglio permanente
degli enti locali;
c) per euro 500.000 a spese di investimento, per il
finanziamento dei comuni che risultino virtuosi nel contenimento
dei costi dei servizi e nel rispetto degli adempimenti di cui
all'articolo 11, comma 2, secondo i criteri di riparto stabiliti
con deliberazione della Giunta regionale, previo parere del
Consiglio permanente degli enti locali.
6. Salvo quanto previsto dalla presente legge, gli enti
locali si fanno carico degli oneri per la realizzazione degli
interventi previsti nell'allegato A per quanto eccedente gli
stanziamenti iscritti nei pertinenti capitoli di spesa del bilancio
di previsione della Regione.
7. I comuni concorrono al finanziamento delle Comunità
montane di appartenenza, al fine di garantirne un adeguato
funzionamento. In caso di mancato accordo, ogni Comune contribuisce
al finanziamento della Comunità montana in base alla spesa di
riferimento determinata ai sensi dell'articolo 11 della l.r.
48/1995.
8. Gli enti locali concorrono, per quanto di rispettiva
competenza, al finanziamento dei servizi erogati ai propri
cittadini.
9. Ai commi 4 e 5 dell'articolo 19 della legge regionale 20
gennaio 2005, n. 1 (Disposizioni per la manutenzione del sistema
normativo regionale. Modificazioni e abrogazioni di leggi e
disposizioni regionali), le parole: "fino al 31 dicembre 2011" sono
sostituite dalle seguenti: "fino al 31 dicembre 2012".
Articolo 16
(Finanziamento regionale degli enti locali. Modificazione
alla l.r. 48/1995)
1. Il comma 1 dell'articolo 6 della l.r. 48/1995 è sostituito
dal seguente:
"1. Per il finanziamento degli interventi di cui all'articolo
5, la Regione destina, a far data dall'annualità 2013, il
novantacinque per cento dei nove decimi del gettito dell'imposta
sul reddito delle persone fisiche spettantele ai sensi
dell'articolo 2, comma 1, lettera a), della legge 26 novembre 1981,
n. 690 (Revisione dell'ordinamento finanziario della regione Valle
d'Aosta), rilevato nel penultimo esercizio finanziario della
Regione antecedente a quello della ripartizione dei
fondi.".
Articolo 17
(Fondo per Speciali Programmi di Investimento -
FoSPI)
1. Al fine dell'approvazione e del finanziamento dei progetti
esecutivi relativi alle opere inserite nel programma FoSPI
2012/2014, la spesa complessiva di euro 21.090.909, già determinata
ai sensi dell'articolo 14, comma 3, della l.r. 40/2010, è
rideterminata in euro 17.894.132 ed è così suddivisa:
a) anno 2012 euro 429.087;
b) anno 2013 euro 0;
c) anno 2014 euro 17.465.045.
2. Per l'erogazione dei contributi di cui all'articolo 21
della 1.r. 48/1995, la spesa per il triennio 2012/2014 è
determinata in euro 1.289.000 per l'anno 2012, in euro 500.413 per
l'anno 2013 e in euro 1.500.000 per l'anno 2014.
3. Ai fini dell'approvazione del programma FoSPI, la spesa di
riferimento per il triennio 2013/2015, già determinata
complessivamente in euro 21.090.909 ai sensi dell'articolo 14,
comma 4, della l.r. 40/2010, è rideterminata in complessivi euro
15.000.000 ed è indicativamente suddivisa in euro 260.338 per
l'anno 2013 e in euro 34.955 per l'anno 2014. All'autorizzazione
della spesa e alla sua articolazione per annualità, ai fini
dell'approvazione e del finanziamento dei progetti esecutivi
relativi alle opere inserite nel programma, si provvederà con legge
finanziaria per il triennio 2013/2015.
4. Ai fini dell'approvazione del programma FoSPI, la spesa di
riferimento per il triennio 2014/2016 è determinata in euro
15.000.000. All'autorizzazione della spesa e alla sua articolazione
per annualità, ai fini dell'approvazione e del finanziamento dei
progetti esecutivi relativi alle opere inserite nel programma, si
provvede con legge finanziaria per il triennio 2014/2016.
5. Per l'aggiornamento, nel periodo 2012/2014, dei programmi
triennali già approvati ai sensi delle leggi regionali 18 agosto
1986, n. 51 (Istituzione del Fondo regionale Investimenti
Occupazione FRIO), 26 maggio 1993, n. 46 (Norme in materia di
finanza degli enti locali della Regione), e 48/1995, è determinata
la spesa complessiva in euro 100.000, interamente previsti
nell'anno 2012.
Articolo 18
(Individuazione in forma associata dell'ufficio per i
procedimenti disciplinari)
1. Gli oneri a carico degli enti locali correlati alla
gestione in forma associata dell'ufficio per i procedimenti
disciplinari, in attuazione di quanto disposto dall'articolo 73,
comma 2, della l.r. 22/2010, sono determinati per l'anno 2012 in
euro 100.000 e ad essi si provvede mediante risorse derivanti da
trasferimenti con vincolo settoriale di destinazione di cui al
titolo V della l.r. 48/1995. Per gli anni successivi, gli
stanziamenti sono individuati secondo le modalità di cui
all'articolo 25, comma 3, della l.r. 48/1995. (UPB 1.4.2.10
Interventi correnti di finanza locale con vincolo di destinazione
nel settore dei servizi generali e dello sviluppo economico -
parz.).
Articolo 19
(Finanziamento delle spese relative al personale delle
istituzioni scolastiche trasferito agli enti locali)
1. A decorrere dall'anno 2012, in deroga alla l.r. 54/1998,
il trasferimento agli enti locali per la copertura delle spese
relative ai posti della dotazione organica del personale delle
istituzioni scolastiche trasferito dal 1° gennaio 2010 è finanziato
mediante risorse derivanti da trasferimenti con vincolo settoriale
di destinazione di cui al titolo V della l.r. 48/1995, con le
modalità definite con deliberazione della Giunta regionale, previo
parere del Consiglio permanente degli enti locali.
2. L'onere a carico degli enti locali derivante
dall'applicazione del comma 1 è determinato, per l'anno 2012, in
complessivi euro 4.700.000, di cui euro 68.400 relativi ai premi di
anzianità dovuti al personale (UPB 1.4.2.12 - Interventi correnti
di finanza locale con vincolo di destinazione nel settore
dell'istruzione e cultura- parz.). Per gli anni successivi, gli
stanziamenti sono individuati secondo le modalità di cui
all'articolo 25, comma 3, della l.r. 48/1995.
Articolo 20
(Trasferimento ai comuni delle risorse necessarie a far
fronte alle spese per il servizio di mensa offerto agli insegnanti
delle scuole dell'infanzia)
1. La Regione provvede ad erogare un trasferimento ai comuni
delle risorse necessarie a far fronte alle spese per il servizio di
mensa offerto al personale insegnante regionale impegnato nella
vigilanza e assistenza degli alunni delle scuole dell'infanzia
durante la refezione scolastica, secondo le modalità definite con
deliberazione della Giunta regionale, previo parere del Consiglio
permanente degli enti locali.
2. L'onere derivante dall'applicazione del comma 1,
determinato in euro 300.000 per l'anno 2012 (UPB 1.4.2.12 -
Interventi correnti di finanza locale con vincolo di destinazione
nel settore dell'istruzione e cultura- parz.), è finanziato
mediante risorse derivanti da trasferimenti con vincolo settoriale
di destinazione di cui al titolo V della l.r. 48/1995. Per gli anni
successivi, gli stanziamenti sono individuati secondo le modalità
di cui all'articolo 25, comma 3, della l.r. 48/1995.
Articolo 21
(Trasferimento per la gestione del Centro comunale immigrati
extracomunitari)
1. A decorrere dall'anno 2012, è autorizzato il trasferimento
al Comune di Aosta dei fondi necessari per la gestione del Centro
comunale immigrati extracomunitari di Aosta (CCIE), a servizio
dell'intera collettività valdostana, finanziato mediante risorse
derivanti da trasferimenti con vincolo settoriale di destinazione
di cui al titolo V della l.r. 48/1995.
2. L'onere derivante dall'applicazione del comma 1 è
determinato in euro 370.000 per l'anno 2012 (UPB 1.4.2.11
Interventi correnti di finanza locale con vincolo di destinazione
nel settore delle politiche sociali - parz.). Per gli anni
successivi, gli stanziamenti sono individuati secondo le modalità
di cui all'articolo 25, comma 3, della l.r. 48/1995.
Articolo 22
(Modificazione alla legge regionale 23 luglio 2010, n. 23.
Interventi economici di sostegno sociale)
1. Dopo il comma 2 dell'articolo 28 della legge regionale 23
luglio 2010, n. 23 (Testo unico in materia di interventi economici
di sostegno e promozione sociale. Abrogazione di leggi regionali),
è inserito il seguente:
"2bis. A decorrere dall'anno 2012, gli interventi di cui agli
articoli 6, 7, 18 e 19 sono finanziati mediante risorse derivanti
da trasferimenti con vincolo settoriale di destinazione di cui al
titolo V della l.r. 48/1995 e sono gestiti direttamente dalla
Regione, in deroga alla medesima legge.".
2. L'onere derivante dall'applicazione del comma 1 è
determinato in euro 5.630.000 per l'anno 2012 (UPB 1.4.2.11
Interventi correnti di finanza locale con vincolo di destinazione
nel settore delle politiche sociali - parz.). Per gli anni
successivi, gli stanziamenti sono individuati secondo le modalità
di cui all'articolo 25, comma 3, della l.r. 48/1995.
Articolo 23
(Modificazioni alla legge regionale 26 ottobre 2007, n. 28.
Disposizioni di riordino in materia di edilizia
residenziale)
1. Alle lettere a), b), c), e) del comma 2 dell'articolo 5
della legge regionale 26 ottobre 2007, n. 28 (Disposizioni di
riordino in materia di edilizia residenziale. Modificazioni alla
legge regionale 8 ottobre 1973, n. 33), la parola: "risorse" è
sostituita dalle seguenti: "eventuali risorse".
2. La lettera d) del comma 2 dell'articolo 5 della l.r.
28/2007 è sostituita dalla seguente:
"d) risorse derivanti da trasferimenti finanziari con vincolo
settoriale di destinazione di cui al titolo V della l.r.
48/1995;".
3. Per le finalità della l.r. 28/2007, è autorizzata la spesa
di 3.350.000 per l'anno 2012. Per gli anni successivi, gli
stanziamenti sono individuati secondo le modalità di cui
all'articolo 25, comma 3, della l.r. 48/1995 (UPB 1.4.2.27
Interventi d'investimento di finanza locale con vincolo di
destinazione nel settore dello sviluppo delle abitazioni).
Articolo 24
(Modificazioni alla legge regionale 1° settembre 1997, n. 29.
Trasporto pubblico locale)
1. Dopo il comma 1 dell' articolo 13 della legge regionale 1°
settembre 1997, n. 29 (Norme in materia di servizi di trasporto
pubblico di linea), è inserito il seguente:
"1bis. I servizi di cui al presente capo sono considerati di
rilevanza locale nel caso di linee di trasporto a percorrenza
urbana o suburbana, o di rilevanza regionale, nel caso di linee di
trasporto a lunga percorrenza o interurbane.".
2. Al comma 2 dell'articolo 13 della l.r. 29/1997, le parole:
"apposito capitolo" sono sostituite dalle seguenti: "appositi
capitoli".
3. Dopo il comma 2 dell'articolo 13 della l.r. 29/1997, è
aggiunto il seguente:
"2bis. Al finanziamento dei servizi di cui al comma 1, si
provvede:
a) mediante risorse derivanti da trasferimenti con vincolo
settoriale di destinazione di cui al titolo V della legge regionale
20 novembre 1995, n. 48 (Interventi regionali in materia di finanza
locale), per i servizi di rilevanza locale;
b) mediante risorse di finanza regionale, per i servizi di
rilevanza regionale.".
4. Dopo il comma 2bis dell'articolo 13 della l.r. 29/1997,
introdotto dal comma 3, è aggiunto il seguente:
"2ter. In deroga a quanto disposto dalla l.r. 48/1995, i
finanziamenti di cui al comma 2bis, lettera a), sono gestiti
direttamente dalla Regione.".
5. Per le finalità di cui alla l.r. 29/1997, è autorizzata la
spesa di euro 26.899.400 per l'anno 2012, di euro 27.449.400 per
l'anno 2013 e di euro 27.999.400 per l'anno 2014 (U.P.B. 1.4.2.14.
- Interventi correnti di finanza locale con vincolo di destinazione
nel settore dei trasporti; U.P.B. 1.13.2.10. - Interventi per la
gestione dei trasporti pubblici - parz., U.P.B. 1.13.3.10. -
Gestione e sviluppo del trasporto ferroviario - parz.).
Articolo 25
(Modificazioni alla legge regionale 1° giugno 2007, n. 13.
Obbligo di costruzione del manto di copertura in lose di pietra e
disciplina dei relativi benefici economici)
1. Al comma 3 dell'articolo 7 della legge regionale 1° giugno
2007, n. 13 (Nuove disposizioni in materia di obbligo di
costruzione del manto di copertura in lose di pietra e disciplina
dei relativi benefici economici. Modificazione alla legge regionale
27 maggio 1994, n. 18), le parole: "fino al 31 dicembre 2011" sono
sostituite dalle seguenti: "fino al 31 dicembre 2013".
2. Dopo il comma 3 dell'articolo 17 della l.r. 13/2007, è
inserito il seguente:
"3bis. A decorrere dall'anno 2012, al finanziamento dei
contributi di cui alla presente legge si provvede mediante le
risorse derivanti da trasferimenti finanziari con vincolo
settoriale di destinazione di cui al titolo V della legge regionale
20 novembre 1995, n. 48 (Interventi regionali in materia di finanza
locale).".
3. Per le finalità di cui alla l.r. 13/2007, è autorizzata la
spesa di euro 2.400.000 per l'anno 2012 (UPB 1.4.2.23 Interventi
d'investimento di finanza locale con vincolo di destinazione per
l'assetto e la tutela del territorio - parz.).
Articolo 26
(Disposizioni per la continuità aziendale delle gestioni
funiviarie)
1. In considerazione della rilevanza generale dei servizi di
trasporto funiviario e ferma restando, ove già esistente, la
partecipazione azionaria dei comuni nelle società operanti nel
settore al fine di assicurarne il collegamento con i rispettivi
territori, la Regione è autorizzata ad effettuare, per garantire la
continuità aziendale, aumenti di capitale a favore delle società di
capitali da essa partecipate che eserciscono impianti funiviari,
ivi comprese quelle che abbiano registrato per tre esercizi
consecutivi perdite di esercizio ovvero che abbiano utilizzato
riserve disponibili per il ripianamento di perdite anche
infrannuali, oltre che nei casi di cui all'articolo 2447 del codice
civile, anche per la realizzazione di investimenti o per la
copertura di disavanzi di gestione.
2. In deroga a quanto disposto dalla l.r. 48/1995, al
finanziamento dell'onere di cui al comma 1 si provvede mediante
risorse derivanti da trasferimenti con vincolo settoriale di
destinazione di cui al titolo V della medesima legge.
3. Per gli interventi di cui al comma 1, da effettuarsi
tramite la gestione speciale di FINAOSTA S.p.A. di cui all'articolo
6 della l.r. 7/2006, la spesa è determinata in euro 1.500.000 per
l'anno 2012 e, per gli anni successivi, con le modalità di cui
all'articolo 25, comma 3, della l.r. 48/1995 (UPB 1.4.2.26
Interventi di investimento di finanza locale con vincolo di
destinazione per strutture turistico sportive e impianti a fune -
parz.).
Articolo 27
(Finanziamento di un piano pluriennale di interventi per la
realizzazione di opere di protezione da colate di detrito, frane e
inondazioni)
1. L'autorizzazione di spesa di cui all'articolo 19, comma 3,
della l.r. 40/2010, già determinata in complessivi euro 30.900.000,
è rideterminata in complessivi euro 36.400.000, di cui euro
6.500.000 per l'anno 2012 (UPB 1.4.2.23 Interventi d'investimento
di finanza locale con vincolo di destinazione per l'assetto e la
tutela del territorio - parz.).
Articolo 28
(Finanziamento degli interventi per la riqualificazione di
Aosta quale moderno capoluogo regionale)
1. L'autorizzazione di spesa di cui all'articolo 4 della
legge regionale 2 marzo 1992, n. 3 (Interventi per la
riqualificazione di Aosta quale moderno capoluogo regionale), è
determinata, per il triennio 2012/2014, in euro 2.000.000 per
l'anno 2012, euro 2.558.000 per l'anno 2013 ed euro 1.953.785 per
l'anno 2014 (UPB 01.04.04.20 Interventi per altri investimenti di
finanza locale - parz.).
2. Per gli importi e per i periodi di cui al comma 1, la
Giunta regionale è autorizzata a contrarre mutui passivi (Parte
Entrata - UPB 01.05.01.10 Accensione di prestiti a medio e lungo
termine - parz.).
Articolo 29
(Manutenzione straordinaria di immobili situati nel borgo di
Bard)
1. Le disposizioni di cui all'articolo 49 della legge
regionale 10 dicembre 2008, n. 29 (Legge finanziaria per gli anni
2009/2011), sono prorogate anche per il triennio 2012/2014.
2. L'autorizzazione di spesa è rideterminata per il periodo
di cui al comma 1 in annui euro 15.000 (UPB 01.04.04.20 Interventi
per altri investimenti di finanza locale - parz.).
Articolo 30
(Imposta di soggiorno)
1. In attuazione a quanto disposto dagli articoli 4, comma 1,
e 14, comma 3, del decreto legislativo 14 marzo 2011, n. 23
(Disposizioni in materia di federalismo fiscale municipale), a
decorrere dal 2012 i comuni valdostani possono istituire, con
deliberazione del Consiglio comunale, un'imposta di soggiorno a
carico di coloro che alloggiano nelle strutture ricettive situate
sul proprio territorio, da applicare secondo criteri di gradualità
in proporzione al prezzo, sino a euro 5 per notte di soggiorno. Il
relativo gettito è destinato a finanziare interventi in materia di
turismo, ivi compresi quelli a sostegno delle strutture ricettive,
nonché interventi di manutenzione, fruizione e recupero dei beni
culturali ed ambientali locali, nonché dei relativi servizi
pubblici locali.
2. Le modalità di attuazione dell'imposta di cui al comma 1
sono stabilite con deliberazione della Giunta regionale, adottata
di intesa con il Consiglio permanente degli enti locali.
Articolo 31
(Partecipazione degli enti locali all'accertamento dei
tributi)
1. La partecipazione dei comuni della Valle d'Aosta alle
attività di accertamento dei tributi erariali, prevista dalla
normativa statale vigente, è attuata mediante protocolli di intesa
stipulati tra il Consiglio permanente degli enti locali, la Regione
e le Agenzie fiscali.
2. La partecipazione dei comuni della Valle d'Aosta alle
attività di accertamento dei tributi propri della Regione è attuata
mediante protocolli di intesa stipulati tra il Consiglio permanente
degli enti locali e la Regione, nell'ambito dei quali sono
disciplinati, in particolare, le modalità di trasmissione alla
Regione delle segnalazioni di atti, fatti e negozi che manifestino
comportamenti evasivi ed elusivi da parte di soggetti passivi di
tributi regionali.
CAPO III
INTERVENTI IN MATERIA DI ISTRUZIONE PRIMARIA E
SECONDARIA
Articolo 32
(Finanziamenti per la copertura del fabbisogno orario per
l'insegnamento della lingua inglese nella scuola primaria)
1. L'autorizzazione di spesa per le finalità di cui
all'articolo 24 della l.r. 40/2010, è rideterminata in euro 95.000
per l'anno 2012 e in euro 100.000 dall'anno 2013 ed è determinata
in euro 100.000 per l'anno 2014 (UPB 01.5.1.10 Trasferimenti
correnti per il funzionamento delle istituzioni scolastiche
dipendenti dalla Regione - parz.).
Articolo 33
(Finanziamenti per la copertura del fabbisogno orario per
l'insegnamento della lingua tedesca nelle scuole dei comuni della
valle del Lys)
1. Alle istituzioni scolastiche dei comuni della Valle del
Lys, individuati dalla legge regionale 19 agosto 1998, n. 47
(Salvaguardia delle caratteristiche e tradizioni linguistiche e
culturali delle popolazioni walser della valle del Lys), sono
concessi finanziamenti specifici per la tutela e la valorizzazione
del patrimonio linguistico e l'insegnamento della lingua
tedesca.
2. Il finanziamento è erogato all'istituzione scolastica
competente per i territori dei comuni della valle del Lys, che
svolge le funzioni didattiche e amministrative necessarie per
garantire l'insegnamento della lingua tedesca nelle scuole
dell'infanzia e primarie presenti nei predetti comuni.
3. L'autorizzazione di spesa per le finalità di cui al comma
1 è rideterminata in euro 13.000 per l'anno 2012 e in euro 14.500
per l'anno 2013 ed è determinata in euro 14.500 a decorrere
dall'anno 2014 (U.P.B.1.5.1.10 Trasferimenti correnti per il
funzionamento delle istituzioni scolastiche dipendenti dalla
Regione parz.).
CAPO IV
INTERVENTI IN MATERIA DI ISTRUZIONE UNIVERSITARIA
Articolo 34
(Promozione di servizi formativi di ricerca scientifica per
lo sviluppo delle ricerche tecnologiche)
1. L'onere per le convenzioni di cui all'articolo 35, comma
2, della legge regionale 15 dicembre 2006, n. 30 (Legge finanziaria
anni 2007/2009), già determinato in euro 1.650.000 per l'anno 2012
e in euro 879.000 per l'anno 2013 dall'articolo 27 della l.r.
40/2010, è rideterminato in euro 870.700 per l'anno 2012, in euro
874.000 per gli anni 2013 e 2014 (U.P.B. 01.06.02.10 Interventi per
l'attuazione del diritto allo studio universitario - parte
corrente. - parz.; U.P.B 01.06.01.10 Trasferimenti ad enti
universitari per il funzionamento e U.P.B. 1.6.1.11 Spese per a
promozione dell'istruzione universitaria).
CAPO V
INTERVENTI IN MATERIA DI CULTURA E SPORT
Articolo 35
(Associazione Forte di Bard. Legge regionale 17 maggio 1996,
n. 10)
1. L'autorizzazione di spesa per le finalità di cui
all'articolo 2, comma 3, della legge regionale 17 maggio 1996, n.
10 (Interventi per il recupero e la valorizzazione del forte e del
borgo medioevale di Bard), a favore dell'Associazione Forte di Bard
per la valorizzazione del turismo culturale del Forte di Bard,
prevista in annui euro 3.400.000 per gli anni 2012 e 2013
dall'articolo 28 della l.r. 40/2010, è rideterminata in annui euro
3.350.000 per il triennio 2012/2014 (UPB 01.07.02.10 Assegnazioni
ad enti culturali per il funzionamento - parz.).
Articolo 36
(Manutenzione straordinaria del Museo regionale di scienze
naturali. Legge regionale 20 maggio 1985, n. 32)
1. L'autorizzazione di spesa per la realizzazione degli
interventi di manutenzione straordinaria del Museo regionale di
scienze naturali di cui alla legge regionale 20 maggio 1985, n. 32
(Istituzione del Museo regionale di Scienze Naturali), è
rideterminata, per il triennio 2012/2014, in complessivi euro
700.000, di cui euro 200.000 per l'anno 2013 e 500.000 euro per
l'anno 2014 (UPB 01.07.03.20 Contributi per investimenti per i beni
culturali - parz.).
Articolo 37
(Iniziative volte alla promozione culturale e scientifica in
Valle d'Aosta. Modificazione alla legge regionale 21 dicembre 1993,
n. 89)
1. Dopo l'articolo 2 della legge regionale 21 dicembre 1993,
n. 89 (Disciplina delle iniziative e degli interventi volti alla
promozione culturale e scientifica in Valle d'Aosta), è inserito il
seguente:
"Articolo 2bis
(Collaborazioni con associazioni culturali)
1. Per le finalità di cui all'articolo 1 e per la
realizzazione delle attività di cui all'articolo 2, la Regione
può:
a) stipulare apposite convenzioni di collaborazione con le
associazioni culturali riconosciute dalla legge regionale 9
dicembre 1981, n. 79 (Contributi alle associazioni culturali
valdostane);
b) erogare a tali associazioni appositi finanziamenti per la
realizzazione di iniziative di interesse comune.".
2. L'onere derivante dall'applicazione del presente articolo
è determinato a decorrere dall'anno 2012 in 75.000 euro (UPB
01.07.01.12 Interventi nel settore etnografico e linguistico -
parz.).
Articolo 38
(Infrastrutture ricreativo-sportive. Modificazione alla legge
regionale 29 giugno 2007, n. 16)
1. Al comma 2bis dell'articolo 9 della legge regionale 29
giugno 2007, n. 16 (Nuove disposizioni per la realizzazione di
infrastrutture ricreativo-sportive di interesse regionale.
Modificazioni di leggi regionali in materia di turismo e
trasporti), le parole: "Limitatamente agli esercizi finanziari
2009/2011" sono sostituite dalle seguenti: "Limitatamente agli
esercizi 2009/2013".
2. L'onere derivante dall'applicazione del presente articolo
è determinato in euro 500.000 per l'anno 2012 e in euro 300.000 per
l'anno 2013 (UPB 01.07.05.20 Interventi di edilizia sportiva -
parz.).
Articolo 39
(Interventi regionali per la riqualificazione del poligono di
Saumont)
1. La Regione, considerato l'interesse regionale ai fini
sportivi e in deroga alla l.r. 48/1995, provvede con propri fondi
alla progettazione e all'esecuzione degli interventi funzionali
alla riqualificazione del poligono di tiro di proprietà del Comune
di Aosta sito in località Saumont.
2. Gli interventi di cui al comma 1 sono attuati sulla base
di un accordo di programma tra la Regione e il Comune di
Aosta.
3. L'onere derivante dall'applicazione del comma 1 è
determinato in euro 400.000 per l'anno 2012 (UPB 1.7.5.20
Interventi di edilizia sportiva- parz.).
CAPO VI
INTERVENTI IN MATERIA DI ASSISTENZA SOCIALE
Articolo 40
(Fondo regionale per le politiche sociali. Legge regionale 4
settembre 2001, n. 18)
1. L'autorizzazione di spesa del Fondo regionale per le
politiche sociali istituito ai sensi dell'articolo 3 della legge
regionale 4 settembre 2001, n. 18 (Approvazione del piano
socio-sanitario regionale per il triennio 2002/2004), è
determinata, per il triennio 2012/2014, in euro 61.620.000, di cui
annui euro 20.540.000 (Area omogenea 01.08.01 Fondo regionale per
le politiche sociali).
2. L'autorizzazione di cui al comma 1 comprende le spese
concernenti la partecipazione della Regione a reti e progetti
europei in materia di politiche sociali.
Articolo 41
(Interventi a sostegno della previdenza
complementare)
1. L'autorizzazione di spesa di cui all'articolo 32 della
l.r. 40/2010 per gli interventi a sostegno della previdenza
complementare previsti dalla legge regionale 4 dicembre 2006, n. 27
(Interventi della Regione autonoma Valle d'Aosta a sostegno della
previdenza complementare ed integrativa e di iniziative di natura
assistenziale), è prorogata sino al 2014 ed è determinata per lo
stesso anno in euro 500.000 (UPB 01.08.02.11 Altri interventi di
assistenza sociale - parz.).
Articolo 42
(Sostegno alla previdenza complementare ed altre iniziative
di natura assistenziale. Legge regionale 4 dicembre 2006, n.
27)
1. Al fine di attivare nell'ambito del tessuto economico e
produttivo regionale meccanismi incentivanti volti ad assicurare
un'attuazione coerente alle disposizioni di cui al decreto
legislativo 5 dicembre 2005, n. 252 (Disciplina delle forme
pensionistiche complementari), alla legge regionale 26 giugno 1997,
n. 22 (Interventi per promuovere e sostenere i fondi pensione a
base territoriale regionale), e alla l.r. 27/2006, la Giunta
regionale, per il triennio 2012/2014, è autorizzata a concedere
contributi, nella misura massima di euro 100 per ogni nuova
iscrizione, alle piccole e medie imprese aventi unità produttive in
Valle d'Aosta, che assicurano e favoriscono lo sviluppo della
cultura della previdenza complementare sul territorio valdostano. I
contributi sono concessi in regime de minimis, ai sensi della
normativa vigente.
2. I contributi di cui al comma 1 sono concessi con
riferimento alle sole adesioni effettuate nei confronti di forme
pensionistiche complementari di tipo collettivo ed in relazione
alle quali è previsto, su base contrattuale o volontaria, anche il
versamento contributivo a carico del datore di lavoro. Per le
finalità di cui al comma 1, la Giunta regionale determina i criteri
e le modalità per l'attuazione degli interventi di informazione e
formazione e per la concessione dei contributi.
3. L'onere derivante dall'applicazione del presente articolo,
determinato in euro 150.000 per ciascun anno del triennio
2012/2014, è finanziato nell'ambito del fondo di dotazione per il
sostegno della previdenza complementare e di iniziative di natura
assistenziale di cui alla l.r. 27/2006 (UPB 01.08.02.11 Altri
interventi di assistenza sociale - parz.).
Articolo 43
(Finanziamento della Cittadella dei Giovani)
1. Il finanziamento al Comune di Aosta per le finalità di cui
all'articolo 24 della legge regionale 17 giugno 2009, n. 15
(Assestamento del bilancio di previsione per l'anno finanziario
2009, modifiche a disposizioni legislative, variazioni al bilancio
di previsione per l'anno finanziario 2009 e a quello pluriennale
per il triennio 2009/2011), in deroga alla l.r. 48/1995, già
autorizzato in annui euro 450.000 per gli anni 2012 e 2013
dall'articolo 33 della l.r. 40/2010, è confermato in euro 450.000
per l'anno 2012, rideterminato in euro 400.000 per l'anno 2013 e
determinato in euro 350.000 per l'anno 2014 (UPB 01.08.01.10
Interventi per servizi e provvidenze socio-assistenziali - parz.;
UPB 01.04.04.10 Trasferimenti correnti per altri interventi di
finanza locale - parz.).
CAPO VII
INTERVENTI IN MATERIA DI SANITA'
Articolo 44
(Finanziamento della spesa sanitaria regionale di parte
corrente)
1. La spesa sanitaria di parte corrente è determinata per il
triennio 2012/2014 in annui euro 282.872.620, di cui:
a) trasferimenti all'Azienda regionale sanitaria USL della
Valle d'Aosta (Azienda USL) per complessivi annui euro 269.299.500
(UPB 01.09.01.10 Trasferimenti all'Azienda regionale Unità
Sanitaria Locale), dei quali annui euro 251.750.000 quale
assegnazione per l'erogazione dei livelli essenziali di assistenza
e:
1) annui euro 1.950.000 per prestazioni sanitarie aggiuntive
regionali;
2) annui euro 204.000 per iniziative di formazione
professionale;
3) annui euro 6.910.000 per iniziative di assistenza
sanitaria e prestazioni sanitarie particolari e ricerca;
4) annui euro 8.485.500 per interventi a favore del personale
dipendente e convenzionato del servizio sanitario
regionale;
b) spese per il servizio sanitario regionale per complessivi
annui euro 13.573.120 (UPB 01.09.01.11 Interventi per il servizio
sanitario regionale), così suddivisi:
1) annui euro 12.180.000 per il rimborso al Fondo sanitario
nazionale degli oneri connessi alla mobilità passiva;
2) annui euro 1.393.120 per interventi diretti della
Regione.
2. La Giunta regionale è autorizzata ad apportare al bilancio
di previsione variazioni compensative tra le assegnazioni disposte
ai sensi del comma 1, lettera a).
3. La Giunta regionale può autorizzare l'Azienda USL ad
apportare variazioni compensative tra le assegnazioni trasferite ai
sensi del comma 1, lettera a).
4. La Regione può trasferire all'Azienda USL le somme versate
dallo Stato, da enti o da aziende in attuazione di disposizioni
statali finalizzate al contenimento della spesa sanitaria o al
finanziamento di specifiche iniziative e attività. A tal fine, la
Giunta regionale è autorizzata ad apportare, con propria
deliberazione, su proposta dell'assessore regionale competente in
materia di bilancio, le occorrenti variazioni di bilancio.
5. Al fine del concorso al raggiungimento degli obiettivi
complessivi di finanza pubblica e in relazione a quanto disposto
dall'articolo 34, comma 3, della legge 23 dicembre 1994, n. 724
(Misure di razionalizzazione della finanza pubblica), l'Azienda USL
assicura una riduzione della spesa totale per il personale
dipendente a tempo indeterminato e determinato, nonché per il
personale utilizzato mediante convenzioni, contratti di
collaborazione coordinata e continuativa, contratti
libero-professionali e somministrazione di lavoro, di euro
3.000.000 per ciascun anno del triennio 2012/2014 rispetto alla
spesa sostenuta per le medesime finalità nell'anno 2009,
considerata al netto della spesa di personale correlata alle nuove
attività avviate a decorrere dall'anno 2010 e individuate ai sensi
dell'articolo 7, comma 1, della legge regionale 25 gennaio 2000, n.
5 (Norme per la razionalizzazione dell'organizzazione del Servizio
socio-sanitario regionale e per il miglioramento della qualità e
dell'appropriatezza delle prestazioni sanitarie, socio-sanitarie e
socio-assistenziali prodotte ed erogate nella Regione), e di quella
derivante dai rinnovi dei contratti collettivi di lavoro per il
biennio economico 2008/2009.
6. Per il conseguimento delle finalità di cui al comma 5,
l'Azienda USL, per ciascun anno del triennio 2012/2014, non deve
superare la spesa totale sostenuta nell'anno 2009 per le attività
rese dal personale in libera professione nell'interesse
dell'Azienda, ridotta del 40 per cento.
7. Gli oneri per gli accertamenti medico-legali sui
dipendenti della Regione, degli enti del comparto unico regionale e
delle istituzioni scolastiche ed educative dipendenti dalla Regione
assenti dal servizio per malattia sono posti a carico dell'Azienda
USL che vi provvede con le risorse appositamente trasferite dalla
Regione nell'ambito del finanziamento di cui al comma 1, lettera
a).
8. Dopo l'articolo 41 della l.r. 5/2000, è inserito il
seguente:
"Articolo 41bis
(Misurazione, valutazione e trasparenza della performance del
personale dell'Azienda USL)
1. In applicazione dei principi di cui al titolo II del
decreto legislativo 27 ottobre 2009, n. 150 (Attuazione della legge
4 marzo 2009, n. 15, in materia di ottimizzazione della
produttività del lavoro pubblico e di efficienza e trasparenza
delle pubbliche amministrazioni), la Giunta regionale, nel rispetto
delle disposizioni concernenti le relazioni sindacali, approva gli
indirizzi cui l'azienda USL deve uniformarsi per lo sviluppo del
sistema di misurazione, valutazione e trasparenza della performance
organizzativa e individuale, al fine del miglioramento della
qualità dei servizi, della crescita delle competenze professionali
attraverso la valorizzazione del merito, della trasparenza dei
risultati conseguiti e delle risorse impiegate.
2. La Giunta regionale definisce, inoltre, gli indirizzi per
la dotazione da parte dell'azienda USL di un organismo indipendente
di valutazione della performance, anche mediante l'adattamento del
nucleo di valutazione già esistente all'interno della stessa, ferme
restando le incompatibilità stabilite dalla normativa statale
vigente.".
Articolo 45
(Strutture ed apparecchiature sanitarie ospedaliere e
territoriali)
1. Per la realizzazione di interventi urgenti di edilizia
sanitaria ospedaliera e territoriale è autorizzata per il triennio
2012/2014 la spesa complessiva di euro 396.000 di cui annui euro
132.000 (U.P.B. n. 1.9.3.20 Investimenti per strutture e
attrezzature nel settore sanitario - parz.).
2. Per interventi di edilizia sanitaria è autorizzato, per il
triennio 2012/2014, il trasferimento all'Azienda USL di complessivi
euro 900.000, di cui annui euro 300.000 (U.P.B. n. 1.9.3.20
Investimenti per strutture e attrezzature nel settore sanitario -
parz.).
3. Il finanziamento all'Azienda USL vincolato all'adeguamento
tecnologico delle apparecchiature in dotazione ai presidi sanitari
regionali previsto dalla legge regionale 24 giugno 1994, n. 31
(Interventi finanziari per l'adeguamento tecnologico delle
apparecchiature sanitarie), è determinato in annui euro 1.500.000
per il triennio 2012/2014 (U.P.B. n. 1.9.3.20 Investimenti per
strutture e attrezzature nel settore sanitario - parz.).
4. Per l'acquisto di arredi ed automezzi a servizio
dell'Azienda USL è autorizzato un trasferimento alla stessa di
annui euro 350.000 per il triennio 2012/2014 (U.P.B. n. 1.9.3.20
Investimenti per strutture e attrezzature nel settore sanitario -
parz.).
Articolo 46
(Finanziamento degli oneri per l'adeguamento delle strutture
socio-assistenziali residenziali private alla normativa regionale
antincendio)
1. Le disposizioni di cui all'articolo 21 della legge
regionale 23 luglio 2010, n. 21 (Assestamento del bilancio di
previsione per l'anno finanziario 2010, modifiche a disposizioni
legislative e variazioni al bilancio di previsione per il triennio
2010-2012), sono prorogate per l'anno 2012.
2. L'onere derivante dall'applicazione del comma 1 è
determinato in euro 50.000 per l'anno 2012 (U.P.B. n. 1.9.3.20
Investimenti per strutture e attrezzature nel settore sanitario -
parz.).
CAPO VIII
INTERVENTI PER LO SVILUPPO ECONOMICO
Articolo 47
(Interventi in materia di politica del lavoro)
1. L'autorizzazione di spesa per l'attuazione del piano
triennale degli interventi di politica del lavoro, delle azioni di
formazione professionale, di orientamento e sviluppo delle azioni
per favorire l'impiego e l'occupazione, approvato con deliberazione
del Consiglio regionale 668/XIII del 15 luglio 2009 e integrato con
deliberazione del Consiglio regionale n. 1926/XIII del 27 luglio
2011, è rideterminata per il triennio 2012/2014 in complessivi euro
18.281.600, annualmente così suddivisa:
anno 2012 euro 6.203.400
anno 2013 euro 6.119.900
anno 2014 euro 5.958.300
(UPB 01.11.08.20 Fondo per le politiche del lavoro e la
formazione professionale; UPB 01.11.08.10 Interventi di politica
del lavoro a valere sul fondo per le politiche del lavoro - parte
corrente; UPB 01.11.08.11 Interventi di formazione professionale a
valere sul fondo per le politiche del lavoro).
2. Il finanziamento degli interventi del piano di cui al
comma 1 può essere oggetto di spesa da parte del programma
obiettivo n. 2 occupazione per il periodo 2007/2013.
Articolo 48
(Programmi di investimento oggetto di cofinanziamento europeo
e statale)
1. La Regione attua, nel periodo 2007/2015, gli investimenti
definiti nell'ambito del Programma operativo Competitività
regionale 2007/2013, cofinanziato dal Fondo europeo di sviluppo
regionale (FESR) e dal Fondo di rotazione statale previsto dal
regolamento (CE) n. 1080/2006 del Parlamento europeo e del
Consiglio, del 5 luglio 2006, relativo al Fondo europeo di sviluppo
regionale e recante abrogazione del regolamento (CE) n. 1783/1999 e
dal regolamento (CE) n. 1083/2006 del Consiglio, dell'11 luglio
2006, recante disposizioni generali sul Fondo europeo di sviluppo
regionale, sul Fondo sociale europeo e sul Fondo di coesione e che
abroga il regolamento (CE) n. 1260/1999.
2. In relazione all'approvazione, con decisione della
Commissione europea 2007/3867/CE, del 7 agosto 2007, del Programma
operativo competitività regionale 2007/2013, gli investimenti di
cui al comma 1 sono attuati anche mediante l'utilizzo delle risorse
finanziarie che l'Unione europea e lo Stato italiano rendono
disponibili, in applicazione del regolamento (CE) n. 1083/2006 e
della legge 16 aprile 1987, n. 183 (Coordinamento delle politiche
riguardanti l'appartenenza dell'Italia alle Comunità europee ed
adeguamento dell'ordinamento interno agli atti normativi
comunitari).
3. Per le finalità di cui al comma 1, è autorizzata, per il
periodo 2007/2015, la quota, a carico della Regione, di euro
44.142.584, così suddivisa:
a) euro 8.785.913, quale quota di cofinanziamento a carico
della Regione prevista dal piano finanziario del Programma
operativo, che viene determinata complessivamente per il triennio
2012/2014 in euro 2.635.727, annualmente così suddivisa:
anno 2012 euro 1.304.816;
anno 2013 euro 1.330.911;
anno 2014 euro 0;
b) euro 35.356.671, di cui euro 12.541.197 già autorizzati
nelle annualità 2010 e 2011 - quale quota aggiuntiva di risorse
regionali per il periodo 2007/2015 e che viene determinata
complessivamente per il triennio 2012/2014 in euro 14.215.474,
annualmente così suddivisa:
anno 2012 euro 3.814.104;
anno 2013 euro 4.271.370;
anno 2014 euro 6.130.000.
(UPB 01.11.09.20 Programma competitività regionale 2007/2013
parz.).
4. La Regione attua, nel periodo 2007/2015, gli investimenti
definiti nell'ambito del Programma Valle d'Aosta oggetto di
contributo del Fondo per le aree sottoutilizzate (FAS).
5. Per le finalità di cui al comma 4, è autorizzata, per il
periodo 2007/2015, la spesa complessiva, a carico della Regione, di
euro 31.051.443, così suddivisa:
a) euro 21.401.469 quale quota di cofinanziamento a carico
della Regione, che viene determinata complessivamente, per il
triennio 2012/2014, in euro 8.185.049 annualmente così
suddivisa:
anno 2012 euro 4.510.414;
anno 2013 euro 3.674.635;
anno 2014 euro 0;
b) euro 9.649.974 quale quota aggiuntiva di risorse regionali
che, per il triennio 2012/2014, viene annualmente così
suddivisa:
anno 2012 euro 0;
anno 2013 euro 2.793.323;
anno 2014 euro 6.856.651.
(UPB 01.11.09.22 Programma Valle d'Aosta 2007/2013 oggetto di
cofinanziamento FAS).
6. Gli oneri a carico della Regione per l'attuazione, nel
periodo 2007/2015, dei Programmi di cooperazione territoriale
2007/2013, cofinanziati dal Fondo europeo di sviluppo regionale
(FESR) e dal Fondo di rotazione statale, sono determinati, per il
periodo 2012/2014, in complessivi euro 3.868.091, annualmente così
suddivisi:
anno 2012 euro 1.210.960;
anno 2013 euro 1.387.131;
anno 2014 euro 1.270.000.
(UPB 01.11.09.21 Programmi cooperazione territoriale
2007/2013 - parz.).
7. Le spese per interventi coerenti con i Programmi di cui al
presente articolo, già finanziate nell'ambito di Unità previsionali
di base diverse da quelle indicate ai commi 3, 5 e 6, possono
essere rendicontate dalla Regione, a valere sui medesimi Programmi,
purché rispondenti ai criteri di ammissibilità previsti dalla
normativa vigente.
8. La Regione attua, nel periodo 2007/2013, gli interventi
definiti nell'ambito del programma obiettivo n. 2 occupazione
previsto dal regolamento (CE) n. 1081/2006 del Parlamento europeo e
del Consiglio, del 5 luglio 2006, relativo al Fondo sociale europeo
e recante abrogazione del regolamento (CE) n. 1784/1999 e dal
regolamento (CE) n. 1083/2006.
9. Per le finalità di cui al comma 7, è autorizzata, per il
periodo 2012/2014, la quota di cofinanziamento a carico del
bilancio regionale di euro 2.333.126 annualmente così
suddivisi:
anno 2012 euro 860.715;
anno 2013 euro 1.472.411;
anno 2014 euro 0.
(UPB 01.11.09.11 Programma occupazione 2007/2013 -
parz.).
Articolo 49
(Programma di sviluppo rurale 2007/2013)
1. La Regione attua gli interventi definiti nell'ambito del
Programma di sviluppo rurale 2007/2013, approvato con Decisione C
(2008) 734 del 18 febbraio 2008 e con deliberazione del Consiglio
regionale 3399/XII del 20 marzo 2008, in applicazione del
regolamento (CE) n. 1698/2005 del Consiglio, del 20 settembre 2005,
sul sostegno allo sviluppo rurale da parte del Fondo europeo
agricolo per lo sviluppo rurale (FEASR).
2. Per le finalità di cui al comma 1, è autorizzata, per il
periodo 2012/2014, una spesa a carico della Regione di euro
23.000.000 (UPB 01.11.09.23 Programma sviluppo rurale 2007-2013),
così suddivisa:
a) euro 1.720.000 quale quota di cofinanziamento a carico
della Regione, annualmente così suddivisa:
anno 2012 euro 860.000;
anno 2013 euro 860.000;
anno 2014 euro 0;
b) euro 21.280.000 quale quota aggiuntiva di risorse
regionali, come definita dal capitolo 8 del Programma di sviluppo
rurale 2007/2013 per la piena realizzazione del programma stesso,
annualmente così suddivisa:
anno 2012 euro 6.140.000;
anno 2013 euro 7.140.000;
anno 2014 euro 8.000.000.
3. L'autorizzazione di spesa per la gestione e la valutazione
del Programma di sviluppo rurale 2007/2013 è determinata, per il
triennio 2012/2014, in euro 1.025.000 (UPB 01.11.09.10 Programma
sviluppo rurale 2007/2013 - spese correnti), annualmente così
suddivisa:
anno 2012 euro 325.000;
anno 2013 euro 350.000;
anno 2014 euro 350.000.
Articolo 50
(Fondo di gestione speciale di Finaosta S.p.A.. L.r.
7/2006)
1. Per gli interventi da effettuarsi tramite la gestione
speciale di FINAOSTA S.p.A. ai sensi dell'articolo 6 della l.r.
7/2006, è autorizzata per il triennio 2012/2014 la spesa annua di
euro 6.612.000 (UPB 1.11.01.21 Partecipazioni azionarie e
conferimenti - parz.; UPB 1.9.2.12 Interventi nel settore sanitario
- parte corrente - parz.; UPB 1.6.3.10 Interventi nell'ambito delle
strutture universitarie - parte corrente - parz.).
2. L'autorizzazione all'indebitamento, presso il fondo in
gestione speciale di FINAOSTA S.p.A., prevista per il triennio
2011/2013 in euro 180.000.000 dall'articolo 40 della l.r. 40/2010 è
rideterminata in complessivi 371.000.000 fino al 2016.
3. L'onere a carico del bilancio della Regione derivante
dall'applicazione del comma 2 è determinato in euro 7.500.000 per
il 2012, in euro 14.000.000 per il 2013 e in euro 21.000.000 per
l'anno 2014 (UPB 1.11.01.21 Partecipazioni azionarie e conferimenti
- parz.).
4. A decorrere dal 2015, gli oneri di cui al comma 3 sono
determinati con legge di bilancio.
Articolo 51
(Contributo alla società Autoporto S.p.a per il concorso
nell'ammortamento di mutui per la realizzazione di interventi di
investimento di interesse regionale)
1. Per la realizzazione del nuovo polo fieristico in località
Autoporto nel Comune di Pollein e della nuova sede degli archivi
regionali in località Autoporto nel Comune di Brissogne, è
autorizzato un contributo annuo di euro 1.500.000, per anni venti,
a decorrere dal 2012, a favore della società Autoporto S.p.A. per
il concorso agli oneri di ammortamento di un mutuo di pari
durata.
2. L'onere derivante dall'applicazione del comma 1 è
determinato in complessivi euro 30.000.000, di cui annui euro
1.500.000 a decorrere dall'anno 2012 (UPB 1.11.01.22 Interventi di
investimento per la promozione e lo sviluppo in campo economico -
parz.).
Articolo 52
(Concessione di contributi in conto interessi. Autorizzazioni
di limiti di impegno. Leggi regionali 14 giugno 1989, n. 30, e 31
marzo 2003, n. 6)
1. Per il concorso nel pagamento di interessi su prestiti
d'onore a favore di studenti universitari meritevoli di cui
all'articolo 8 della legge regionale 14 giugno 1989, n. 30
(Interventi della Regione per l'attuazione del diritto allo studio
nell'ambito universitario), è autorizzato, per l'anno 2012, un
nuovo limite di impegno di euro 6.100 (UPB 1.6.2.10 Interventi per
l'attuazione del diritto allo studio universitario - parte
corrente. - parz.).
2. I limiti di impegno, della durata massima di quindici
anni, previsti dalla l.r. 6/2003, sono autorizzati, per l'anno
2012, in euro 99.556 per le imprese industriali e in euro 53.493
per le imprese artigiane (UPB 1.11.3.20 Interventi di investimento
nel settore dell'industria - parz.; UPB 1.11.4.20 Interventi di
investimento nel settore dell'artigianato - parz.).
CAPO IX
INTERVENTI IN MATERIA DI GESTIONE DEL TERRITORIO E TUTELA
DELL'AMBIENTE
Articolo 53
(Gestione esternalizzata dei cantieri nei settori della
forestazione e dell'edilizia)
1. Per l'esecuzione degli interventi di cui alle leggi
regionali 27 luglio 1989, n. 44 (Norme concernenti i cantieri
forestali, lo stato giuridico ed il trattamento economico dei
relativi addetti), e 4 agosto 2009, n. 26 (Interventi a favore
degli enti locali per l'adeguamento e la realizzazione di opere
minori di pubblica utilità), le strutture regionali competenti
possono procedere, con le modalità stabilite dalla normativa
vigente, ad affidamenti in appalto dei relativi lavori e servizi a
imprese private, indicando nei bandi di gara, avvisi e, comunque,
nelle condizioni di contratto che l'impresa, in caso di
aggiudicazione, è tenuta, al fine di garantire continuità di
servizio e di occupazione, ad avvalersi, per l'esecuzione degli
interventi oggetto dei contratti di appalto, del personale già
utilizzato dalla Regione o dalla Società di servizi di cui alla
legge regionale 20 dicembre 2010, n. 44 (Costituzione di una
società per azioni per la gestione di servizi alla pubblica
amministrazione regionale), attingendo dagli elenchi formati ai
sensi dell'articolo 10 della medesima legge.
2. La lettera e) del comma 1 dell'articolo 3 della l.r.
44/2010 è abrogata.
Articolo 54
(Agenzia regionale per la protezione dell'ambiente. Legge
regionale 4 settembre 1995, n. 41)
1. Il trasferimento annuale all'Agenzia regionale per la
protezione dell'ambiente (ARPA), istituita con legge regionale 4
settembre 1995, n. 41 (Istituzione dell'Agenzia regionale per la
protezione dell'ambiente (ARPA) e creazione, nell'ambito dell'Unità
sanitaria locale della Valle d'Aosta, del Dipartimento di
prevenzione e dell'Unità operativa di microbiologia), è
autorizzato, per l'anno 2012, in euro 5.410.000 (UPB 01.14.1.10
Interventi per la tutela, recupero, valorizzazione dell'ambiente e
del paesaggio - parz.).
2. L'autorizzazione di spesa disposta ai sensi dell'articolo
15, comma 2, della legge regionale 15 dicembre 2003, n. 21 (Legge
finanziaria per gli anni 2004/2006), è prorogata fino al 31
dicembre 2014 ed è rideterminata in annui euro 290.000 per il
triennio 2012/2014 (UPB 01.14.1.20 Investimenti per la tutela,
recupero, valorizzazione dell'ambiente e del paesaggio -
parz.).
3. Al fine del concorso al raggiungimento degli obiettivi
complessivi di finanza pubblica, l'ARPA, nel limite dei
finanziamenti complessivi di cui al comma 1, assicura una riduzione
della spesa per il personale a tempo determinato o utilizzato
mediante convenzioni, contratti di collaborazione coordinata e
continuativa, contratti libero-professionali o di somministrazione
di lavoro per euro 90.000 per ciascun anno del triennio 2012/2014
rispetto alla spesa sostenuta per le medesime finalità nell'anno
2009.
Articolo 55
(Parco naturale del Mont Avic. Leggi regionali 10 agosto
2004, n. 16, e 7 aprile 1992, n. 18)
1. Il trasferimento annuale all'ente gestore per il
funzionamento del Parco naturale del Mont Avic di cui alla legge
regionale 10 agosto 2004, n. 16 (Nuove disposizioni in materia di
gestione e funzionamento del parco naturale Mont Avic. Abrogazione
delle leggi regionali 19 ottobre 1989, n. 66, 30 luglio 1991, n.
31, e 16 agosto 2001, n. 16), è autorizzato, per l'anno 2012, in
euro 1.000.000 (UPB 01.14.02.10 Interventi per la tutela dei parchi
e delle riserve naturali - parz.).
2. L'autorizzazione di spesa per la realizzazione delle
infrastrutture tecniche per il Parco naturale del Mont Avic di cui
alla legge regionale 7 aprile 1992, n. 18 (Finanziamento dei lavori
di costruzione di infrastrutture di servizio per il Parco del Mont
Avic), è rideterminata, per gli anni 2012 e 2013 in annui euro
50.000 ed è determinata in euro 50.000 per l'anno 2014 (UPB
01.14.02.20 Investimenti per i parchi e le riserve naturali -
parz.).
3. Per gli importi e i periodi di cui al comma 2, la Giunta
regionale è autorizzata a contrarre mutui passivi (Parte Entrata -
UPB 01.05.01.10 Accensione di prestiti a medio e lungo termine -
parz.).
CAPO X
DISPOSIZIONI FINALI
Articolo 56
(Determinazione di autorizzazioni di spesa recate da leggi
regionali)
1. Le autorizzazioni di spesa recate dalle leggi regionali
elencate nell'allegato B e dalle leggi regionali modificative delle
stesse sono determinate, ai sensi dell'articolo 24 della l.r.
30/2009, nelle misure indicate nel medesimo allegato B.
2. Le spese autorizzate dalla presente legge trovano
copertura nelle risorse iscritte nello stato di previsione
dell'entrata del bilancio pluriennale 2012/2014.
Articolo 57
(Entrata in vigore)
1. La presente legge sarà pubblicata nel Bollettino ufficiale
della Regione ed entrerà in vigore il 1° gennaio 2012.
Allegati
(omissis)
Presidente
- Adesso passiamo all'esame dei due disegni di
legge: prima di entrare nell'esame dell'articolato, passiamo ad
esaminare l'ordine del giorno presentato dal gruppo ALPE in merito
al servizio sanitario regionale, a seguire ci saranno i disegni di
legge n. 165 e n.166.
La parola al Consigliere Giuseppe Cerise per l'illustrazione
dell'ordine del giorno.
Cerise G. (ALPE)
- Grazie Presidente.
Sarò molto sintetico, questo ordine del giorno riprende i
contenuti dell'interpellanza che avevamo presentato ieri, relativa
alla tempistica delle liste di attesa e, di conseguenza, l'abbiamo
voluto riproporre in tale contesto, anche perché il bilancio
prevede delle importanti risorse destinate alla sanità pubblica e
al contesto socio-sanitario. Come avevamo detto, non ci sottrarremo
mai a sostenere le risorse che vanno in questa direzione, ma
auspicheremmo che i miglioramenti dei servizi fossero proporzionali
alle risorse allocate. Oggi nella discussione generale sia la
collega Morelli, sia il collega Louvin hanno sottolineato che non
sempre la qualità del servizio è proporzionale alle risorse
investite. Sinceramente, Assessore, dobbiamo prendere atto della
sua onestà intellettuale poiché ieri, nel rispondere
all'interpellanza, ha riconosciuto che in questo contesto i ritardi
ci sono, che è necessario mettere mano alla situazione per
risolvere tale problematica. È una problematica che non è
marginale, ripeto, è vero, ieri lei diceva che sicuramente le liste
di attesa così lunghe sono legate a delle patologie che non hanno
riflessi diretti sulla salute, di questo ne siamo convinti, ma
credo che il fatto di limitarsi a questo...riprendo il mio caso,
non per riproporlo, ma per dire che di cataratta non si muore, però
magari passare 12-14 mesi senza avere la piena facoltà della vista
è un limite. Una volta in questa sala il collega Rigo ha detto una
cosa che mi è rimasta impressa in testa:
"se la sanità ti salva
la vita, ma poi non ti aiuta a vivere, ha perso la sua
funzione"
; di conseguenza, uno può godere di buona salute, ma
la sanità dovrebbe aiutarti a vivere questa vita in pieno. Di
conseguenza abbiamo presentato questo ordine del giorno, per
rafforzare l'impegno che lei ha dichiarato ieri di voler mettere
mano a tale situazione, senza alcuna polemica richiama tutto quanto
è stato detto e praticamente è un sostegno che chiediamo al
Consiglio di darle, proprio come una spinta ulteriore alla
dichiarazione di intenti da lei fatta ieri. Grazie.
Presidente
- La parola all'Assessore alla sanità, salute
e politiche sociali, Albert Lanièce.
Lanièce A.
- Grazie Presidente.
Abbiamo già avuto modo ieri di fare alcune puntualizzazioni,
quindi non si tratta di intenti che ho preannunciato ma di impegni
che avremmo preso. Abbiamo già adottato il 3 giugno una delibera
che recita "Programma regionale di contenimento delle liste di
attesa", in base a questo programma stiamo attuando con l'Azienda
USL delle azioni concrete che prevedono, come ho già avuto modo di
dire, l'organizzazione delle liste di attesa secondo classi di
priorità che daranno importanza alle persone che hanno più bisogno
dal punto di vista clinico, per evitare che ci sia l'intasamento
delle liste di attesa per casi che possono essere dilazionati.
Seconda cosa: abbiamo previsto l'incremento di fondi per mettere
in piedi dei progetti speciali, progetti obiettivo, che vadano a
sostenere determinati settori critici come la diagnostica per
immagini, risonanza magnetica, eccetera. Quindi anche in questo
caso abbiamo previsto un incremento. Occorre ricordare le azioni
concrete che abbiamo già compiuto, richiamo le nove sedute al mese
in più sull'oculistica per le operazioni di cataratta, ricordo che
sarà inserito da quest'anno un nuovo macchinario che si chiama OCT,
che è una TAC per l'occhio che evita ai valdostani di andare ad
Ivrea. Ricordo inoltre che c'è un nuovo protocollo, che nel corso
della settimana prossima sarà spiegato nel dettaglio, fra i medici
di medicina generale e gli specialisti. Questo protocollo, che
inizierà a metà dicembre per il percorso diabete e nefrologico,
prevederà una presa in carico diversa dei pazienti. Quest'ultimi,
che avranno determinati valori di diabete, saranno presi in carico
direttamente dal medico di famiglia e, se avranno delle criticità
particolari, saranno presi in carico dal diabetologo, stessa cosa
avverrà per la nefrologia.
Da fine gennaio andrà a regime tutto il dipartimento delle
medicine e da giugno i restanti dipartimenti. L'idea è quella che
lo specialista si faccia carico, fin dalla prima visita, di fare
tutte le richieste e le ricette necessarie al paziente per evitare
di farlo tornare nello studio di medicina generale. Quando la
risposta clinica al quesito del medico di famiglia sarà sciolta, il
paziente verrà rimandato al medico di medicina generale; questo
ritengo che potrà portare ad un miglioramento epocale relativamente
alla presa in carico dei pazienti più bisognosi.
Per quanto mi riguarda, le iniziative idonee le stiamo già
prendendo, quindi ci asteniamo su questo ordine del giorno.
Per quanto concerne alcune considerazioni, stamani sono stati
fatti degli interventi puntuali sulla sanità che personalmente non
condivido, perché, quando si dice che abbiamo una sanità
eccellente, non è un'autoreferenza, ma sono i dati di fatto, che lo
dimostrano perché, quando si parla di 484 interventi di emodinamica
di cui 252 angioplastiche e 65 infarti nell'anno, non sono dati
inventati per farsi belli. Quando si parla di 210 trattamenti di
tomoterapia più quelli di Ivrea; quando si parla di 77 interventi
di neurochirurgia, queste sono le nostre eccellenze che noi teniamo
a mantenere; quando si parla di interventi di radiologia
interventistica per gravi aneurismi che vengono trattati ad Aosta,
mentre una volta venivano mandati a Torino o Milano con rischio
grave di morte dei pazienti...queste sono le nostre eccellenze che
ci possiamo permettere. È chiaro che hanno dei costi maggiori, ma
abbiamo ritenuto in tale bilancio di mantenere tali risorse, perché
questi sono considerati servizi di eccellenza, che danno alla
nostra regione un valore aggiunto. Ricordo come a breve verranno
emanati i dati dell'AGENAS (Agenzia del Ministero della salute)
sugli esiti in sanità, questi dati sono stati illustrati in una
delle ultime riunioni di questa estate a Roma e non sono ancora
stati resi pubblici, perché vi erano Regioni che in quel momento
avevano difficoltà nel rendere noti determinati risultati. Quando
verranno resi pubblici, fornirò personalmente a tutti i colleghi
questo importante rapporto, che mi rende felice, perché sono dati
dell'Agenzia del Ministero che ci valutano positivamente su tutta
l'attività ospedaliera e chirurgica. È di cinque giorni fa il dato
di accreditamento del CIPOMO (Collegio Italiano Primari di
Oncologia Ospedaliera) che ha assegnato il 98 per cento dei punti
al reparto oncologico dell'ospedale di Aosta. Non siamo
autoreferenziali, ma sono i dati messi in campo che ci daranno la
possibilità di dimostrare come l'eccellenza non è solo
autoreferenziata.
Abbiamo organizzato diverse inaugurazioni, ma non di "mercatini
di Natale", bensì di reparti ospedalieri, dell'
hospice
,
abbiamo inaugurato il nuovo reparto punto prelievi, eccetera e
credo che non saremo noi a giudicare, ma saranno gli utenti che a
migliaia andranno a fare il prelievo in questa struttura con cinque
diversi punti, visto che, come è stato sottolineato altre volte,
c'era la necessità di migliorare questo servizio.
Aggiungo un'ultima cosa: per quanto riguarda la questione
sollevata dalla collega Morelli, quando si parlava di questi
presunti eventi negativi che sarebbero stati sette dal 2008 al
2010, avevo risposto al quesito posto. Vi erano non poche reazioni
negative da parte degli Assessori di tutte le Regioni rispetto a
questo atteggiamento di rendere pubblici dei dati presunti; cito la
replica dell'Assessore siciliano, che è un magistrato, il quale
dice:
"i casi strombazzati da Orlando si sono avverati per la
maggior parte negativi e quindi su 52 casi loro, 38 decessi, solo 8
erano critici"
. Per quanto riguarda i nostri sette casi,
attualmente non vi è alcun contenzioso civile e non si è a
conoscenza di sentenze emanate dal tribunale locale. Effettivamente
quindi, quando si parla di casi presunti, bisogna stare attenti a
dare dei giudizi così negativi. Ci sono delle criticità che
cerchiamo di risolvere il più possibile, ma ci tenevo solo a
puntualizzare alcuni aspetti e soprattutto che abbiamo ritenuto di
mantenere adeguati i fondi per la sanità e le politiche sociali e,
rispetto a quasi tutte le Regioni, abbiamo garantito un sistema di
welfare
come gli altri anni. Tale scelta politica è stata
fatta proprio per i valdostani. Grazie.
Presidente
- La parola al Consigliere Segretario
Rigo.
Rigo (PD)
- Grazie Presidente.
Non intervengo per cercare di modificare l'orientamento del
Governo regionale in questo settore, voglio solo far presente una
cosa. Sicuramente il settore sanitario è importante, lo abbiamo
detto tutti, sia perché coinvolge tante persone, sia perché impegna
professionalmente tanti operatori, sia perché impegna tante risorse
del bilancio regionale, quindi un settore delicato che va curato
con particolare attenzione. Lo stesso Presidente ha detto che sulla
sanità è bene sempre più interrogarci e riflettere, valutare le
ricadute di ogni nostro atto per quanto riguarda le innovazioni che
vengono introdotte. Fra poco arriverà in Consiglio la proposta di
nomina di nostri rappresentanti in seno al Consiglio sanitario e
credo importante il lavoro di questo organismo anche per l'attività
che potrebbe dare alle commissioni consiliari...per le valutazioni,
le cose che hanno chiesto i colleghi rispetto alla mobilità, alle
liste di attesa e agli interventi che via via sono dati. Se in
quella occasione, da parte dell'Assessore, venissero date anche
alcune linee di come si muoverà il Consiglio sanitario, quali
saranno i rapporti fra il Consiglio sanitario e il Consiglio
regionale, potrebbe essere un piccolo passo avanti rispetto ad una
valutazione collettiva che i consiglieri regionali delegati
potranno fare all'interno del Consiglio. È un impegno che chiedo al
Consiglio, oltre a dichiarare che voteremo a favore dell'ordine del
giorno presentato dal gruppo ALPE.
Presidente
- La parola al Consigliere Giuseppe
Cerise.
Cerise G. (ALPE)
- L'Assessore nella sua risposta ha
approfittato per allargare l'intervento non unicamente in
riferimento all'ordine del giorno, ma anche agli interventi che si
sono svolti stamani nel corso della discussione generale sul
bilancio. Non vogliamo con questo ordine del giorno mettere in
discussione la sua sensibilità e gli impegni della Giunta in tale
contesto; come ho detto anche sinteticamente, le risorse ci sono,
noi diamo pieno sostegno su questa linea.
Lei giustamente dice che il piano che ci consegnerà evidenzierà
tutte queste eccellenze, noi saremo felici di gioire con lei di
tale riconoscimento, ma, se lei ha ascoltato quanto è stato detto
ieri e se ha letto attentamente l'ordine del giorno, di eccellenza
ne parliamo anche noi. Rimarchiamo il livello professionale del
personale medico e paramedico, dell'attrezzatura e di tutto quanto
è il servizio in generale, quello che mettiamo in discussione è il
discorso dell'organizzazione perché abbiamo capito, parlando con
gli operatori, che manca una riorganizzazione globale del sistema.
È in questo senso che manteniamo il nostro ordine del giorno, a
sostegno suo e della Giunta per dare una forza maggiore a lei, che
è il responsabile politico di tale sistema, affinché possa avere
un'incisione la più concreta possibile. Tutto lì.
Presidente
- La parola alla Consigliera Patrizia
Morelli.
Morelli (ALPE)
- Merci M. le Président.
Non approfitterò di questo intervento per allargarmi, come ha
detto il collega Cerise, quanto avevo da dire l'ho detto stamani
pacatamente, citando dei dati; acquisiremo volentieri i dati che
lei vorrà fornirci, Assessore. Per quanto concerne la denuncia
della malasanità, ho detto che sono casi presunti e sono casi
presunti per tutte le Regioni con le quali ho fatto il confronto.
Detto questo, riguardo all'ordine del giorno e alla delibera da lei
citata, la n. 1293/2011, vorrei fare una puntualizzazione e una
richiesta, perché nel deliberato al secondo punto si dice di dare
atto che il piano attuativo aziendale dovrà essere adottato entro
il termine di 60 giorni decorrenti dall'adozione della presente
deliberazione. Ho fatto richiesta all'USL di questo piano
attuativo, non ho avuto risposta e non ho quindi potuto leggerlo;
gradirei acquisire tale atto, se esiste.
Presidente
- Pongo in votazione l'ordine del giorno del
gruppo ALPE, che recita:
Ordine del giorno
Il Consiglio regionale della Valle d'Aosta/Vallée
d'Aoste
Preso atto del preoccupante dilatarsi dei tempi delle liste
di attesa per prestazioni ed interventi del Servizio Sanitario
regionale;
Atteso che tale situazione condiziona diversi pazienti anche
titolari di modesti redditi a richiedere prestazioni a pagamento in
quanto improcrastinabili per ragioni varie;
Rilevato che, a fronte di un aumento di 15 milioni di € delle
spese dell'azienda sanitaria regionale nel 2010 rispetto all'anno
precedente, non si è percepito un sensibile miglioramento del
servizio e delle prestazioni sanitarie, sotto il profilo
organizzativo;
Considerate le ricadute negative che tale situazione provoca
nel contesto della sanità valdostana;
Ricordati gli importanti trasferimenti all'U.S.L. previsti
dal bilancio di previsione 2012-2014;
Ritenendo indispensabile nell'interesse generale rivedere
alcuni aspetti organizzativi che compromettono l'elevata
professionalità degli operatori sanitari;
Reputando improcrastinabili iniziative concrete idonee ad
invertire celermente la tendenza in atto;
Impegna
la Giunta regionale a promuovere tutte quelle iniziative
idonee a superare quei limiti organizzativi che spesso ostacolano
il pieno utilizzo dell'eccellenza rappresentata dalla
professionalità delle risorse umane di cui il servizio sanitario
regionale dispone.
F.to: Bertin - Giuseppe Cerise - Chatrian - Louvin - Patrizia
Morelli
Consiglieri presenti: 34
Votanti e favorevoli: 8
Astenuti: 26 (Agostino, Benin, Bieler, Caveri, Comé, Crétaz,
Empereur, Hélène Impérial, Isabellon, La Torre, André Lanièce,
Lattanzi, Lavoyer, Maquignaz, Marguerettaz, Pastoret, Prola, Emily
Rini, Rollandin, Rosset, Salzone, Tibaldi, Laurent Viérin, Marco
Viérin, Manuela Zublena, Zucchi)
Il Consiglio non approva.
Presidente
- Procediamo ora all'esame del disegno di
legge n. 165, che ha avuto il parere favorevole a maggioranza, con
emendamenti, della II Commissione e il parere favorevole del
Consiglio permanente degli enti locali condizionato
all'accoglimento di proposte modificative. Sono stati presentati
sei emendamenti dalla II Commissione, cinque emendamenti
dall'Assessore Lavoyer, sette emendamenti dal gruppo PD e sedici
dal gruppo ALPE.
La parola al Vicepresidente Chatrian sull'articolo 1.
Chatrian (ALPE)
- Grazie Presidente.
Qualche considerazione in merito all'articolo 1 e anche qualche
riflessione sul disegno di legge n. 165. Questa mattina abbiamo
affrontato in discussione generale sia il disegno di legge n. 165,
sia il disegno di legge n. 166, proprio per affrontare un momento
di grande difficoltà. Nessuno ha voluto fare demagogia, né buttare
sul tavolo solo delle provocazioni, l'obiettivo era un altro.
Qualche considerazione in merito alle esplicitazioni effettuate
dall'Assessore Lavoyer. Non penso di avere la bacchetta magica, ma
se sono intervenuto in merito, penso di avere puntualizzato sui
singoli dossier, sulla riforma dell'Amministrazione regionale, che
deve essere ancora messa in campo, iniziando dalla riduzione delle
strutture, che durante questa legislatura sono aumentate.
Sull'IRAP forse non è stato molto attento, ho fatto un'analisi
dicendo che il Governo ne ha confermato la riduzione, sono partito
da quel presupposto; poi noi riteniamo interessante il dispositivo
inserito nell'accordo di Milano fra lo Stato e le Province di
Trento e Bolzano che stabilisce relativamente ai tributi
erariali...laddove è prevista la possibilità di poter modificare le
aliquote. Ho citato anche come loro abbiano messo in campo delle
riduzioni sull'IRAP, quindi era un invito, un auspicio al Governo
regionale di fare un'ulteriore riduzione al 2,5 percento per le
imprese virtuose, che aumentano il valore della produzione e
investono in ricerca e un'ulteriore riduzione del 50 percento per
imprese che fanno ricerca su fonti rinnovabili.
Il nostro obiettivo non era solo costruttivo, ma andava al di
là; stessa cosa per i tempi delle procedure, continuiamo a dirci le
stesse cose e noi mai in quest'aula ci siamo permessi di dire
qualcosa sui tempi di pagamento, gli ultimi tre, quattro, cinque
giorni, ma sovente abbiamo affrontato la procedura intera: da
quando inizia al termine, che è un'altra cosa, ma il cittadino fa
fede non sul pagamento del bilancio, ma da quando inizia l'iter
strutturale.
E quando parlo di modificazione, piaccia o non piaccia il
termine...nel mio intervento ho cercato di motivare riconoscendo
l'abilità del Presidente Rollandin nel fare approvare quasi
all'unanimità questo documento - a mio avviso, una mortificazione
-, l'abilità nel far digerire alla finanza locale tale cambiamento
di rotta, poi al 99 percento i sindaci valdostani hanno accettato
la proposta di questo Governo.
Per quanto riguarda l'agricoltura, nel mio intervento di stamani
ho detto: va bene la rimodulazione, ma, nel momento in cui
impegniamo tanti milioni di euro, l'obiettivo è anche avere quella
capacità di spesa e di spenderli in un tempo utile; quindi abbiamo
rilevato delle criticità, Assessore, non abbiamo portato sul tavolo
degli argomenti a vanvera.
Stessa cosa sugli appalti, possiamo non condividere la filosofia
dell'articolo 8? Noi abbiamo spiegato, non è un discorso di
semplificazione, la nostra opinione è diversa, argomentata e non ci
siamo presentati dicendo: la procedura negoziata...no, abbiamo
spiegato quali erano le nostre motivazioni; stessa considerazione
per le partecipate.
Sui tempi delle procedure piantiamola lì di parlare dei tre,
quattro giorni di pagamento, quando il Presidente Rollandin sa
perfettamente quali sono le criticità della macchina
amministrativa, che ancora adesso è molto lenta.
Presidente
- La parola al Consigliere Donzel.
Donzel (PD)
- Intervengo solo per chiarire il nostro
atteggiamento rispetto alla questione dell'anticrisi, che alle
volte viene strumentalizzato. Siamo stati quelli che abbiamo
partecipato nel 2009 a sostenere l'avvio di certe misure, quello
che abbiamo visto negli anni è che queste misure hanno una certa
staticità e noi invece volevamo maggiore dinamismo. Solo per fare
degli esempi, interveniamo nel settore degli alberghi a dire: "è
soltanto esentato d'ora in poi dal pagamento della seconda rata",
ossia la prima rata e dalla seconda si è esentati. Capisco che ci
sono delle difficoltà, bisogna far quadrare i numeri, ma il nostro
ragionamento è che bisogna valutare di più gli aspetti economici,
perché ci sono delle aziende che non hanno difficoltà economiche
eccessive, ma hanno comunque diritto ad essere esentate dal
pagamento di una rata e altre invece che sono veramente allo stremo
delle forze e noi le esentiamo di una sola rata...per spiegare
questo ragionamento. Così come per esempio nel settore
dell'agricoltura non è stato preso in considerazione un grido di
allarme proveniente da alcune aziende, che si trovano a dover
restituire gli anticipi avuti rispetto ai contributi che dovevano
ricevere e arrivavano in ritardo, per esempio lì c'era un grido di
allarme e bisognava intervenire su alcune realtà per consentire la
proroga della restituzione di questi anticipi. Non la faccio lunga,
perché ci sarà la dichiarazione finale di voto ma, per spiegare
l'atteggiamento rispetto alle misure anticrisi, che meritavano una
maggiore differenziazione a livello di famiglie con fasce di
reddito più differenziate, per cogliere meglio la realtà specifica
delle singole famiglie e soprattutto di quelle numerose.
Grazie.
Presidente
- Pongo in votazione l'articolo 1:
Consiglieri presenti: 35
Votanti e favorevoli: 27
Astenuti: 8 (Bertin, Giuseppe Cerise, Chatrian, Donzel, Carmela
Fontana, Louvin, Patrizia Morelli, Rigo)
Il Consiglio approva.
Presidente
- Articolo 2: stesso risultato. Articolo 3:
stesso risultato.
La parola al Consigliere Louvin sull'articolo 4.
Louvin (ALPE)
- Grazie Presidente.
Su tale articolo avrei un chiarimento da chiedere ed è di natura
tecnica. Stiamo parlando della sospensione delle rate dei mutui,
che sarebbe applicabile a quei mutui stipulati al 24 febbraio 2012,
mi incuriosisce questo aspetto di concedere la sospensione di mutui
ancora da stipularsi. Capisco venire incontro a chi ha stipulato in
passato non conoscendo situazioni di criticità, ma l'idea di
applicare la sospensione dei ratei di mutuo anche a chi deve ancora
decidere di farlo...e credo sappia da tre anni, se è mediamente
informato, che siamo in periodo di crisi...mi sembra singolare.
Volevo chiedere per quale ragione non era stata apposta una data
anteriore o più in linea con la logica che presiede a questa forma
di agevolazione, connessa con la temporaneità della situazione di
crisi. Grazie.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Tecnicamente mi viene detto che la
formulazione è uguale a quella degli anni scorsi, perché non è che
tutti i mutui scadano a giugno, quindi diciamo che, a seconda della
scadenza del mutuo, sappiamo che la sospensione è per una rata, ma
non potevamo mettere una formulazione diversa.
Presidente
- La parola al Consigliere Louvin.
Louvin (ALPE)
- Sono basito, Assessore, non stiamo
parlando di mutui in scadenza, ma di mutui stipulati e vuol dire
che, se io stipulo il 31 dicembre dell'anno prossimo un mutuo, ho
diritto ad entrare in sospensione e la cosa la trovo surreale,
almeno la leggo così:
"la sospensione si applica alle rate dei
mutui stipulati al 24 febbraio 2012 in scadenza dal 1° marzo
2012..."
.
"Stipulati"
vuol dire che possono essere stati
stipulati a gennaio 2012, non vedo altra logica; comunque
il y a
des raisons que la raison ne connaît pas
, si vede che a lei
danno delle referenze tecniche diverse, ma noi, come comuni
mortali, la interpretiamo così.
Presidente
- La parola al Presidente della Regione,
Rollandin.
Rollandin (UV)
- Mi riferisco, per capirci, agli ultimi
tre commi dell'articolo, giusto? Allora
"la sospensione si
applica alle rate dei mutui stipulati al 24 febbraio 2012..."
,
ossia prima, sono quelli per la casa che possono completarsi e che
possono essere fatti entro quella data, perché, se si leggono i
commi successivi, vediamo che è scritto:
"la sospensione si
applica anche ai mutuatari..."
sempre al 24 febbraio 2012, e in
più si dice che la domanda di sospensione presentata entro il
24..., quindi sono le tre modalità. È per dare la possibilità di
avere il tempo necessario per fare la domanda, quelli che sono i
mutui già stipulati o quelli che si completano entro...
Presidente
- Articolo 4: stesso risultato.
La parola al Consigliere Louvin sull'articolo 5.
Louvin (ALPE)
- Qui è inserita la variante più rilevante
rispetto alle misure anticrisi, quindi l'interruzione del
meccanismo sospensivo alla fine del primo semestre di quest'anno.
Su questo le sarei grato se potesse ricostruirci la situazione
della fruizione di tali provvidenze da parte delle varie categorie,
perché sono abbastanza articolate. Lei ha fatto un riferimento di
ordine generale rispetto a queste disarmonie in commissione, non
tutti gli ambiti e nella stessa misura ne hanno approfittato, ci
sono dei settori nei quali la fruizione è al 100 percento, al 99
percento, altri nei quali è alla metà o molto meno. Questo perché?
Non per venire a tediarla o tediare i colleghi, ma perché, anche
sentendo alcune categorie economiche, abbiamo percepito che non
tutti sono nella stessa condizione. Sarebbe stata più gradita - e
anche possibile a nostro modo di vedere - un'articolazione diversa
di questa sospensione: chi ne ha particolare bisogno, chi versa in
condizioni di particolare criticità come settore, manteniamola per
intero durante l'esercizio finanziario 2012; le categorie che
invece ne hanno minore necessità si riallineino in modo diverso.
Voi avete fatto una scelta di tipo orizzontale in questo, una
scelta di interruzione di blocco temporale che potrà creare qualche
problema ad alcune categorie in particolare. La ricollegheremo più
avanti, quando procederemo nella discussione, con situazioni che
vengono a gravare in particolare su alcuni settori, fra cui quello
turistico.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Le farò avere la tabella, mi sono sempre
portato dietro la tabella riassuntiva anche in commissione, in
questo momento non ce l'ho, ma gliela farò avere. Sul fatto della
scelta, le sofferenze sono minime dal punto di vista del pagamento
delle rate di mutuo, parliamo da quando c'è stata la sospensione;
andare a fare una distinzione in questo senso mi sembra un percorso
non dico impraticabile, ma quasi impossibile. D'altro canto, non è
obbligatorio chiedere la sospensione dei mutui, quindi chi non ha
bisogno non chiede la sospensione, mentre chi chiede la sospensione
si presume che ne abbia bisogno, perché tanto deve comunque
restituire, l'unico vantaggio è che restituirà alla fine senza
oneri aggiuntivi; molti infatti non hanno chiesto la sospensione.
Molti di coloro che hanno chiesto la sospensione - questo è un dato
positivo soprattutto nel settore degli alberghi - hanno utilizzato
tale ammortizzatore per mettersi di nuovo in linea con le rate
precedenti che erano in sofferenza. Questo dato ci è stato fornito
da Finaosta e riteniamo che sia positivo in quanto sottolinea un
senso di responsabilità di chi ha usufruito di tale
agevolazione.
Presidente
- Articolo 5: stesso risultato. All'articolo 6
vi è l'emendamento n. 1 del gruppo PD.
La parola al Consigliere Donzel.
Donzel (PD)
- Grazie Presidente.
Devo riconoscere che su questo articolo la collega Carmela
Fontana si è impegnata molto...di fronte ad una situazione sempre
più difficile per le famiglie, vi è stata la necessità di
incrementare l'importo del bonus per quelle meno abbienti. Avremmo
voluto una cifra anche più alta, ma si è cercato di fare un
ragionamento di contenimento alla luce delle difficoltà che sono
state oggetto di questo lungo dibattito sul bilancio. Resta ferma
comunque la necessità di una risposta a tali famiglie, che
pensavamo potesse essere più forte, ma vorrei ricordare a tutti che
l'andamento dei prezzi degli idrocarburi ci fa pensare che
l'implementazione che chiediamo in realtà non riuscirà a dare
sollievo alle famiglie, perché quando abbiamo formulato questo
emendamento...l'aumento viene riassorbito in parte già
dall'innalzamento dei costi degli idrocarburi. Sottoponiamo alla
vostra attenzione tale emendamento con la speranza che possa venire
accolto, visto che ci rivolgiamo alle famiglie meno abbienti.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Grazie Presidente.
Indirettamente penso di aver già risposto nella mia replica per
sottolineare qual era la posizione della maggioranza. Capisco anche
la motivazione che sottintende questa proposta, d'altro canto anche
se non c'era un parere ostativo dal punto di vista delle Finanze,
dal punto di vista della procedura, sarebbe complesso. Al di là del
fatto che sottolineavo prima, ossia l'aver mantenuto in bilancio,
nella situazione in cui ci troviamo, tutto quanto era negli anni
precedenti, ricordo che a tali famiglie vanno sommati circa 450
euro del
bon chauffage
. Dico questo perché, guardando al
bilancio da un punto di vista tecnico, se andiamo a creare dei
presupposti, bisogna poi andare a reperire i soldi. Prevedere una
spesa di circa 1.400.000 di euro verrebbe finanziato togliendo le
risorse destinate al finanziamento ordinario del CELVA...tale
finanziamento già è stato ridotto nel 2012 rispetto al 2011, una
contrazione di questo importo vorrebbe dire non far funzionare il
CELVA. Al di là della sostanza, alla quale siamo contrari,
riteniamo che non sia praticabile l'utilizzo delle risorse per
andare a coprire questa iniziativa sottraendola al CELVA.
Presidente
- La parola al Consigliere Donzel.
Donzel (PD)
- Non è nostra intenzione mettere in
difficoltà il CELVA, ma la sensazione che abbiamo è che ci sia una
perdita di vista della reale situazione di gravità in cui vivono
alcuni nuclei familiari in Valle d'Aosta. Questo forse non è
percepibile in prima battuta, ma mi è arrivata notizia che - per
quanto possano valere tali indagini, ma visto che i politici locali
ne tengono conto quando in un'indagine de
Il Sole 24Ore
vanno nelle prime posizioni, bisogna tenere conto anche delle
indagini che danno risposte non proprio positive - la qualità della
vita nel comune di Aosta scende in modo significativo, quindi vuol
dire che c'è un'emergenza. Lo dimostra il fatto che è cresciuta la
raccolta del Banco alimentare, si lamenta la Caritas sempre più
delle famiglie che accedono ai suoi servizi, quindi è nostra
intenzione mantenere questo emendamento anche a fronte del suo
ragionamento.
Presidente
- Pongo in votazione l'emendamento n. 1 del
gruppo PD, che recita:
Emendamento
L'articolo 6 è sostituito dal seguente:
"Articolo 6
(Interventi a sostegno delle famiglie meno abbienti. Bonus
energia ed esenzioni tariffarie)
1. Gli interventi di cui all'articolo 6 della l.r. 1/2009
sono prorogati per l'anno 2012 alle condizioni ivi previste, ad
eccezione dell'importo del bonus, il cui ammontare è pari a 500
euro.
2. Gli interventi di cui all'articolo 4, comma 2, della l.r.
2/2010 sono prorogati per l'anno 2012 alle condizioni ivi
previste.
3. L'onere derivante dall'applicazione del comma 1, stimato
per l'anno 2012 in complessivi euro 3.200.000, trova copertura
mediante risorse derivanti da trasferimenti con vincolo settoriale
di destinazione di cui al titolo V della legge regionale 20
novembre 1995, n. 48 (Interventi regionali in materia di finanza
locale) (UPB 1.4.2.11 Interventi correnti di finanza locale con
vincolo di destinazione nel settore delle politiche sociali -
parz.). Al suo finanziamento si provvede quanto a euro 1.800.000
mediante le risorse già presenti nell'UPB 1.4.2.11 e quanto a euro
1.400.000, mediante la riduzione, per pari importo, delle risorse
iscritte nell'UPB 1.4.2.10 (Interventi correnti di finanza locale
con vincolo di destinazione nel settore dei servizi generali e
dello sviluppo economico) a valere sulla legge regionale 19
dicembre 2005, n. 34 - articolo 16. L'allegato A è conseguentemente
modificato.
4. Le minori entrate sui bilanci degli enti locali derivanti
dall'applicazione delle disposizioni di cui al comma 2 possono
trovare compensazione in sede di assestamento del bilancio 2012
mediante le risorse finanziarie di cui alla l.r. 48/1995.".
Consiglieri presenti e votanti: 35
Favorevoli: 8
Contrari: 27
Il Consiglio non approva.
Presidente
- Pongo in votazione l'articolo 6:
Consiglieri presenti: 35
Votanti e favorevoli: 27
Astenuti: 8 (Bertin, Giuseppe Cerise, Chatrian, Donzel, Carmela
Fontana, Louvin, Patrizia Morelli, Rigo)
Il Consiglio approva.
Presidente
- Vi è ora l'emendamento n. 1 del gruppo
ALPE.
La parola al Vicepresidente Chatrian.
Chatrian (ALPE)
- Grazie Presidente.
Questo emendamento va nella direzione di trarre ulteriori
agevolazioni...per premiare nuovi impianti fotovoltaici in Valle
d'Aosta, nel modo o nel come viene demandato al Governo regionale
con una delibera. Lo spirito dell'emendamento è quello di premiare
il più possibile l'uso delle energie da fonti rinnovabili, premiare
soprattutto la ristrutturazione - ripeto: il modo e il come sarà la
Giunta a determinarlo -, ma l'obiettivo è quello di alzare al
massimo l'asticella utilizzando tutta la possibilità, quindi non
inferiore alla percentuale di contributo stabilita dal decreto del
Ministro dello sviluppo economico. In sintesi, in questo momento
l'Amministrazione regionale sostiene con un 20 percento
l'incentivazione sulla produzione di energia elettrica da impianti
solari fotovoltaici; con tale emendamento e con le modifiche che ci
sono state a livello nazionale l'Amministrazione regionale potrebbe
aumentare questo aiuto fino al massimo del 30 percento. Non vorrei
entrare nel dettaglio, perché l'emendamento è di principio, poi
sarà il Governo regionale a modificare ed eventualmente aiutare di
più il pacchetto integrativo sulle piccole falde, piuttosto che
aiutare in maniera minore delle falde magari di dimensioni più
grandi. Questo è un emendamento di principio nel senso di alzare
l'asticella al massimo rispetto al decreto del Ministro dello
sviluppo economico di concerto con il Ministro dell'ambiente,
quindi creare tutte le condizioni demandando alla Giunta l'adozione
di una delibera applicativa.
Riteniamo che le priorità siano due: da un lato, agire sul
risparmio energetico, penso che lì, ossia le misure da mettere in
campo, sia veramente la battaglia più difficile, ma più importante;
in seconda battuta, l'aiuto nel settore delle energie
rinnovabili.
Questo emendamento è anzitutto di principio: creare le
condizioni per un aiuto al massimo, poi sarà la Giunta a declinare
come, a chi, che sia inserito, che sia nel pacchetto, ma adesso non
entro negli aspetti tecnici. Penso che il dibattito su tale
emendamento sia di tipo politico. Grazie.
Presidente
- La parola all'Assessore alle attività
produttive, Pastoret.
Pastoret (UV)
- Grazie Presidente.
All'inizio di questa legislatura avevamo una scarsa adesione
allo sviluppo delle energie rinnovabili, in particolare per quanto
riguarda il fotovoltaico e avevamo pensato di incentivare, al di là
delle novità che erano state introdotte con il conto energia, la
diffusione dei pannelli fotovoltaici. Avremmo avuto l'intenzione di
poter sostenere con un contributo a fondo perso tutto ciò, ma
questo non era stato possibile sulla base delle disposizioni
statali vigenti. Ciò si è reso possibile a partire dal 2010, cosa
che abbiamo fatto introducendo il contributo del 20 percento a
fondo perso. Siamo stati la prima Regione italiana e forse, se non
l'unica, siamo ancora una delle pochissime che ha fatto tale tipo
di scelta. Fornisco alcuni numeri. Nel 2010 furono presentate -
ricorderete che abbiamo modificato la legge n. 3, poi abbiamo fatto
le disposizioni applicative - 123 domande; nel 2011, secondo noi
grazie a questa incentivazione e ad una più diffusa coscienza
generale da parte dei cittadini nei confronti dello sviluppo delle
fonti rinnovabili, ne sono state presentate 450, per un totale di
spesa nel 2011 ad oggi di 1.700.000 di euro. Ho provato a fare due
calcoli, se noi oggi passassimo da un'incentivazione del 20 al 30
percento a fondo perso per quanto riguarda il fotovoltaico, ci
servirebbero ulteriori 850.000 euro (fra l'altro, non previsti in
bilancio). Siccome finanziamo a sportello, non sappiamo ancora
quante domande ci saranno, ma se andassimo ad aggravare questa
procedura a sportello per l'anno successivo, questa spesa
diventerebbe non sostenibile. Dobbiamo poi tenere conto che questo
aumento che dal 20 al 30 percento significherebbe, in base al costo
medio di un impianto di 3 kW, ulteriori 800 euro. Io segnalo che va
bene incentivare e noi lo abbiamo fatto. Certo, il conto energia
scende un po', ma prima o poi dovremo fare un piccolo ragionamento
sul conto energia, perché qui parliamo sovente delle fasce deboli e
facciamo tutti finta di ignorare che gli incentivi di quel conto
vanno sulle bollette elettriche che pagano anche i pensionati a 500
euro. Il finanziamento al conto energia lo pagano poi quei Signori
lì, compresi noi, quindi bisognerà che lo Stato studi un rapporto
diverso se non si vuole andare sempre ad insistere sulle categorie
economicamente più deboli. Al di là di questo, ho fatto fare una
piccola media dai miei uffici e segnalo che il costo per il
posizionamento di pannelli fotovoltaici è calato, c'è una riduzione
media sui 3 kW di posizionamento di 2.000 euro, quindi, da un lato,
abbiamo mantenuto il 20 percento, è vero che il conto energia è
calato, ma è anche calato il costo totale di queste realizzazioni.
Questo per dire che non ci trova d'accordo il fatto di aumentare
progressivamente tale costo a fondo perduto, non solo per una
questione legata al fotovoltaico, perché il collega Chatrian ha
detto giustamente che il ragionamento è più complesso: riguarda il
risparmio energetico, l'utilizzo di tante altre fonti di energia
rinnovabili. Ricordo che noi diamo contributi sulle rinnovabili in
genere fino a 50.000 euro in conto capitale come agevolazioni.
Rammento ancora che finanziamo gli isolamenti delle pareti e dei
tetti solai, la sostituzione dei serramenti, l'installazione di
caldaie a gas GPL, l'installazione delle pompe di calore e degli
allacciamenti al teleriscaldamento. Su sollecitazione della collega
Fontana, abbiamo introdotto il finanziamento degli apparecchi di
contabilizzazione del calore. Nelle energie rinnovabili sosteniamo
il solare termico, il fotovoltaico, eccetera, quindi il discorso è
complessivo. Siamo disponibili ad affrontare tutti i ragionamenti
che si vogliono fare, ma andare a mettere ulteriori risorse qui
significherebbe avere delle difficoltà a sostenere dei discorsi
complessivi che devono essere tenuti in maggior conto, considerato
che il fotovoltaico in questo momento in Valle d'Aosta, rispetto a
tutto il resto dell'italica penisola, non è svantaggiato, anzi.
Voteremo quindi contro tale emendamento.
Presidente
- La parola al Vicepresidente Chatrian.
Chatrian (ALPE)
- Grazie Presidente.
L'argomento è molto interessante e andrebbe dettagliato in
maniera più approfondita. Il nostro approccio era soprattutto di
principio sull'articolo 6 bis, ossia comunque a livello normativo
creiamo le condizioni, per il resto non abbiamo voluto mettere dei
paletti. Lei ci ha fatto un conto brutale dicendo che dovremmo
trovare le risorse: circa 800.000 euro; sa meglio di me che su
questo si può modulare, non tutti devono essere aiutati al 30
percento. Perché la politica su delle cose così semplici e piccole
in un momento di difficoltà non può osare? Non dico che lasciamo la
delega in bianco, in Giunta noi non ci siamo, però lei prima ha
citato le famiglie deboli, il carico indiretto che potrebbero
avere...proprio per questo l'obiettivo è di elevare tale
possibilità. La possibilità arriva dallo Stato, alziamola e poi
lasciamo a voi la modulazione: perché aiutare di più in certi
casi...non aiutare le speculazioni; tutto questo potrebbe rientrare
in quel ragionamento che stamani cercavamo di dettagliare meglio,
una filosofia diversa anche su una cosa così semplice.
Prima lei ha portato dei dati: nel 2010 123 domande, nel 2011
450; ci fossero 500 domande nel 2012 di cui 100 aiutate con il 30
percento e le altre 400 al 20 perché non rientrano in certi
parametri, oggi avremmo mosso leggermente la classifica, ma per
chi? Per l'indotto, per i posti di lavoro, per dei posti di lavoro
indiretti e legato anche ad una filosofia di risparmio da una parte
e, dall'altra, per andare a premiare chi in questo momento crede
nelle energie rinnovabili e in una sostenibilità ambientale più
allargata. Mi rammarico, perché c'erano tutte le condizioni; non
mettiamo però davanti lo specchietto per le allodole che, dal punto
di vista economico, avremmo dovuto cercare 800.000 euro, qui non
sono d'accordo, perché si potevano modulare gli aiuti in maniera
del tutto diversa. Grazie.
Presidente
- Pongo in votazione l'emendamento n. 1 del
gruppo ALPE, che recita:
Emendamento
Dopo l'articolo 6 è inserito il seguente:
"Articolo 6bis
(Fonti energetiche rinnovabili. Legge regionale 3 gennaio
2006, n. 3)
1. Il comma 5 dell'articolo 5 della legge regionale 3 gennaio
2006, n. 3 (Nuove disposizioni in materia di interventi regionali
per la promozione dell'uso razionale dell'energia), è sostituito
dal seguente:
"5. La Giunta regionale determina, con propria deliberazione,
la tipologia delle iniziative di cui al comma 1, nonché le modalità
per la concessione e la liquidazione dei relativi benefici
economici in misura non inferiore alla percentuale di contributo
stabilita dal decreto del Ministro dello sviluppo economico di
concerto con il Ministro dell'ambiente e della tutela del
territorio e del mare 5 maggio 2011 (Incentivazione della
produzione di energia elettrica da impianti solari fotovoltaici),
emanato in attuazione del decreto legislativo 3 marzo 2011, n. 28
(Attuazione della direttiva 2009/28/CE sulla promozione dell'uso
dell'energia da fonti rinnovabili, recante modifica e successiva
abrogazione delle direttive 2001/77/CE e 2003/30/CE), individuando
le installazioni da finanziare in misura fissa, rapportata alla
spesa ritenuta ammissibile ovvero al risparmio di energia primaria
conseguibile, e quelle suscettibili di agevolazione frazionata e
pluriennale, calcolata in base ai risultati effettivi di esercizio.
A tal fine, la Giunta regionale, sulla base delle indicazioni
fornite dal Centro di osservazione, tiene conto della
significatività tecnologica delle installazioni e della relativa
penetrazione sul mercato, apportando i necessari adeguamenti
periodici.".
Consiglieri presenti e votanti: 34
Favorevoli: 8
Contrari: 26
Il Consiglio non approva.
Presidente
- La parola al Consigliere Louvin
sull'articolo 7.
Louvin (ALPE)
- Grazie Presidente.
Abbiamo già evocato
en passant
questo tema nella
discussione generale, adesso siamo sulla norma puntuale, che è
l'articolo 7: "Sospensione pagamento del diritto proporzionale
sulle acque minerali di sorgenti". Vorremmo sottolineare tale
articolo affinché chi, preso da raptus, da insonnia, o altro, ci
vuole seguire in questo momento possa capire che il pagamento dei
diritti proporzionali...in sostanza un'imposta che grava in
funzione della superficie occupata e della quantità di acqua
prelevata da parte della società Sorgenti Monte Bianco, che sta in
questo momento sfruttando una concessione di acqua minerale in
Valle d'Aosta per quantitativi comunque rilevanti...che il
pagamento di tale tassa fra virgolette - usiamo il termine in modo
improprio, ma questo aiuta a capirci - è sospeso per un periodo
piuttosto lungo. Questa norma era già stata introdotta nella
finanziaria dello scorso anno e riproposta per il 2011-2012-2013 ed
è stato corrisposto entro il marzo 2014 un primo rateo.
Qui allora ci sono vari profili. Per tutte le altre categorie
abbiamo detto:
"si ricomincia a pagare"
, qui abbiamo una
norma che individua un soggetto che, a nostro avviso, non è un
soggetto debole del mondo economico, è un soggetto che opera in un
ambito nel quale ci sono margini di utile elevatissimi e che si
trova a beneficiare di questo sconto. Ci siamo presi la briga di
andare a vedere cosa succede fuori dalla nostra regione, la
situazione al momento delle concessioni in Italia e della
tassazione segue un indirizzo che ha dato la Conferenza delle
Regioni in materia di acque minerali naturali nel 2006.
In seguito, rispetto a quello che doveva essere un regime
armonizzato, si è creato un Far West dei canoni di concessione, le
Regioni hanno cominciato ad andare in tutte le direzioni: chi lo ha
applicato, chi no e noi siamo in una condizione che viene ritenuta
mediamente buona dal punto di vista di una valutazione
ambientalistica, di giusto corrispettivo nei confronti della
comunità territoriale e della Regione, da parte di chi sfrutta una
risorsa naturale. Ci sono veramente situazioni un po' scabrose, che
non tassano neppure un metro cubo imbottigliato, ce ne sono altre
che sono più pesanti della nostra. Noi di colpo entriamo in
sospensione prolungata e ci viene detto che è per una logica di
concorrenza, anzi il Presidente ha detto precisamente: per
abbattere un differenziale. Ecco noi siamo cauti su questo, perché
fra poco ci porterete su un terreno dove noi facciamo il discorso
dell'abbattimento del differenziale in termini di concorrenza:
parlo della tassa di soggiorno e lì ci direte: qui ce n'è
bisogno.
Sono due partite che, dal punto di vista della logica, per
quanto ha detto poco fa il Presidente Rollandin, devono essere
trattate con una certa coerenza. Qui in particolare, non perché ce
l'abbiamo con questa azienda, anzi siamo ben contenti che sia qui,
ma non deve passare la logica del ricatto generalizzato per cui
tutto quello che si può ottenere dall'ente locale bisogna ottenerlo
purché rimanga qui, no, ma in questo caso - ripeto - c'è una
concezione di equilibrio sulla risorsa ambientale che deve essere
salvaguardata. Noi quindi insistiamo affinché tale tipo di
tassazione venga rispettato; se deve essere sospeso per ragioni
contingenti, lo sia per un breve periodo, ma non in modo così
prolungato e indeterminato come avviene con questo articolo 7.
Presidente
- La parola al Presidente della Regione,
Rollandin.
Rollandin (UV)
- Grazie Presidente.
In parte avevo già anticipato alcune delle ragioni che andavano
a correggere una penalizzazione dello stabilimento, che quest'anno,
i camion che trasportavano l'acqua in Francia, avendo la strada
chiusa - come lei sa, il mercato è soprattutto quello francese -,
dovevano scendere fino a Villeneuve, prendere l'autostrada per
tornare verso il Bianco...
(interruzione del Consigliere Louvin, fuori
microfono)
...no, l'abbiamo sospesa adesso. Vede che nell'articolo c'è
2011-2012-2013, abbiamo dovuto mettere 2011, perché è a sanatoria,
quindi i tre anni sono 2011-2012-2013, ma dico che il periodo è
stato piuttosto lungo finché non si è trovato il sistema per aprire
una via dal lato sicurezza, per cui si sono lasciati circolare i
camion direttamente da Morgex verso il Bianco.
Lei ha ragione che una generalizzazione non va bene, ma, quando
si era messa questa norma, correttamente si era detto:
"è giusto
che si paghi un tot"
. Siamo poi entrati in un periodo
difficile, la società ha dei problemi di riorganizzazione pesanti,
si rischiava anche che abbandonasse la zona. Sul riassetto
dell'impresa, che dà lavoro a più di 60 persone, abbiamo ritenuto
che questa era la parte che si poteva per un periodo giocare, ecco
perché abbiamo dato tale garanzia: per non reiterare ogni anno,
abbiamo aggiunto anche il 2012 e il 2013. Queste sono le ragioni
che ci hanno indotto a questo, pur comprendendo i ragionamenti che
sono stati fatti e che sono corretti; nelle concessioni oggi c'è
una situazione molto diversificata che potrebbe essere studiata in
modo diverso. Voglio precisare ancora che - perché lei ha fatto il
ragionamento: dall'altra parte abbiamo chiesto che non venisse
introdotta l'imposta di soggiorno, invece voi la volete - noi non è
che vogliamo quella imposta, ma abbiamo dovuto, in quanto avevamo
le competenze con gli enti locali, inserire questa clausola che non
dice nulla se non dare la possibilità ai Comuni di... Il Comune che
non vuole attuarla, può farlo.
Non abbiamo incentivato quindi, ma c'era l'obbligo di dare tale
possibilità, un Comune qualsiasi poteva dirci: "io non posso". Su
questo abbiamo cercato di verificare e, se un Comune voleva mettere
la tassa e non mettevamo tale possibilità, non poteva attuarla. Il
problema allora era la violazione di un diritto che da altre parti
c'era, quindi su questo abbiamo cercato di spiegare il perché.
Presidente
- Pongo in votazione l'articolo 7:
Consiglieri presenti e votanti: 34
Favorevoli: 26
Contrari: 8
Il Consiglio approva.
Presidente
- All'articolo 8 vi è l'emendamento n. 2 di
ALPE e gli emendamenti n. 1 e n. 2 dell'Assessore Lavoyer, che
penso saranno ritirati.
La parola all'Assessore al bilancio, finanze e patrimonio,
Lavoyer.
Lavoyer (FA)
- Questi emendamenti vengono ritirati in
quanto la nuova finanziaria abroga la legge, alla quale tali
emendamenti volevano adeguare...la legge è di 20 giorni fa, il
"decreto Monti" la abroga e noi non possiamo più portare avanti
questi emendamenti che adeguavano la nostra finanziaria a quella
norma.
Presidente
- Gli emendamenti dell'Assessore Lavoyer sono
ritirati; ne do lettura per il verbale:
Emendamento
Al comma 1 dell'articolo 8, le parole ", 15ter e 21bis" sono
sostituite dalle seguenti: " e 15ter".
Emendamento
Dopo il comma 1 dell'articolo 8, è inserito il
seguente:
" 1bis. All'articolo 21bis della l.r. 12/1996, sono apportate
le seguenti modificazioni:
a) al comma 1, le parole: "a 100.000 euro" sono sostituite
dalle seguenti: "alla soglia comunitaria";
b) al comma 3, le parole: "non sia superiore a 20.000 euro"
sono sostituite dalle seguenti: "sia inferiore a 40.000
euro".".
La parola al Vicepresidente Chatrian.
Chatrian (ALPE)
- Il nostro emendamento è abbastanza
sintetico e chiaro. Due considerazioni, questa mattina
nell'intervento globale ho cercato di declinare quali sono le
motivazioni per cui oggi abbiamo presentato tale soppressione
dell'articolo 8. In questi tre anni e mezzo più volte abbiamo
discusso di procedure con il Presidente Rollandin e più volte
abbiamo cercato di mettere sul tavolo le difficoltà di procedure
che sono sempre e solo degli strumenti, quindi in quanto tali si
possono integrare e modificare. Forse due anni fa in sede di
discussione della finanziaria 2009 discutemmo proprio sulla somma
urgenza, sulla possibilità in un momento di grande difficoltà di
far partecipare più aziende, di creare le stesse condizioni a tutte
quelle aziende che possono partecipare a certi bandi. Questa è la
nostra filosofia, Presidente Rollandin: ecco perché ci trova
contrari su tale articolo 8. Ci sembra anche pericoloso, oltre ad
eliminare la possibilità a tutte quelle aziende che possono, di
partecipare.
Chiediamo di sopprimere questa modifica quindi per due motivi.
Ad oggi a livello di procedura si possono fare le procedure
negoziate, senza bando, con un tetto di 500.000 euro, ci sembra già
una soglia importante (il vecchio miliardo di lire) e un
affidamento diretto per quanto riguarda l'affidamento dei servizi a
20.000 euro (i vecchi 40.000.000 di lire). Queste ci sembrano già
soglie importanti, non mescoliamo se possibile la semplificazione
della macchina regionale con tale articolo, perché sono due cose
del tutto diverse, penso che su questo concordiamo e, in un momento
di grande difficoltà, alzare tale soglia senza bando è molto
pericoloso.
Chiediamo al Governo regionale di tornare su questi passi e
accogliere il nostro emendamento. Stamani parlavamo di filosofia
alternativa; in un momento di difficoltà, in un momento di
riduzione di capacità di spesa, abbiamo detto non vogliamo fare la
classifica di chi è più bravo o meno bravo, o a chi è stato ridotto
di meno a livello di dicastero, ma di poter mettere sul tavolo una
filosofia diversa. Penso che tale emendamento voglia evidenziare
una filosofia diversa, le briglie ci sono, ma non smolliamole del
tutto, perché, se c'è la necessità, ci sono le procedure, ho citato
prima la somma urgenza, c'è la vecchia normativa e i 500.000 euro
mi sembrano una soglia dignitosa per procedere a livello negoziale,
quindi chiedo al Governo Rollandin di accettare questa nostra
proposta.
Presidente
- La parola all'Assessore alle opere
pubbliche, difesa del suolo e edilizia residenziale pubblica, Marco
Viérin.
Viérin M. (SA-UdC-VdA)
- Grazie Presidente.
Volevo solo ricordare al collega Chatrian che questo non è altro
che un mero adeguamento alla normativa nazionale, come volevamo
fare in merito all'ultima normativa che si adeguava a quella
europea, di 20 giorni fa, per quelli che erano gli emendamenti che
abbiamo ritirato. Non abbiamo fatto quindi cose in più, ma quello
che altri hanno già attuato per risolvere vari problemi, fra cui
quello che lei ha più volte sollecitato: maggiore semplificazione e
più efficienza. Su tale fatto vorrei leggere una nota che mi hanno
preparato gli uffici, per dimostrare che vogliamo giungere ad una
migliore semplificazione e soprattutto una migliore efficienza,
inserendo anche tali modifiche. La possibilità di esprimere una
gara ufficiosa fra soggetti preventivamente selezionati rispetto
all'effettuazione di una gara a procedura aperta, costituisce
un'indubbia semplificazione in termini di documentazione, sia per
la stazione appaltante che per i concorrenti (è quello che ci
chiedono tutti i soggetti interessati oggi), oltre a migliorare
l'efficienza, consentendo notevoli risparmi di tempo per tutti. La
scelta dei soggetti da invitare deve avvenire sulla base di
apposite indagini di mercato dandone pubblicità e assicurando i
principi di rotazione; questo è quello che dice la normativa. Altri
criteri di scelta possono essere introdotti al fine di tutelare al
meglio l'amministrazione, ad esempio escludendo soggetti che
abbiano in corso contenziosi con le stazioni appaltanti, che
abbiano accumulato gravi ritardi nell'esecuzione dei lavori, il
ritornello che ci ripetiamo spesso quando i lavori sono a rilento:
come mai non mandate via l'impresa e così via; oppure - riprendo
sempre le parole dei tecnici - pur non essendo possibile in
osservanza dei principi comunitari discriminare le imprese sulla
base della loro sede, è comunque ammissibile prevedere una
minimizzazione degli effetti dei trasporti sul territorio, dando
maggiore opportunità al comparto locale, ossia noi daremmo in
questa maniera maggiori opportunità alle aziende locali. È noto che
invece in una procedura di gara ad evidenza pubblica non è
possibile escludere un concorrente che abbia in essere un
contenzioso con l'amministrazione non concluso con provvedimenti
definitivi; ossia anche se abbiamo delle aziende che hanno dei
contenziosi, che hanno dimostrato di non essere affidabili o che
sono in contenzioso fra di loro (le ATI) o con l'amministrazione,
noi, se loro partecipano, dobbiamo accogliere la loro
partecipazione. In questo modo ci infiliamo in percorsi tortuosi
del lavoro pubblico. Questa modifica dà la possibilità di meglio
identificare, da parte della dirigenza, la serietà delle imprese,
che non è alta, come lei ha sempre richiesto in questi anni,
assicurando nel contempo i concetti di rotazione previsti dalla
normativa europea e dalla normativa statale. Si fa infine presente
che i contenuti dell'articolo 8 sono stati verificati in seno alla
Consulta dei lavori pubblici, la quale ha unanimemente espresso una
valutazione positiva su un loro possibile recepimento
nell'ordinamento regionale. È stata quindi una richiesta fatta di
concerto con tutte le categorie interessate.
Presidente
- La parola al Vicepresidente Chatrian.
Chatrian (ALPE)
- Grazie Presidente.
Assessore, lei non ci ha convinto per niente, però non facciamo
passare questo articolo 8 come mero adeguamento, perché di
adeguamento non ha nulla: è una scelta politica. Le citazioni che
ha fatto ci fanno piacere, ma lasciano il tempo che trovano. È una
scelta politica e le voglio leggere solo una nota dell'Autorità per
la vigilanza sui contratti pubblici di lavoro, servizi e forniture:
"Dall'esame degli elementi acquisiti attraverso le indagini
compiute nell'ambito dell'attività di vigilanza dell'Autorità
emergono dati preoccupanti circa il ricorso disinvolto allo
strumento della procedura negoziata, effettuato da alcune stazioni
appaltanti e sempre più messe in campo, nello specifico fra l'altro
vengono in rilievo le problematiche relative all'obbligatorietà
della motivazione, all'artificioso frazionamento dell'importo degli
appalti, all'insussistenza dei motivi d'urgenza"
. Aggiungo
oltre a questo che così facendo, a nostro avviso, vengono meno i
principi su cui si dovrebbe basare la buona gestione del denaro
pubblico, principi su cui l'Unione europea vigila e dà direttive
sempre più puntuali: libera concorrenza, pari opportunità,
trasparenza, economicità. Noi capiamo se ci sono delle
esigenze...abbiamo amministrato anche noi piccoli Comuni, sappiamo
bene che una soglia di 500.000 euro con procedura negoziata è già
una soglia dignitosa a nostro avviso; andare oltre dal punto di
vista politico non solo è pericoloso, ma non va a creare delle
condizioni da noi auspicate. Chiedo, a nome del gruppo ALPE, la
votazione segreta sul nostro emendamento.
Presidente
- Pongo in votazione a scrutinio segreto
l'emendamento n. 2 del gruppo ALPE, che recita:
Emendamento
L'articolo 8 è soppresso.
Consiglieri presenti e votanti: 35
Favorevoli: 11
Contrari: 24
Il Consiglio non approva.
Presidente
- Pongo in votazione l'articolo 8:
Consiglieri presenti e votanti: 35
Favorevoli: 27
Contrari: 8
Il Consiglio approva.
Presidente
- La parola al Consigliere Louvin
sull'articolo 9.
Louvin (ALPE)
- Grazie Presidente.
Per un'informazione e una puntualizzazione da parte del Governo
regionale: se si intenda nel corso dell'anno venturo bandire, ed
eventualmente in che ordine di grandezza, concorsi per il Corpo
forestale e per il Corpo dei vigili del fuoco valdostani.
Presidente
- La parola al Presidente della Regione,
Rollandin.
Rollandin (UV)
- Confermo che per i vigili del fuoco
abbiamo aspettato di completare il corso per ispettori che adesso
verrà bandito, viene nel frattempo presentata una modifica della
legge per quanto riguarda l'età - lo dico come comunicazione - che
adegua il tutto. Per quanto riguarda i forestali, è già bandito,
sono state fatte le prime prove, quindi vanno avanti già con l'anno
prossimo.
Presidente
- Pongo in votazione l'articolo 9:
Consiglieri presenti: 35
Votanti e favorevoli: 27
Astenuti: 8 (Bertin, Giuseppe Cerise, Chatrian, Donzel, Carmela
Fontana, Louvin, Patrizia Morelli, Rigo)
Il Consiglio approva.
Presidente
- Articolo 10: stesso risultato. All'articolo
11 vi sono gli emendamenti n. 1 e n. 2 della II Commissione.
La parola al Consigliere Louvin.
Louvin (ALPE)
- Grazie Presidente.
Non vorrei dire delle imprecisioni perché non ho in questo
momento il testo esatto degli emendamenti approvati in commissione,
ma mi pare che in questo punto non siano stati modificati. C'è
un'espressione molto singolare in tale articolo, che riguarda
l'obbligo di esercizio in forma associata di determinate funzioni
da parte di Comuni di norma contermini; allora "
contermine"
,
se non capisco male, vuol dire confinante. La differenza fra un
Comune di norma contermine e di norma non contermine non mi è
chiara, perché o è contermine, o non è contermine: è un fatto
oggettivo il fatto di essere confinanti e non capisco il
significato di della dizione
"di norma"
. Non so se si
intende introdurre una forma di discrezionalità, francamente non
sono riuscito a cogliere tale aspetto, ma questo è sicuramente
formale.
Dal punto di vista sostanziale, c'è stata su questo una presa di
distanza netta del Consiglio permanente degli enti locali, che
aveva chiesto la modifica di tale articolo, ossia chiedeva di
riportare la situazione allo stato precedente ed evitare che ci
fosse questa ghigliottina. Qui siamo sulla logica della quota
1.000, ossia sotto i 1.000 sei obbligato ad andare verso questa
logica di lavoro comune, di condivisione anche di uffici comuni da
parte degli enti locali, mentre sopra quota 1.000 sei salvo. Su
questo avremmo avuto disponibilità a ragionare più a fondo di altri
meccanismi, perché il dato puramente numerico potrebbe essere in
qualche caso limitante o particolarmente rigido.
Volevamo chiedere al Governo regionale se intende mantenere
questa linea rispetto alle posizioni che sono state evidenziate
dagli enti locali e quali valutazioni abbia fatto alla luce del
parere che ha espresso il CPEL.
Presidente
- La parola al Presidente della Regione,
Rollandin.
Rollandin (UV)
- Grazie Presidente.
Con gli enti locali abbiamo chiarito che gli emendamenti vanno
nella direzione da loro auspicata. Comunque, per ulteriori
precisazioni, al collega voglio dire che è già stata individuata
una procedura, che permetterà di dare le linee di indirizzo per i
Comuni legati agli interventi che faranno parte delle possibili
associazioni. All'inizio veniva interpretato come se questa
obbligatorietà fosse per tutti i Comuni, tutti quanti, trasversale
per tutti; abbiamo spiegato che nelle linee di indirizzo si vanno a
delineare i margini di manovra, ossia tutte le varie possibilità
legate a tale esercizio di funzione associata, obbligatoria. Questo
non vuol dire che sono tutte le funzioni, si comincerà con alcune:
ad esempio, quella del segretario, del responsabile di alcune
funzioni, alcune funzioni associate che non sia solo quella idrica,
ma altre...si procederà per gradi; questo è legato a norme di
indirizzo che andranno in tale direzione, questo ha tranquillizzato
tutti i Comuni, che su tale linea si sono detti disponibili.
Presidente
- Do lettura degli emendamenti n. 1 e n. 2
della II Commissione:
Emendamento
Al comma 2 dell'articolo 11, dopo le parole: "le funzioni dei
Comuni" sono inserite le seguenti: "individuate con la
deliberazione della Giunta regionale di cui al comma 1".
Emendamento
Al comma 3 dell'articolo 11, le parole: "al comma 1" sono
sostituite dalle seguenti: "al comma 2".
Pongo in votazione l'articolo 11 nel testo così emendato:
Articolo 11
(Concorso degli enti locali al riequilibrio della finanza
pubblica. Obbligo di esercizio in forma associata delle funzioni
comunali)
1. Per l'anno 2012, la Giunta regionale, con propria
deliberazione, previo parere del Consiglio permanente degli enti
locali, definisce le misure per la razionalizzazione e il
contenimento della spesa relativa al personale degli enti locali,
contestualmente alla definizione del patto di stabilità per gli
enti locali medesimi.
2. Entro il 31 dicembre 2012, le funzioni dei Comuni
individuate con la deliberazione della Giunta regionale di cui al
comma 1 che non siano svolte per il tramite delle Comunità montane
sono esercitate obbligatoriamente attraverso le altre forme di
collaborazione di cui alla parte IV del titolo I della legge
regionale 7 dicembre 1998, n. 54 (Sistema delle autonomie in Valle
d'Aosta), da parte dei Comuni, di norma contermini, con popolazione
inferiore a 1.000 abitanti alla data del 1° gennaio 2011. Il
rispetto delle disposizioni di cui al presente comma costituisce
indice di virtuosità ai fini del riparto della quota di risorse
finanziarie di cui all'articolo 16, comma 5, lettera c). In caso di
mancato adempimento e sino all'effettivo esercizio in forma
associata delle funzioni comunali, i trasferimenti senza vincolo
settoriale di destinazione di cui all'articolo 14, comma 2, lettera
b), della l.r. 48/1995 restano sospesi.
3. Le forme di collaborazione individuate per l'esercizio
obbligatorio delle funzioni comunali in applicazione di quanto
disposto al comma 2 possono prevedere la costituzione di uffici
comuni, operanti con personale assegnato dagli enti partecipanti,
ai quali affidare l'esercizio delle funzioni associate in luogo dei
Comuni partecipanti all'accordo.
4. L'articolo 15 della legge regionale 4 settembre 2001, n.
23 (Norme concernenti lo status degli amministratori locali della
Valle d'Aosta. Abrogazione delle leggi regionali 18 maggio 1993, n.
35, 23 dicembre 1994, n. 78 e 19 maggio 1995, n. 17), è sostituito
dal seguente:
"Articolo 15
(Rinvio)
1. Agli amministratori di cui all'articolo 2, comma 1,
lavoratori dipendenti, si applicano, in materia di aspettative e
permessi, le disposizioni contenute nella parte I, titolo III, capo
IV del decreto legislativo 18 agosto 2000, n. 267 (Testo unico
delle leggi sull'ordinamento degli enti locali). A tal fine, i
membri del Consiglio dei sindaci delle comunità montane sono
equiparati ai componenti delle Giunte delle comunità montane di cui
all'articolo 79, comma 3, del d.lgs. 267/2000 e le associazioni dei
comuni sono equiparate ai consorzi di cui all'articolo 31 del
medesimo decreto.".
5. Gli articoli 2, comma 2, 16, 17, 18, 19, 20, 21 e 22 della
l.r. 23/2001 sono abrogati.
Consiglieri presenti: 35
Votanti e favorevoli: 27
Astenuti: 8 (Bertin, Giuseppe Cerise, Chatrian, Donzel, Carmela
Fontana, Louvin, Patrizia Morelli, Rigo)
Il Consiglio approva.
Presidente
- La parola al Consigliere Louvin
sull'articolo 12.
Louvin (ALPE)
- Presidente, ma c'era bisogno di un
articolo di legge per questo tipo di disposizione? Se leggo bene,
le riunioni dei Consigli comunali dei Comuni fino a 15.000 abitanti
"si tengono preferibilmente in un arco temporale non coincidente
con l'orario di lavoro dei partecipanti"
. Sulla linea di
principio siamo più che d'accordo, ma intanto il
"preferibilmente"
mi spieghi, Presidente, che tipo di
normatività ha. Sicuramente ci saranno dei motivi, ma a me sfuggono
perché, quando si dice "di preferenza", vuol dire che la cogenza
non c'è. La cosa singolare su cui ci siamo interrogati riguarda la
coincidenza con l'orario di lavoro dei partecipanti, perché? Se in
un organismo ci sono dei partecipanti che lavorano la sera, come
facciamo? Secondo noi, qualche problemino può sorgere nel dare
applicazione, qualche segretario comunale si trova a cercare di
mettere ordine in questo...e quale sia il tipo di stringenza
normativa di questo tipo di indicazione mi sfugge, forse è un mio
limite. Magari voi avete dato un'altra impostazione, noi avremmo
immaginato che fosse più che sufficiente una circolare del
Presidente della Regione, un atto di indirizzo, o un'intesa interna
del Consiglio permanente degli enti locali. Questa è una legge di
auspicio, ma non è una legge vera, secondo noi.
Presidente
- La parola al Presidente della Regione,
Rollandin.
Rollandin (UV)
- Il problema, se bastava una circolare,
ce lo siamo posti anche noi. Tenuto conto che il riferimento alle
adunanze...i permessi legati alle adunanze sono riferiti alla legge
regionale che stabilisce i permessi; abbiamo dovuto mettere questa
norma in legge e spiego anche perché abbiamo inserito
"preferibilmente"
: per quello che lei ha già detto, ossia
noi non potevamo mettere "obbligatoriamente", perché ci può essere
un discorso di opportunità. Il problema di non far coincidere...è
perché il tema sostanziale è quello di dire che si torna alle
vecchie maniere, ossia di solito i Consigli comunali si facevano la
sera, adesso vengono convocati nel primo pomeriggio e a fruire dei
permessi ci sono tanti dipendenti della Regione, che sono
legittimamente eletti e che ad oggi prendevano l'intera giornata.
Con questo si cerca di far capire che, se vogliono partecipare alla
riunione di Giunta o di Consiglio, lo facciano la sera, per cui
fanno l'orario di servizio normale e poi vi partecipano senza
fruire di alcun permesso. Vedremo quali saranno i risultati di
questa indicazione, che abbiamo dovuto mettere in legge, perché
anche noi avremmo preferito non metterlo, proprio in riferimento al
provvedimento che è alla base di tali permessi.
Presidente
- Articolo 12: stesso risultato.
La parola al Consigliere Louvin sull'articolo 13.
Louvin (ALPE)
- Grazie Presidente.
Qui siamo su due articoli - il 13 e il 14 - in materia di
personale regionale, che intervengono su una serie piuttosto
articolata di altre normative: in particolare sulla n. 22/2010 e
abbiamo dovuto faticare un po' - già siamo duri... - per riuscire a
raccapezzarci. Nello specifico, la nostra attenzione è caduta sulla
dinamica che introduce il terzo comma dell'articolo 13, dove si
dice:
"il contingente di personale con qualifica di dirigente di
cui al comma 1 è comprensivo di quello di cui agli articoli 8,
comma 2..."
, eccetera, è tutto un articolo molto esoterico, per
il quale siamo ricorsi, da un lato, alle indicazioni che ci sono in
relazione, che sono però di un certo tenore, il comma 3 specifica
che il contingente di personale con qualifica dirigente è
comprensivo delle figure di capo e vicecapo di gabinetto, di
segretario generale e degli incarichi fiduciari dell'articolo 11 e
degli altri incarichi conferiti con le modalità di cui all'articolo
21...leggendo questo da profani, sembrerebbe trattarsi di un
articolo esplicativo.
In qualche modo però ci pare - siamo andati a ricostruire la
filiera - che la filiera abbia portato dalla legge n. 45 in avanti
ad un'espansione progressiva delle attribuzioni di carattere
fiduciario e discrezionali; eravamo a 11 fiduciari e massimo 15
percento degli incarichi di qualifica dirigenziale unica come
esterni pari a 19 a metà degli anni '90, abbiamo, per effetto di
tali normative successive fino a quest'ultima, che verrebbe
introdotta con l'articolo 13 e con la specifica dell'articolo 14
bis, una situazione che grosso modo dovrebbe essere quella di avere
22 esterni più 11 fiduciari, a cui andrebbero aggiunti tutti i
segretari particolari, che adesso, essendo aumentati gli
assessorati, sono ulteriormente aumentati e arriveremmo a 10
segretari particolari, quindi avremmo 43 - secondo i nostri
calcoli, ma dovremmo essere in quell'ordine di grandezza - figure
fiduciarie. Si tratta di figure reperibili in deroga a requisiti
particolarmente stringenti di titoli e competenze particolari da
parte dell'Amministrazione regionale; a noi sembra che tale polmone
si sia espanso oltre misura, ma vorrei che su questo ci desse la
sua opinione l'Esecutivo, comunque questo è quanto siamo riusciti a
ricostruire a fatica nella concatenazione di tali normative e
riteniamo che invece, come ha sottolineato recentemente la Corte
costituzionale in relazione ad una questione sollevata per la
Regione Piemonte, l'ambito delle scelte discrezionali e fiduciarie
debba rimanere racchiuso entro limiti più severi.
Presidente
- La parola al Presidente della Regione,
Rollandin.
Rollandin (UV)
- Se quello che è scritto coincide con
l'intenzione, credo che, come ha detto il collega, qui si fa la
fotografia dell'esistente dal primo comma in poi, tant'è che ad
ognuno dei commi si dice a quali si fa riferimento, in ognuno di
questi si dice qual è il riferimento specifico, precisando che
anche le figure come capo gabinetto e vicecapo gabinetto sono
inserite in tale logica, mentre prima non lo erano. Questa è la
ricostruzione puntuale per ognuno degli articoli di quella che è la
situazione ad oggi esistente.
Presidente
- Pongo in votazione l'articolo 13:
Consiglieri presenti: 35
Votanti: 32
Favorevoli: 27
Contrari: 5
Astenuti: 3 (Donzel, Carmela Fontana, Rigo)
Il Consiglio approva.
Presidente
- Vi è l'emendamento n. 3 del gruppo ALPE.
La parola al Consigliere Louvin.
Louvin (ALPE)
- Grazie Presidente.
È maturata in una discussione in commissione una valutazione
circa la possibilità di tenere le maglie più larghe per quanto
riguarda il requisito dell'esperienza professionale maturata in
precedenza per poter accedere ai concorsi dirigenziali. A noi è
sembrato che il tenore della recente legge n. 22/2010 fosse
riduttivo da questo punto di vista, perché limitava al periodo
triennale precedente la maturazione dell'esperienza almeno
triennale in aziende ed enti pubblici o privati con contratto di
lavoro dirigenziale. La chiacchierata che è stata fatta in
commissione ci ha convinto dell'opportunità di tenere aperto il
campo e di non restringere solo a questa finestra così breve il
periodo di maturazione di tale requisito e quindi di andare ad
operare adesso una piccola correzione per consentire per il futuro
di avere un campo più ampio di accesso alla funzione
dirigenziale.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- L'emendamento è volto ad eliminare il
limite temporale di riferimento del periodo di esperienza
professionale, valutabile ai fini del conferimento di un incarico
dirigenziale negli enti del comparto. La legge n. 22/2010, sotto
questo profilo, è stata sottoposta in fase di predisposizione al
vaglio della funzione pubblica, perciò si ritiene inopportuno
modificarne i contenuti, che, per quanto concerne i requisiti di
accesso alla dirigenza, sono meno rigorosi rispetto alla normativa
nazionale.
Presidente
- La parola al Presidente della Regione,
Rollandin.
Rollandin (UV)
- Il richiamo fatto alla discussione per
la legge n. 22 è legato alle osservazioni che in un primo tempo
erano state fatte alle proposte che avevamo inserito nei requisiti
per l'assunzione personale di cui facciamo conto...già allora c'era
stata questa proposta, per quanto ci riguarda, libera...ci avevano
detto che la logica portava, in armonia con quanto succede altrove,
a questa impostazione. Non riteniamo quindi per tali ragioni di
doverla modificare, proprio perché già allora c'era stata una
trattativa, o comunque un'interlocuzione con il Ministero
competente, che su questo aveva preso tale posizione.
Presidente
- La parola al Consigliere Louvin.
Louvin (ALPE)
- Mi sento poco brunettiano in questo, se
la funzione pubblica vedeva forse nella persona del Ministro
Brunetta l'inopportunità di allargare un poco tale spettro, noi
invece la vediamo; senza avere presunzioni di onniscienza sul tema,
ci sembra che l'opzione sia più vantaggiosa per l'Amministrazione
regionale, con una sottolineatura di principio (almeno per come noi
ricostruiamo il quadro della vicenda). Se pensiamo che si debba
avere avuto maturazione di questo requisito in una finestra così
ristretta (un triennio), è evidente che nella seconda metà di una
qualsiasi legislatura un Governo regionale restringe sempre e solo
a chi ha prestato l'opera anche sotto la propria guida la
possibilità di partecipare a concorsi dirigenziali. Riteniamo in
una logica di possibile auspicabile futura alternanza di poter
tenere aperto lo spettro e far sì che concorrano anche persone che
hanno maturato la dirigenza presso altri soggetti, cosa che è
sempre possibile, tenendo poi presente un ulteriore aspetto. Oggi
gli sviluppi di carriera, Presidente, ma lei questo lo sa, sono
meno continuativi, sono più alternati, si entra e si esce, si
lavora presso un soggetto e poi si torna nell'ambito del lavoro
autonomo, quindi ci sono delle cesure che possono rendere
problematico il conseguimento di tale requisito. Non ne facciamo
delle battaglie epocali, ma ci pareva di buon senso; il limite
concettuale del dissenso del Ministro Brunetta è un limite che
mette l'asticella abbastanza bassa per noi per poterla saltare.
Chiediamo una votazione segreta, grazie.
Presidente
- Pongo in votazione a scrutinio segreto
l'emendamento n. 3 del gruppo ALPE, che recita:
Emendamento
Dopo l'articolo 13 è inserito il seguente:
"Articolo 13bis
(Modificazione alla legge regionale 23 luglio 2010, n.
22)
1. La lettera b) del comma 1 dell'articolo 18 della l.r.
22/2010 è sostituita dalla seguente:
"b) i soggetti, in possesso di laurea magistrale, con
un'esperienza professionale almeno triennale maturata in aziende o
enti, pubblici e privati, con contratto di lavoro
dirigenziale;".
Consiglieri presenti e votanti: 35
Favorevoli: 11
Contrari: 24
Il Consiglio non approva.
Presidente
- Pongo in votazione l'articolo 14:
Consiglieri presenti: 35
Votanti e favorevoli: 27
Astenuti: 8 (Bertin, Giuseppe Cerise, Chatrian, Donzel, Carmela
Fontana, Louvin, Patrizia Morelli, Rigo)
Il Consiglio approva.
Presidente
- Vi è adesso l'emendamento n. 3 della II
Commissione, che recita:
Emendamento
Dopo l'articolo 14, è inserito il seguente:
"Art. 14bis
(Modificazione all'articolo 11 della l.r. 22/2010)
1. Al comma 1 dell'articolo 11 della l.r. 22/2010, dopo le
parole: "di Capo dell'Ufficio di rappresentanza a Bruxelles" sono
inserite le seguenti: ", di Capo dell'Osservatorio economico e
sociale, di Capo della Protezione civile"."
Lo pongo in votazione:
Consiglieri presenti: 35
Votanti: 32
Favorevoli: 27
Contrari: 5
Astenuti: 3 (Donzel, Carmela Fontana, Rigo)
Il Consiglio approva.
Presidente
- All'articolo 15 vi l'emendamento presentato
dall'Assessore Lavoyer, che è sostitutivo dell'emendamento n. 4
della II Commissione, di cui do lettura per il verbale:
Emendamento
Dopo il comma 9 dell'articolo 15, è aggiunto il
seguente:
"9bis. Per l'anno 2012, gli incrementi dei sovracanoni
introitati dal Consorzio dei Comuni della Valle d'Aosta ricadenti
nel Bacino imbrifero montano della Dora Baltea (BIM), in
applicazione dell'articolo 15, comma 6, del decreto-legge 31 maggio
2010, n. 78 (Misure urgenti in materia di stabilizzazione
finanziaria e di competitività economica), convertito in legge, con
modificazioni, dall'articolo 1, comma 1, della legge 30 luglio
2010, n. 122, sono trasferiti al Consorzio degli enti locali della
Valle d'Aosta (CELVA) per la costituzione di un fondo vincolato al
finanziamento di specifici interventi in materia sociale e
assistenziale, definiti con deliberazione della Giunta, sentito il
Consiglio permanente degli enti locali (CPEL).".
La parola al Consigliere Louvin.
Louvin (ALPE)
- Non devono essere illustrati prima gli
emendamenti della Giunta? Non voglio togliere la parola a
nessuno.
Siccome c'è stato già un confronto di posizioni su questa
problematica nel corso della discussione generale, volevo solo
riprenderla rapidamente, perché il dato lo abbiamo illustrato molto
fugacemente, ma non abbiamo "bucato" in termini comunicativi,
abbiamo fatto una piccola evidenziatura, ma c'è materia, c'è
trippa, Presidente, perché nel veder crescere o consolidarsi la
finanza locale come pacchetto complessivo in questo ordine di
grandezza, che si attesta su 251.000.000 di euro quest'anno contro
i 246 dello scorso anno, quello che abbiamo sottolineato è la
dinamica rovesciata tra i trasferimenti senza vincolo, e qui
ricordo la scansione perché non ci si sbagli, stiamo parlando del
2010, 2011 e 2012, la scansione di quelli senza vincolo, ossia
liberamente disponibili da parte degli enti locali e 127, 117, 109,
quindi i Comuni della Regione ogni anno perdono le piume per
10.000.000 di euro rispetto a quanto possono spendere liberamente.
La quota di loro competenza con vincolo settoriale, quella sulla
quale poi penso che negli articoli successivi che sono una
sventagliata di scaricamento di oneri..."scaricamento" non nel
senso brutto, ma nel senso che vengono trasferiti, diciamolo solo
per rapidità di comprensione, di passaggio dalla finanza regionale
a quella locale, vede salire queste somme vincolate da 55 a 92 a
116; insomma sono dinamiche molto forti. Il FOSPI ha invece fra il
2010 e il 2012 un dimezzamento brutale da 42 a 21, quindi siamo
proprio nell'ordine matematico di decisione. La nostra
sottolineatura allora non è di enfasi comunicativa, è di sostanza
politica: i Comuni della Valle d'Aosta si trovano sempre più nella
condizione in cui erano le Regioni a statuto ordinario in passato,
forse saranno portati da questi chiari di luna a tornare...ad avere
dei bilanci ingessati, perché hanno tot per fare questo in campo
sociale, tot per il settore del trasporto, eccetera, quindi il loro
bilancio sarà sempre più compartimentato. Quello che vogliamo
sottolineare è che si perde la possibilità per l'ente locale di
avere un'autonoma determinazione di fine, ma se se ne discute in
termini generali, non serve, se se ne discute con delle cifre
davanti e si vede che vengono più che raddoppiate in due anni le
somme che vengono vincolate, vanno da 55.000.000 a 116.000.000 di
euro, a finanza locale costante...questo per noi rappresenta
qualcosa. Questo è uno dei motivi del nostro dissenso
sull'impostazione di tale manovra, quello che dicevamo essere il
"fatti più in là", non è che ti tolgo le risorse, te le vincolo, ti
obbligo a seguire un certo percorso.
Più tardi ci soffermeremo sull'altro versante: quello della
logica in deroga, ma non anticipo la cosa, perché lo affronteremo
con la debita attenzione. Nello specifico anche se possibile un
chiarimento, perché per il secondo anno di fila abbiamo un
meccanismo di possibilità di utilizzo da parte di Comunità montane
e di BIM dell'avanzo di amministrazione non per spese di
investimento, come normalmente avviene, ma per spese correnti. In
particolare per il BIM, che ha una latitudine totale di poter
utilizzare dei fondi che sono in avanzo di amministrazione anche
per spese correnti, la cosa ci pare singolare, ma se cortesemente
su questo si può avere una spiegazione tecnica che sia
sostenibile...grazie.
Presidente
- La parola al Presidente della Regione,
Rollandin.
Rollandin (UV)
- Le osservazioni fatte non sono corrette.
Le spese senza vincolo di destinazione si riducono da 117 a 109,
questa è la riduzione vera che è fatta e questo lo abbiamo sempre
detto, anche per i Comuni. Per gli altri la forbice è una forbice
che taglia male, perché non ha tenuto conto che l'aumento
dell'IRPEF negli anni è passato da 196.000.000 a 247.000.000, tale
aumento quindi lei non lo ha considerato. Logicamente se avessimo
dovuto attivare quel meccanismo dell'articolo 7 che prima ho letto:
nel momento in cui ci sono le modifiche, c'è la possibilità di
intervenire a modificare la legge n. 48, noi non l'abbiamo
modificata, ma, in accordo con i Comuni, abbiamo detto che ci sono
una serie di funzioni legate all'attività dei Comuni, tutti gli
interventi che sono qui ripetuti (lei ha il foglio, non li dico),
come gli interventi per le calamità, per i movimenti franosi, per i
quali utilizzano quel delta che si è creato nell'aumento
dell'IRPEF. Dall'anno scorso a quest'anno siamo passati da 236 a
247, sono aumentati 11.000.000 di euro, attenzione non siamo ancora
al discorso del decimo in più, come lei ha detto prima, ma questo è
il ragionamento che è stato fatto con i Comuni: portare una serie
di funzioni che sono prettamente collegabili con l'attività
comunale e che vengono spostate sulla finanza locale.
Per quanto riguarda il BIM, la parte che fa riferimento
all'emendamento di cui lei parlava è solo una fetta del sovracanone
che è sempre stato utilizzato e distribuito ai Comuni come spese
senza vincolo di destinazione, quindi erano spese correnti e non
spese per investimento. Il BIM ha il suo metodo di ripartizione, di
solito è 80-20 secondo dei Comuni rivieraschi o non; queste sono
una parte di quelle spese a cui facciamo riferimento adesso, che
vengono utilizzate per i settori sanitari che sono collegate con le
attività legate al Comune, ma non andiamo a prendere spese per
investimenti per mettere nelle spese correnti, sono già spese che
andavano nelle spese correnti e che finalizziamo secondo quel punto
che permette di sostenere una parte dei servizi legati
all'assistenza alla persona.
Presidente
- La parola al Consigliere Louvin.
Louvin (ALPE)
- A scuola quando ti tirano le orecchie,
dici: "ma è stato lui...", ma la forbice che taglia male è quella
che ci ha fornito l'Assessorato delle finanze, io mi sono limitato
a citare i dati che sono venuti da quella fonte, quindi non credo
di averli male interpretati: sono dati trasparenti e fanno
riferimento ad un ammontare complessivo, che - ripeto - è costante:
246.000.000 di euro per il 2010, 251 per il 2011, 249 per il 2012.
Ad ammontare costante abbiamo una dinamica totalmente opposta di
spesa vincolata o di spesa non vincolata. Di più non saprei cosa
dire. Sulla questione dell'IRPEF e del decimo credo che vi torniamo
all'articolo 16. Grazie per l'altra spiegazione.
Presidente
- Do lettura dell'emendamento n. 3 presentato
dall'Assessore Lavoyer, sostitutivo dell'emendamento n. 4 della II
Commissione:
Emendamento
Il comma 9bis dell'articolo 15 è sostituito dal
seguente:
"9bis. Per l'anno 2012, le risorse disponibili derivanti dai
sovracanoni idroelettrici, destinate dal Consorzio dei Comuni della
Valle d'Aosta ricadenti nel Bacino imbrifero montano della Dora
Baltea (BIM) ai Comuni valdostani, sono determinate in un importo
pari a quello delle risorse ripartite tra i medesimi Comuni
nell'anno 2009; le ulteriori risorse disponibili sono accantonate
in un fondo vincolato costituito presso il BIM per il finanziamento
di specifici interventi in materia sociale e assistenziale,
definiti con deliberazione della Giunta regionale, sentito il
Consiglio permanente degli enti locali".
Pongo in votazione l'articolo 15 nel testo così emendato:
Articolo 15
(Determinazione delle risorse destinate alla finanza
locale)
1. L'ammontare delle risorse finanziarie da destinare agli
interventi in materia di finanza locale è determinato, ai sensi
dell'articolo 6, comma 1, della l.r. 48/1995 in euro 247.574.750
per l'anno 2012.
2. Per l'anno 2012, le risorse di cui al comma 1 sono
ripartite e destinate con le modalità di cui ai commi 3, 4 e 5,
anche in deroga alla l.r. 48/1995, in relazione agli impatti sulla
finanza regionale e locale derivanti dalla partecipazione della
Regione agli obiettivi complessivi di finanza pubblica, nonché a
quelli di perequazione e di solidarietà e dell'esercizio dei
diritti e dei doveri dagli stessi derivanti.
3. Per l'anno 2012, la somma di cui al comma 1 è ripartita
fra gli interventi finanziari di cui all'articolo 5 della l.r.
48/1995 nel modo seguente:
a) trasferimenti finanziari agli enti locali senza vincolo
settoriale di destinazione, euro 109.845.046 (Area omogenea 1.4.1
Trasferimenti di Finanza locale senza vincolo di
destinazione);
b) interventi per programmi di investimento, euro 21.434.005
(Area omogenea 1.4.3 Speciali programmi di investimento) da
utilizzare:
1) quanto ad euro 19.000.000, per il finanziamento dei
programmi del Fondo per speciali programmi di investimento (FoSPI)
di cui al capo II del titolo IV della l.r. 48/1995;
2) quanto ad euro 2.434.005, per gli interventi previsti
dalla legge regionale 30 maggio 1994, n. 21 (Interventi regionali
per favorire l'accesso al credito degli enti locali e degli enti ad
essi strumentali dotati di personalità giuridica);
c) trasferimenti finanziari con vincolo settoriale di
destinazione, euro 116.295.699 ripartiti ed autorizzati nelle
misure indicate nell'allegato A, ai sensi dell'articolo 27 della
l.r. 48/1995 (Area omogenea 1.4.2 Trasferimenti di Finanza locale
con vincolo settoriale di destinazione; UPB 1.15.1.10 Oneri per
interessi - parz. e UPB 1.15.1.30 Quote capitale per ammortamento
mutui - parz.).
4. Per l'anno 2012, le risorse finanziarie di cui al comma 3,
lettera a), sono destinate:
a) per euro 4.441.529, al finanziamento dei Comuni, ripartiti
secondo il criterio di cui all'articolo 6, comma 2bis, della legge
regionale 17 dicembre 1997, n. 41 (Legge finanziaria per gli anni
1998/2000);
b) per euro 98.315.389, al finanziamento dei Comuni;
c) per euro 5.750.000, al finanziamento delle Comunità
montane;
d) per euro 1.338.128, al Comune di Aosta quale ulteriore
trasferimento finanziario senza vincolo settoriale di
destinazione.
5. Per l'anno 2012, una quota delle risorse finanziarie di
cui al comma 4, lettera b), è destinata:
a) per euro 8.311.024, a spese d'investimento;
b) per euro 4.173.560, a spese per gli interventi di politica
sociale, secondo i criteri di riparto determinati con deliberazione
della Giunta regionale, previo parere del Consiglio permanente
degli enti locali;
c) per euro 500.000 a spese di investimento, per il
finanziamento dei Comuni che risultino virtuosi nel contenimento
dei costi dei servizi e nel rispetto degli adempimenti di cui
all'articolo 11, comma 2, secondo i criteri di riparto stabiliti
con deliberazione della Giunta regionale, previo parere del
Consiglio permanente degli enti locali.
6. Salvo quanto previsto dalla presente legge, gli enti
locali si fanno carico degli oneri per la realizzazione degli
interventi previsti nell'allegato A per quanto eccedente gli
stanziamenti iscritti nei pertinenti capitoli di spesa del bilancio
di previsione della Regione.
7. I Comuni concorrono al finanziamento delle Comunità
montane di appartenenza, al fine di garantirne un adeguato
funzionamento. In caso di mancato accordo, ogni Comune contribuisce
al finanziamento della Comunità montana in base alla spesa di
riferimento determinata ai sensi dell'articolo 11 della l.r.
48/1995.
8. Gli enti locali concorrono, per quanto di rispettiva
competenza, al finanziamento dei servizi erogati ai propri
cittadini.
9. Ai commi 4 e 5 dell'articolo 19 della legge regionale 20
gennaio 2005, n. 1 (Disposizioni per la manutenzione del sistema
normativo regionale. Modificazioni e abrogazioni di leggi e
disposizioni regionali), le parole: "fino al 31 dicembre 2011" sono
sostituite dalle seguenti: "fino al 31 dicembre 2012".
10. Per l'anno 2012, le risorse disponibili derivanti dai
sovracanoni idroelettrici, destinate dal Consorzio dei Comuni della
Valle d'Aosta ricadenti nel Bacino imbrifero montano della Dora
Baltea (BIM) ai Comuni valdostani, sono determinate in un importo
pari a quello delle risorse ripartite tra i medesimi Comuni
nell'anno 2009; le ulteriori risorse disponibili sono accantonate
in un fondo vincolato costituito presso il BIM per il finanziamento
di specifici interventi in materia sociale e assistenziale,
definiti con deliberazione della Giunta regionale, sentito il
Consiglio permanente degli enti locali.
Consiglieri presenti e votanti: 35
Favorevoli: 27
Contrari: 8
Il Consiglio approva.
Presidente
- Adesso c'è l'emendamento n. 4 dell'Assessore
Lavoyer.
La parola all'Assessore al bilancio, finanze e patrimonio,
Lavoyer.
Lavoyer (FA)
- L'emendamento autorizza l'approvazione del
bilancio da parte degli enti locali valdostani entro il 31 gennaio
2012, anziché il 31 dicembre 2011, in deroga alla legge regionale
n. 40/1997. L'emendamento è coerente con la facoltà concessa ai
Comuni di introdurre e regolamentare l'imposta di soggiorno.
Presidente
- La parola al Consigliere Louvin.
Louvin (ALPE)
- Volevamo solo precisare che il nostro
dissenso non è legato all'
agrément
da fare o non fare ai
Comuni...di avere più tranquillità...ma al fatto che questo si
collega con una tassa sulla quale dissentiamo nella sua
introduzione. Avendo visto che questa richiesta era esplicitata dal
CPEL proprio per poter avere la possibilità già nell'arco di poche
settimane di stabilire se introdurre o meno tale tassa di
soggiorno, anticipiamo una nota di dissenso radicale
sull'introduzione non in termini di principio, ma adesso in questo
momento congiunturale, della tassa di soggiorno e quindi votiamo
contro l'articolo.
Presidente
- Pongo in votazione l'emendamento n. 4
dell'Assessore Lavoyer, che recita:
Emendamento
Dopo l'articolo 15, è inserito il seguente:
"Articolo 15bis
(Proroga dei termini per l'approvazione del bilancio di
previsione pluriennale 2012/2014 degli enti locali)
1. Gli enti locali, in deroga a quanto stabilito
dall'articolo 3, comma 1, della legge regionale 16 dicembre 1997,
n. 40 (Norme in materia di contabilità e di controlli sugli atti
degli enti locali. Modificazioni alle leggi regionali 20 novembre
1995, n. 48 (Interventi regionali in materia di finanza locale) e
23 agosto 1993, n. 73 (Disciplina dei controlli sugli atti degli
enti locali), approvano il bilancio di previsione pluriennale
2012/2014 entro il 31 gennaio 2012.
2. Nelle more dell'approvazione del bilancio di previsione
pluriennale 2012/2014, gli enti locali sono autorizzati alla
gestione del bilancio in esercizio provvisorio, consistente nella
gestione degli stanziamenti di spesa del secondo anno dell'ultimo
bilancio di previsione pluriennale approvato, con le destinazioni
previste dalla relazione previsionale e programmatica di cui
all'articolo 9 della 1.r. 48/1995. L'esercizio provvisorio è
limitato all'assolvimento delle obbligazioni già assunte, delle
obbligazioni derivanti da provvedimenti giurisdizionali esecutivi e
di obblighi specificatamente regolati dalla legge, al pagamento
delle spese di personale, di residui passivi, di rate di mutuo, di
canoni, imposte e tasse e, in generale, alle sole operazioni
necessarie e adeguatamente motivate per evitare che siano arrecati
danni patrimoniali certi e gravi all'ente locale.
Stesso risultato.
La parola al Consigliere Louvin sull'articolo 16.
Louvin (ALPE)
- Grazie Presidente.
Sono veramente poco ferrato in matematica, ma ci ha colpito e
abbiamo provato a fare qualche simulazione anche dell'operatività
di questo articolo, perché la Regione destina, a far data
dall'annualità 2013, quindi non dall'anno venturo, ma da quello
successivo, perché fa riferimento all'anno precedente, il 95
percento dei 9/10 del gettito dell'imposta...
(interruzione de Presidente della Regione, fuori
microfono)
...secondo noi, non rimane come adesso, perché una proporzione
di una proporzione dà un effetto riduttivo, adesso è il 95
percento, a regime sarà 86,5 percento...
(nuova interruzione del Presidente della Regione, fuori
microfono)
...guardi, Presidente, il 95 percento di 9/10 dà 86,5 percento,
questa è una delle poche cose su cui possiamo trovarci d'accordo
tutti. Oggi, quindi, i Comuni prendono il 95 percento della quota
IRPEF che arriva alla Regione, dall'anno successivo ne prenderanno
l'86,5 percento, perché l'IRPEF della Regione è cresciuta, ma nel
fare questo aggiustamento con un'operazione singolare, quella di
fare la proporzione della proporzione, ai Comuni sono stati sfilati
un po' di soldini. Noi chiediamo perché non si è messo chiaramente
che, invece del 95 percento della quota IRPEF spettante alla
Regione, si prende il 90 percento? Credo che in questo meccanismo
ci sia stata disattenzione o scarsa valutazione; poi, quando
discuteremo l'anno prossimo, penso che avremo altre occasioni per
tornarci. Volevamo solo sottolineare che questo ci è sembrato un
giochetto alla napoletana, quindi apparentemente sta tutto in
piedi, il risultato è pesantemente negativo per i Comuni.
Presidente
- Pongo in votazione l'articolo 16:
Consiglieri presenti e votanti: 34
Favorevoli: 26
Contrari: 8
Il Consiglio approva.
Presidente
- La parola al Vicepresidente Chatrian
sull'articolo 17.
Chatrian (ALPE)
- Grazie Presidente.
Una considerazione: già l'anno scorso e due anni fa abbiamo
criticato questa impostazione, perché, a nostro avviso, i fondi per
speciali programmi di investimento era l'unica possibilità per un
Comune piccolo di potersi programmare e fare degli interventi di
rilievo. È una scelta dei Sindaci valdostani quella di ridursi la
possibilità di pianificare e programmare investimenti importanti, a
mio avviso, questa era una reale autonomia dei piccoli e medi
Comuni fino a due anni fa, si riduce ulteriormente la possibilità
di mettere in campo dei lavori importanti, con delle quote 80-85-90
percento di finanza locale e 10 percento del Comune. Il fatto di
limitare del 50 percento questi fondi va a scapito di una
programmazione e di una reale autonomia del singolo Comune.
Presidente
- Articolo 17: stesso risultato.
Pongo in votazione l'articolo 18:
Consiglieri presenti: 34
Votanti e favorevoli: 26
Astenuti: 8 (Bertin, Giuseppe Cerise, Chatrian, Donzel, Carmela
Fontana, Louvin, Patrizia Morelli, Rigo)
Il Consiglio approva.
Presidente
- Articolo 19: stesso risultato. Articolo 20:
stesso risultato. Articolo 21: stesso risultato.
La parola al Consigliere Louvin sull'articolo 22.
Louvin (ALPE)
- Grazie Presidente.
Siamo nella sequenza degli articoli, già iniziata con il 19, del
trasferimento di oneri sulla finanza locale e chiedo alla vostra
cortesia di soffermarvi sulla problematica dell'articolo 22, perché
credo introduca un problema di natura generale, di orientamento che
si vorrà tenere da adesso in poi. Cerco di esprimermi nel modo più
comprensibile possibile. Qui stiamo parlando degli interventi
economici di sostegno sociale, in particolare dell'erogazione
dell'assegno post-natale, del
voucher
per il servizio di
tata familiare, degli assegni di cura per assistenza alternativa
all'istituzionalizzazione, dei contributi per il pagamento di rette
in strutture socio-assistenziali, socio-sanitarie e riabilitative,
ossia una gamma abbastanza articolata di strumenti di sostegno a
fasce in difficoltà temporanea o per esigenze particolari. Qui,
oltre al trasferimento finanziario in capo alla finanza locale, che
ci sta tutto dal punto di vista della logica, perché sono funzioni
che normalmente vengono svolte dagli enti locali, fuori dalla Valle
d'Aosta non ci sono sportelli regionali, perché dalle "leggi
Bassanini" in poi sono oggetto di trasferimento agli enti
locali...questi invece vengono gestiti direttamente, in deroga alla
medesima legge. Qui, come in casi successivi, si istituzionalizza
la logica per cui "paghi tu, gestisco io". Oggi è già così in buona
misura, abbiamo conoscenza del funzionamento di questi servizi, ma
la questione ci sembra che si stia complicando anche alla luce di
quello che abbiamo approvato come obbligo di trasferimento dai
Comuni sotto i 1.000 abitanti ad un ufficio comunale intermedio,
per cui abbiamo onere di finanza locale, competenza del Comune,
esercizio in deroga della Regione, ma interlocuzione con l'ente
locale, perché l'ente locale continua a fare attività di
predisposizione di queste pratiche.
Noi poniamo la questione in duplice termine, il primo è: se
questo è il modo di funzionamento generale, perché ormai si sta
generalizzando in questo tipo di servizi, perché continuare a
considerarlo in deroga? Andiamo ad identificare chiaramente una
delle tipologie di servizi che vengono svolte in modo
centralizzato, il che non significa fare un torto agli enti locali;
insomma, per loro tipologia se c'è una sola persona nel Comune o
magari neanche una ogni anno che ha una certa necessità...tenere
aperta una funzionalità, una persona attrezzata per quel tipo di
pratica, quando oggi con le tecnologie informatiche potremmo avere
qualche interlocuzione per internet, anche via video, senza far
fare la raccolta ai Comuni...ci sono delle modalità più semplici,
quindi questo è un aspetto. L'altro è capire dove si vuole
effettivamente andare a parare; continuiamo a mantenere l'apparato
regionale, o trasferiamo ai Comuni magari in modo consorziato, o
attraverso un'intesa loro orizzontale questo settore? Oppure
terremo sempre tendenzialmente una gestione regionale di questa
tipologia di servizi? Siamo in una fase, Presidente, che si sta
prolungando da tempo in cui non siamo né carne, né pesce. È la
prima volta che c'è questa norma, è vero, ma la situazione è già
ibrida da tempo, siamo in una fase intermedia credo da almeno tre
anni. In ogni caso qual è la direzione di marcia? Dove andiamo?
Presidente
- La parola al Presidente della Regione,
Rollandin.
Rollandin (UV)
- Grazie Presidente.
Se posso, giusto per non portarmi anche l'epiteto di napoletano,
vorrei che il collega Louvin avesse la cortesia, io gli do
l'articolo, solo mezzo secondo, che è riferito al finanziamento
regionale degli enti locali, che riporta esattamente la stessa
dizione dell'articolo 16, quello del finanziamento dei 9/10. È la
stessa cosa, ossia la traduzione è che la Regione si tiene il
decimo in più; abbiamo detto che veniva mantenuto tal quale, quindi
non è l'86,5, ma rimangono i 9/10 di quello che è il 95 percento,
ossia nulla è cambiato rispetto a prima. Non ne arrivano di più, ma
nulla di meno, questo è il testo dell'originale.
Per quanto riguarda la richiesta fatta correttamente, non solo
su tale tema c'è da fare una riflessione, collega Louvin; in questo
anno di passaggio, mentre guardiamo i servizi associati...lei ha
detto bene, ossia il fatto di capire fino a dove possiamo spostare
l'asse dal centro alla periferia, fino a dove il sistema deve
essere pronto a reggere per evitare di disseminare uffici.
L'esempio classico è quando abbiamo detto ai Comuni:
"per i
tetti in lose gestitevelo voi"
. Il discorso era che gestivano
loro e tutti regolarmente mandavano su la richiesta comunque in
Regione, per cui c'erano due passaggi invece che uno. Noi vorremmo
capire come organizzarci, la tendenza è quella che lei ricordava:
di andare progressivamente...tutto quello che può essere gestito in
forma associata, in modo più funzionale da parte dei Comuni non
deve più essere gestito dalla Regione, tanto più se la linea è
quella di poter avere gli strumenti per interloquire senza passaggi
di persone e di carta. La tendenza è quella.
Presidente
- La parola al Consigliere Segretario
Rigo.
Rigo (PD)
- Bisogna trovare il bacino corrispondente. Per
quanto riguarda Aosta, da tempo è il Comune di Aosta direttamente
che istruisce le pratiche e paga direttamente, ovviamente con i
soldi dell'Amministrazione regionale. Credo che la comunità montana
sia il bacino ottimale, anche perché il post-natale è il Comune che
lo fa, quindi avrebbe difficoltà a gestire la pratica, mentre per
l'istituzionalizzazione già gestisce l'assistenza domiciliare, già
gestisce tutte le strutture residenziali e
semiresidenziali...potrebbe essere il bacino di riferimento, però
dobbiamo cominciare da qualche parte.
Presidente
- La parola al Consigliere Louvin.
Louvin (ALPE)
- Grazie Presidente.
Ho preso nota con attenzione dell'osservazione, leggerò il
documento, ma non vorrei rimanere in debito e contraccambio con il
documento relativo all'altra questione che era rimasta in sospeso:
quella dei mutui e della loro sospensione solo per una
semestralità. Gentilmente l'Assessore Lavoyer ha fatto pervenire i
dati e completo anch'io il riferimento. Abbiamo una situazione per
cui a pesare molto sulle rate in sospensione sono dei mutui che
interessano alla fine della fiera noi, ossia le controllate
regionali. Abbiamo il 99 percento delle società di impianti a fune
che approfittano della sospensione di mutui. Siccome gravano per
3.500.000 di euro, che sono poco meno di quanto gravano gli
alberghi, qui l'81 percento delle aziende che hanno dei mutui in
essere ha chiesto la sospensione, a noi pare che fosse possibile
uno scambio
au pair
, ossia noi paghiamo, perché ne abbiamo
ancora abbastanza, ma se possiamo lasciare tranquillo qualche
albergatore, facciamo in modo di lasciarlo sopravvivere. Lo stesso
dicasi dal nostro punto di vista e per una cifra ancora minore di
quella per la quale siamo investiti come società controllate
regionali...per i mutui prima casa. È vero che solo il 10 percento
ne ha approfittato, ma non vorrei che fossero proprio un 10
percento di famiglie che hanno situazioni particolarmente delicate.
Era solo per chiudere...
(interruzione dell'Assessore Lavoyer, fuori
microfono)
...per i privati rimane escluso? Rimane valida allora
l'osservazione sull'alberghiero. Era solo per chiudere
l'argomento.
Presidente
- Pongo in votazione l'articolo 22: stesso
risultato. Articolo 23: stesso risultato. Con l'articolo 23
chiudiamo i lavori dell'odierna seduta del Consiglio regionale, che
riprenderanno domani mattina alle ore 9,00.
La seduta è tolta.
---
La seduta termina alle ore 21,32.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK