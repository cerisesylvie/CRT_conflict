Consiglio Regionale della Valle d'Aosta - Oggetto del Consiglio n. 1401 del 6 ottobre 2010 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
INFORMAZIONE
Sistema informativo
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1401 del 6 ottobre 2010 - Resoconto
OGGETTO N. 1401/XIII - Approvazione del piano pluriennale
2010-2013, per lo sviluppo del sistema informativo regionale, di
cui alla legge regionale 12 luglio 1996, n. 16.
Il Consiglio
Richiamata la legge regionale 12 luglio 1996, n. 16, recante:
"Programmazione, organizzazione e gestione del sistema informativo
regionale. Ulteriori modificazioni alla legge regionale 17 agosto
1987, n. 81 (Costituzione di una Società per azioni nel settore
dello sviluppo dell'informatica), già modificata dalla legge
regionale 1° luglio 1994, n. 32. Abrogazione di norme.";
Ricordato come l'articolo 1 (Piano pluriennale) della
predetta legge preveda, al suo comma 1, che il Consiglio regionale
approvi un piano pluriennale volto a:
a) promuovere e sostenere lo sviluppo della società
dell'informazione e della conoscenza in ambito regionale a fini di
progresso sociale e di miglioramento della qualità della vita,
favorendo la piena parità di accesso alle tecnologie
dell'informazione e della comunicazione;
b) favorire il processo di innovazione organizzativa e
tecnologica degli enti pubblici territoriali valdostani in un
contesto organizzativo di cooperazione istituzionale;
c) sviluppare, modernizzare e diffondere gli strumenti, le
tecnologie telematiche e i sistemi informativi nell'ambito
dell'Amministrazione regionale;
Richiamata la deliberazione della Giunta regionale 3674
dell'11 dicembre 2009 concernente l'approvazione delle linee guida
per l'elaborazione del piano pluriennale in argomento, nonché degli
obiettivi che lo stesso dovrà perseguire;
Rammentato che la predetta deliberazione:
a) avviava la stesura del piano pluriennale per il triennio
2010-2012;
b) stabiliva che la stesura del piano dovesse avvenire, con
il coinvolgimento di tutti gli assessorati regionali, da parte di
un gruppo di lavoro formato da rappresentanti del Dipartimento
innovazione e tecnologia, da rappresentanti degli enti operanti sul
territorio regionale e della partecipata IN.VA. S.p.A., soggetti
già individuati nell'ambito del "Gruppo Guida" previsto
dall'Accordo regionale in materia di innovazione e sviluppo delle
tecnologie informatiche e telematiche nella Regione Valle d'Aosta
di cui alla deliberazione della Giunta regionale n. 4565 del 10
dicembre 2004;
Atteso che nel corso della stesura del piano in argomento è
stata espressa dalla Giunta regionale la volontà di estendere il
periodo di riferimento dello stesso fino al termine dell'attuale
legislatura, previsto nell'anno 2013;
Preso atto che il gruppo di lavoro in questione ha concluso
il suo compito e ha prodotto l'allegato piano pluriennale, riferito
al periodo 2010 - 2013;
Vista la legge regionale 12 luglio 1996, n. 16 e, in
particolare, l'articolo 1 della stessa (Piano pluriennale);
Viste le motivazioni ed i contenuti del piano pluriennale di
cui trattasi;
Richiamata la deliberazione della Giunta regionale n. 3702 in
data 18 dicembre 2009 concernente l'approvazione del bilancio di
gestione per il triennio 2010/2012 con attribuzione alle strutture
dirigenziali di quote di bilancio e degli obiettivi gestionali
correlati, del bilancio di cassa per l'anno 2010 e di disposizioni
applicative;
Visto il parere favorevole rilasciato dal Coordinatore del
Dipartimento innovazione e tecnologia della Presidenza della
Regione, ai sensi del combinato disposto dell'articolo 3, comma 4,
della legge regionale 23 luglio 2010 n. 22, in ordine alla
legittimità della presente deliberazione;
Visto il parere della II Commissione consiliare
permanente;
Visto il parere del Consiglio permanente degli Enti
locali;
Delibera
1) di approvare, ai sensi della legge regionale 12 luglio
1996, n. 16, il piano pluriennale 2010-2013 per lo sviluppo del
sistema informativo regionale, volto a:
a) promuovere e sostenere lo sviluppo della società
dell'informazione e della conoscenza in ambito regionale a fini di
progresso sociale e di miglioramento della qualità della vita,
favorendo la piena parità di accesso alle tecnologie
dell'informazione e della comunicazione;
b) favorire il processo di innovazione organizzativa e
tecnologica degli enti pubblici territoriali valdostani in un
contesto organizzativo di cooperazione istituzionale;
c) sviluppare, modernizzare e diffondere gli strumenti, le
tecnologie telematiche e i sistemi informativi nell'ambito
dell'Amministrazione regionale;
2) di dare atto che tale piano pluriennale costituisce parte
integrante della presente deliberazione.
Allegato
(omissis)
Presidente
- Il piano ha avuto parere favorevole a
maggioranza della II Commissione e il parere favorevole del
Consiglio permanente degli enti locali.
La parola al Presidente della Regione, Rollandin.
Rollandin (UV)
- Grazie, Presidente.
Il piano triennale per lo sviluppo del sistema informatico
2010-2013, che è stato sottoposto alle commissioni e che vede oggi
il dibattito in Consiglio, si pone l'obiettivo di tracciare un
percorso concreto di sviluppo dell'innovazione, coinvolgendo
l'intero comparto pubblico regionale e, attraverso questo, l'intero
sistema socio-economico valdostano nella logica di un processo e
non di pura tecnologia. Rappresenta la sintesi fra quella che è la
visione politica regionale, gli indirizzi europei e italiani in
materia, e lo stato dell'arte delle tecnologie informatiche della
comunicazione. Dal punto di vista del metodo, il piano si riferisce
alle linee guida e all'impostazione del piano nazionale di
e-gouvernment
2012 del Ministero per la pubblica
amministrazione e l'innovazione, recepisce il programma di
indicazione di maggioranza individuando le tematiche di rilevanza
per lo sviluppo dell'innovazione e della tecnologia regionale, e si
articola secondo linee indicate successivamente. Recepisce le
indicazioni, come è stato scritto nella prima parte, perché è
articolato giustamente in una parte là dove si dà atto della
redazione settoriale, cioè in ognuno dei singoli settori è
evidenziato lo stato dell'arte e cosa è necessario fare; questo
credo aiuti a capire gli scompensi, quelle che sono ancora le zone
più avanzate o meno avanzate.
C'è poi l'area delle iniziative territoriali e credo questo sia
uno dei punti focali, forse l'aspetto più innovativo che dà il
segno di cosa si vuole portare avanti e dove si vuole arrivare,
soprattutto attraverso la fornitura delle reti a banda larga.
Questo è un argomento di grande rilievo; più volte i colleghi in
Consiglio hanno fatto presente come la possibile complementarietà
fra quello che sta avvenendo, con un progetto già avviato in Valle
d'Aosta con la rete a fibra ottica, completato nelle singole zone
di approccio con il
wireless
, in modo da portare la banda
larga progressivamente in tutte le valli laterali, ma si sta già
lavorando - come sapete - per la realizzazione come da programma
nelle singole valli, per dare la copertura vera a questo strumento,
che di fatto rappresenta per tutti i settori un aspetto molto
importante. Non dimentichiamo come attraverso la copertura a banda
larga chiunque... parliamo soprattutto per l'aspetto turistico e la
gente che lavora qui come se fosse in ufficio, per una serie di
ragioni, manager e così via, posso contattare ed essere nella
situazione di poter avere tutto come se fossero nella sede
operativa della società. Credo sia uno degli aspetti più importanti
di questo piano di sviluppo e, sotto questo profilo - e qui
anticipo quello che voi avete notato - che nella cifra totale della
spesa c'è anche un finanziamento statale ed europeo.
A livello di intervento europeo, a fronte del piano che
presentiamo, c'è la possibilità di avere ulteriori finanziamenti
proprio in questo settore, perché la nostra regione verrebbe
presentata come un
unicum
, come primo esempio di
integrazione totale del sistema di informatizzazione e di
collegamento diretto fra le varie istituzioni e la possibilità
operativa dei settori commerciali presenti sul territorio. Quindi
sotto questo profilo...
(interruzione del Consigliere Louvin, fuori
microfono)
...viene presentato adesso, verrà presentato questo progetto a
livello europeo, per ulteriori finanziamenti rispetto a quello
esistente.
C'è poi l'infomobilità e vorrei sottolineare anche il capitolo
della videosorveglianza territoriale, visto non tanto come
iniziativa del singolo, noi abbiamo già discusso anche dei Comuni
che stanno agendo a questo livello, ma soprattutto visto come
esigenza di mettere in rete l'utilizzo di questo settore per
evidenti motivi di sicurezza, perché se non sono utilizzabili con
una rete coordinata a livello regionale con le forze di sicurezza,
rischiano di avere un mero effetto di attività di controllo locale
che non è finalizzabile.
Per quanto riguarda la parte delle iniziative di sistema, gli
interventi sono ricollegabili alle azioni specifiche su quelle che
possono essere le attività che in questo triennio vengono portate
avanti, tenendo conto delle risorse messe a disposizione e del
collegamento con i Comuni. L'altro aspetto importante di questo
piano è che, se da una parte l'analisi è partita dalle esigenze
dell'Amministrazione regionale, non dimenticando l'esigenza di
accorpare certi servizi, cioè di avere un collegamento stretto che
è alla base della semplificazione del metodo di lavoro, dall'altra
è importante la possibilità di mantenere questo sviluppo sia del
ruolo dei Comuni che dello sportello unico, in modo da fare rete
per poter attivare tutti i meccanismi delle procedure che devono
andare avanti. È già stata fatta una sperimentazione importante con
esperienze significative e positive, come è stato detto, ma ci sono
ancora delle difficoltà nell'utilizzo di questo strumento; la fase
su cui ci avviamo è di andare a regime con questo sistema in modo
tale che tutto il territorio regionale sia coperto e possa avere la
possibilità di essere integrato:
- l'identità digitale e la Carta regionale dei servizi,
finalizzate, la prima, alla gestione dell'identità digitale dei
cittadini per l'accesso ai servizi erogati dalla pubblica
amministrazione e, la seconda, alla realizzazione di un'unica
tessera - evoluzione della Carte Vallée - rispondente agli standard
della Carta nazionale dei servizi in cui converga anche la tessera
sanitaria: abbiamo avuto l'okay del ministero, stiamo andando
avanti con la tessera unica in cui verrà riprodotta in piccolo
anche la Carte Vallée, quindi è riconoscibile anche il segno della
nostra regione, servirà da carta sanitaria e quindi avrà tutti
questi requisiti. Questo credo sia un altro passo determinante, è
stato dato l'okay solo in questi giorni da parte del ministero, è
stata una trattativa piuttosto lunga, perché si voleva vedere come
andava ad incidere la presenza di questo modellino Carte Vallée
rispetto a quella che è la Carta dei servizi, e soprattutto il
documento sanitario, perché questa era la parte importante: avere
una concentrazione di tutti questi servizi;
- il sistema delle conoscenze territoriali, che si pone
l'obiettivo della gestione e divulgazione delle informazioni
territoriali, facendo chiaramente capo alla Regione e agli enti
locali;
- il servizio
online
per i cittadini e per le imprese,
con l'obiettivo di sviluppare e diffondere sempre più l'interazione
fra le pubbliche amministrazioni;
- il documento elettronico e la dematerializzazione dei
documenti cartacei, in linea con il nuovo codice
dell'amministrazione digitale che, insieme ad altri strumenti di
innovazione quali la posta elettronica certificata, la firma
digitale, il protocollo elettronico, l'archiviazione digitale,
costituisce un intervento di grande rilevanza e di notevole impatto
sull'organizzazione del lavoro della pubblica amministrazione.
È un piano che riteniamo complesso sotto il profilo della sua
articolazione, però strutturato in modo da rendere i soggetti
coinvolti sulle singole tematiche trattate e di grande impatto sul
contesto regionale, che dovrà essere governato attraverso modelli
organizzativi individuati, da un lato, attraverso il gruppo Guida
Partout, che raggruppa gli enti sottoscrittori dell'accordo
regionale in materia di innovazione e sviluppo delle tecnologie
informative e, dall'altro lato, dal comitato per l'avvio e la
realizzazione del sistema di conoscenza territoriale. Il piano è
strutturato per permettere il costante monitoraggio dei risultati
previsti e il controllo della spesa; sono stati definiti gli
indicatori di risultati realizzabili e strettamente associati ad
obiettivi attesi e tempi di attuazione per ognuna delle iniziative
inserite.
Per quanto riguarda gli aspetti finanziari, come ho anticipato,
il piano definisce il fabbisogno stimato necessario per realizzare
gli interventi previsti per la gestione del sistema; non sono
definiti analiticamente i singoli costi, che saranno invece
individuati dal piano operativo annuale, perché di volta in volta
l'approccio sarà tale da rendere possibile l'avvicinamento alla
risorsa necessaria. Complessivamente il piano porta a 122.000.000
di euro, di cui 48.000.000 per spese correnti e 74.000.000 per
spese di investimento, e di questi sono stati iscritti, già a
bilancio 2010-2012, 80.000.000 di euro, mentre nel 2013 ci sarà il
discorso dei 30.000.000 di euro necessari per la copertura totale.
A questi si aggiungono 13.000.000 di euro derivanti dai
finanziamenti statali ed europei con la possibilità, soprattutto
per quanto riguarda quelli europei, di incrementare questo dato a
vantaggio della sperimentazione, che verrebbe accolta a livello
europeo come unità regionale nel suo insieme, e che si estende su
tutto il suo territorio.
Il piano pluriennale interpreta in modo corretto quello che è
stato, da una parte, l'auspicio che in quest'aula è stato
presentato a vari livelli; anche quando abbiamo parlato di bilancio
annuale e pluriennale ci sono stati, su questi temi, interventi
importanti dei colleghi che hanno sollecitato l'integrazione del
sistema e soprattutto il recupero del
digital divide
, che
sappiamo essere uno dei temi molto importanti per lo sviluppo nel
suo insieme, soprattutto come possibilità di dialogo integrato fra
le varie forze produttive, le varie istituzioni e le varie forze
che a tutti i livelli operano nella nostra regione... non solo, ma
di essere integrati in un sistema più ampio. Questo significa
mettere in rete, come è stato fatto per una serie di dipartimenti,
tutto quello che succede in amministrazione, di avere il governo,
quindi l'
e-gouvernment
passa attraverso questo sistema di
controllo; vuol dire che a questo, abbinando i centri di costo, si
potrà sempre più avvicinare quell'analisi che permetta, quando c'è
un problema, di dare la risposta in tempo reale senza dover fare
ulteriori ricerche. Quindi ci sono tutti i dati disponibili per
riuscire a capire se l'indirizzo in cui vogliamo andare, se la
scelta politica che ne è conseguente è condivisa o meno, sapendo
che ci sono dei dati reali su cui ragionare e su cui discutere.
Per il resto, credo che l'articolato sia sufficientemente chiaro
per avere la possibilità di valutare con i singoli capitoli; a
questo proposito ringrazio le strutture e tutti quelli che hanno
lavorato a questa realizzazione, perché credo sia un documento
importante. Ripeto, un documento che potrà essere integrato negli
anni, come tutti i documenti pluriennali, ma credo dia già un segno
di come si vuole fornire un servizio al cittadino che passa
attraverso un'articolazione, sì, complessa, ma sempre più attuale
sotto il profilo dell'organizzazione che coinvolge tutti i singoli
settori: questo è il segnale che si vuole dare con questo piano
triennale. Grazie.
Presidente
- Dichiaro aperta la discussione generale.
La parola al Consigliere Louvin.
Louvin (ALPE)
- Grazie, Presidente.
La natura un po' particolare di questo documento consente di
fare qualche considerazione di ampia portata e poi mi permetterà,
Presidente, di scendere nel dettaglio, ma credo che siano delle
occasioni utili per valutare anche globalmente l'impatto che stanno
esercitando queste nuove tecnologie sul nostro stile di vita, sulla
nostra organizzazione amministrativa, su quello che è stato
ricordato come l'
e-gouvernment
, ma anche indirettamente
sull'altro grande versante che è la
e-community
, perché si
sta sviluppando un modo di essere, di vivere una qualità della
vita, del lavoro anche fuori dal rapporto con l'Amministrazione,
che risente sensibilmente della presenza di queste nuove
tecnologie. Nel lavoro amministrativo, nell'esercizio delle nostre
funzioni e nei rapporti che abbiamo con i servizi pubblici
risentiamo di questa rivoluzione in corso, ma la rivoluzione è
interiorizzata, cambia il nostro modo di vivere nelle città, nei
villaggi, nei paesi.
Pochi giorni fa mi sono trovato all'assemblea dei popoli di
montagna dei monti dei Pirenei, dove quasi 200 rappresentanti di
paesi di montagna ragionavano proprio sulla grandissima opportunità
che rappresenta per i popoli di altitudine l'introduzione delle
nuove tecnologie. Il risalto straordinario che hanno e la
possibilità di messa in rete di popolazioni autoctone un tempo
chiuse, come i Quechua delle Ande o di popolazioni disperse come le
popolazioni berbere nel nord Africa, finalmente trovare
collegamento, trovare modo di operare in comunità, ha cambiato gli
orizzonti della loro vita. Credo che anche per le nostre comunità,
per i nostri villaggi, per la nostra montagna questo non deve
essere sottovalutato, perché avrà impatto nel cambiamento delle
mentalità, ma anche degli stili di vita e forse delle opportunità
per il futuro delle nostre generazioni che vorranno rimanere
ancorate a questo territorio.
Guardiamo quindi con questa logica al lavoro di cornice che ha
fatto l'Amministrazione con una ricognizione ed una prospettiva che
ci sembra di poter condividere ed accompagnare, con una
sottolineatura di fondo. L'impatto della nuova tecnologia rimetterà
in discussione il rapporto anche di decentramento con gli enti
locali e il funzionamento complessivo dell'Amministrazione rispetto
ai cittadini; l'angolo visuale con il quale siamo partiti quindici
anni fa - dal 1995 in avanti - nel cercare di decentrare i servizi
sul territorio, oggi prende l'onda del rapporto diretto fra un
centro che potrebbe non essere quello fisico di Aosta, ma un centro
amministrativo valdostano, e l'insieme della comunità, un rapporto
anche diretto del cittadino con l'utente, un abbattimento forse dei
costi, un miglioramento della qualità dei servizi, dalla
telemedicina in avanti, ma comunque dei servizi informativi al
cittadino, che by-passa forse anche gli enti locali o comunque ne
può modificare le funzioni e la vocazione. Credo che su questo
andrebbe fatto in sede politica un ragionamento più profondo di
riassetto delle nostre prospettive, perché c'è il rischio di
continuare a ragionare settorialmente e di non vedere il
cambiamento globale. È un tema sul quale la politica generale di
questa Regione avrebbe il dovere di fare qualche riflessione
ulteriore, che questo documento aiuta sicuramente a fare.
Mi consenta, Presidente, di entrare nel merito della questione
della banda larga, per far rilevare come sia ancora in sofferenza
una parte consistente del territorio regionale rispetto ai servizi
di accesso ad Internet. Io l'ho toccata direttamente questa estate,
in alcune località di montagna, dove l'affollamento turistico ha
mandato in tilt quantità di disponibilità, quelle che credevamo già
essere delle autostrade di informazione, che in determinate fasce
orarie erano già intasate. Sembra un dato impossibile, ma
determinate località durante l'estate erano bloccate, per cui il
grande sforzo che facciamo e che consente durante la normalità
dell'anno di svolgere una qualsiasi attività anche professionale,
durante i mesi di luglio e agosto e durante il periodo di Natale
automaticamente blocca questa possibilità. Credo che anche su
questo sarà necessario fare uno sforzo ulteriore e accendere
qualche riflettore, perché rischia di essere proprio il momento di
maggior domanda il momento nel quale esplode la criticità della
domanda di accesso.
Nel dettaglio, ci sono molte iniziative apprezzabili, delle
quali eravamo anche solo sommariamente a conoscenza; ce ne sono
alcune sulle quali siamo a sollecitare un'attenzione particolare.
Una riguarda la trasparenza di questa Amministrazione e la
leggibilità del percorso dei provvedimenti dirigenziali. Ormai
buona parte del lavoro di questa Amministrazione è passato nel
livello della Giunta... la decisione della Giunta a livello della
decisione dei dirigenti, ma qui purtroppo non siamo in grado di
avere una leggibilità e anche un'identificabilità dei documenti
sufficiente. Su questo un'accelerazione, se fosse possibile,
sarebbe gradita non solo in sede di opposizione, di lavoro nostro
di ricerca di dati, ma di lavoro che fanno anche tanti altri
soggetti esterni.
Mi pare sottovalutato, nel documento a cui si è già arrivati, il
telelavoro; si dà un punto zero per il 2010, mi pare che l'avvio
sia già stato positivo, quindi lo ritenevo in qualche modo
sottovalutato apparentemente, come se fosse un anno di partenza.
Credo che non lo sia totalmente, almeno dovrebbe poter essere un
punto di partenza leggermente più avanzato. Molto importante, anche
in collegamento con quanto abbiamo ascoltato nella giornata di
Saint-Vincent sui rischi idrogeologici, il lavoro che si sta
svolgendo per il sistema informativo delle risorse idriche e per il
sistema sismico. Su questo è opinione del gruppo ALPE
mettre le
paquet
, cioè andarci decisi, riuscire a consolidare molto
rapidamente questi sistemi sui quali possiamo sicuramente avere un
punto di forza poi per momenti successivi.
Ultima delle sottolineature, cerco di procedere anch'io per
estrema sintesi, come è doveroso in questo caso, la questione
dell'anagrafe immobiliare, del catasto, questa leggibilità
trasversale della proprietà immobiliare in Valle d'Aosta, a fini di
controlli anche fiscali - abbiamo un dovere comune di pagare le
tasse -, ma in termini di chiarezza su quello che esiste sul
territorio, su come viene trasformato, su quelli che sono gli
impatti, possibilità di avere una leggibilità d'insieme del nostro
territorio, un accesso anche da parte dei professionisti, la
possibilità di avere subito i dati, credo che sia anche questo
fondamentale e abbia dei grandi ritorni, perché qui si parla di
tutto il versante spesa, ma c'è un versante ritorno economico
positivo per la Regione e per il sistema. Queste sono le piccole
osservazioni che facciamo noi, Presidente.
Un'ultima osservazione va in un senso che non abbiamo trovato
nel documento, forse per nostra disattenzione, pur avendolo letto
con cura, ed è il problema della conservazione dei dati. Siamo una
società che sta passando dal cartaceo al digitale e sembra che il
fatto di avere nel nostro computer, in una banca dati, eccetera,
tutti i dati, metta tutto in assoluta tranquillità. Abbiamo invece
consapevolezza che il dato digitale è un dato volatile, è un dato
che può comunque, come qualsiasi strumento e supporto, risentire di
usura del tempo; ecco non siamo sicuri che la nostra società nel
complesso - non solo questa da Pont-Saint-Martin a La Thuile, ma in
generale - avrà memoria delle cose utili ed essenziali che sta
facendo. Su questo la pregherei di avere attenzione, lei che ha
oltretutto la responsabilità sull'insieme della memoria
dell'Amministrazione regionale, ma anche come capofila dei Comuni
che hanno fatto negli anni passati dei riordini degli archivi
bellissimi per i secoli precedenti. Mi chiedo se non hanno
un'attenzione da questo punto di vista, se non ci sono adeguati
standard; so che è stato fatto questo lavoro di collegamento, ci
sono degli standard comuni, ma l'idea di avere una copia di
sicurezza delle nostre documentazioni essenziali, di avere un
back-up, chiamiamolo così, nel modo che poi le teste pensanti del
Governo, i tecnici ci indicheranno, ma per poter mettere al sicuro
da rischi, da manomissioni, eccetera, pirati di pirateria esterna
che ormai diventano sempre più, credo che sia un dovere ed una
necessità! Quindi, se possibile, farci poi sapere nel prosieguo -
so che abbiamo tecnici e funzionari attenti e competenti su queste
cose - come si procederà a conservare memoria di questa società
sempre più informatizzata e digitalizzata, questo ci farà molto
piacere.
Con questo annunciamo un apprezzamento complessivo per il lavoro
fatto e per le indicazioni che sono tratte nel piano pluriennale.
Grazie.
Presidente
- La parola al Consigliere Lattanzi.
Lattanzi (PdL)
- Grazie, Presidente.
Noi lo consideriamo un piano importante. Negli anni passati la
nostra parte politica ha sempre condiviso la necessità di avere
piani strutturali importanti per quanto riguarda lo sviluppo delle
tecnologie, ma non abbiamo mai avuto l'opportunità di condividere
fino in fondo quei piani perché non contenevano, a nostro avviso,
una di quelle novità che invece in questo piano fa la
differenza.
Negli anni passati abbiamo sempre assistito alla necessità della
pubblica amministrazione di dotarsi di sistemi per far fronte alle
necessità interne dell'amministrazione stessa. Abbiamo avuto modo
anche di criticare come gli ingenti investimenti, che nei bilanci
passati destinavamo all'informatizzazione ed alla digitalizzazione
del sistema, di fatto poi non trovassero un riscontro in termini di
qualità del servizio al cittadino, che è poi l'utente principale
che dovrebbe beneficiare di questi investimenti e miglioramenti
delle tecnologie.
Questo piano invece, oggi, traccia una linea di discontinuità
rispetto ai piani passati, proprio perché affronta una delle
tematiche più importanti a nostro avviso, che è quella che il
Presidente della Regione ha annunciato nella sua relazione: il
fatto di come questo piano voglia - in termini teorici,
evidentemente, tutti i piani hanno il limite di essere teorici fino
a quando non iniziano ad essere applicati - affrontare la tematica
per noi centrale del mettere a disposizione della comunità tutta, i
cittadini per quanto riguarda la ristrutturazione delle relazioni
della pubblica amministrazione, quella regionale e quella delle
Comunità di montagna, come quella che diceva il collega Louvin
essere una necessità molto importante, quindi di collegare le
amministrazioni pubbliche fra di loro e di rendere - grazie alla
tecnologia - più facile il rapporto con il cittadino, fra le
amministrazioni e fra l'amministrazione e il cittadino. Ma
affronta, dicevo, il tema centrale, quello del mettere a servizio
con investimenti della comunità, quella sociale, ma anche
economica, quella delle imprese, in particolar modo il Presidente
giustamente sottolineava quella del turismo, quella che
consideriamo un'opportunità storica.
Gli ingenti investimenti che questo piano prevede per quanto
riguarda lo sviluppo della parte strutturale della rete che
permetterà alla nostra Regione - se questo piano verrà applicato,
come auspichiamo - di dotarsi di una struttura che permetterà di
immaginare una connessione in WI-FI sostanzialmente globale della
nostra Regione, per portare la nostra Regione fra le prime al mondo
ad essere accessibile per via digitale attraverso autostrade
tecnologiche di alta velocità, quindi con l'opportunità di dare ai
nostri turisti, ma anche ai nostri cittadini, alle nostre imprese,
delle tecnologie uniche al mondo per quanto riguarda la velocità di
connessione, credo che possa realmente far fare il salto di qualità
alla nostra Regione. Lo diciamo con un sentimento anche di
orgoglio, perché negli anni passati avevamo molto puntato su questo
fatto, sullo stimolare le scelte dei governi precedenti ad una
direttiva che fosse l'investimento nelle strutture per dotare, così
come in informatica è successo nelle autostrade per le autovetture,
anche la tecnologia, e quindi anche gli accessi dei nostri computer
a delle autostrade informatiche digitali.
Se questo piano verrà realizzato, siamo convinti che la nostra
Regione avrà un notevole incremento dell'opportunità economica: lo
avrà perché comunicheranno meglio le amministrazioni pubbliche, lo
avrà perché i cittadini avranno l'opportunità di accedere molto più
facilmente agli uffici pubblici, magari andando a casa; lo avrà
perché - come diceva bene il collega Louvin - le comunità alpine
hanno ancor più bisogno di collegamenti tecnologici che sono
tutt'altro che virtuali. Oggi nella rete non corrono semplicemente
dei dati, corrono delle relazioni, corrono delle emozioni, corrono
delle vendite, corrono dei fatturati, corrono cose molto
sostanziali, corrono le relazioni fra comunità. Citava il collega
prima l'incontro che c'è stato fra le comunità alpine; doveva
ricordare che quell'incontro è stato supportato da una relazione
che ha preparato quell'incontro, che è corsa prima sul digitale che
sull'umano. Lo strumento ha creato l'opportunità di preparare
quell'incontro di cui parlava il collega Louvin, perché se si vanno
a vedere i siti di comunicazione, quell'incontro è stato prima
comunicato in rete, poi c'è stata la connessione della
comunicazione e quindi l'opportunità di mettere insieme delle
persone in un luogo fisico, vero, reale, dopo che la tecnologia
aveva dato il suo contributo a mettere in rete, e quindi a mettere
in relazione le persone stesse.
Noi crediamo molto in questo piano, Presidente; non abbiamo
avuto l'opportunità tecnica di poterci lavorare perché non siamo né
in maggioranza... anche se qualcuno lo sostiene ormai da mesi... ma
in questo caso ci sentiamo in maggioranza! Quando questi sono i
provvedimenti che la Giunta, il Governo porta all'attenzione di
questo Consiglio, non abbiamo difficoltà e neanche attiviamo i
teatrini della politica per trovare i
distinguo
, per dire
che esistiamo solo perché esistiamo nella contrarietà. Crediamo che
sia importante esserci nella positività, nella costruttività di un
progetto, e questo è un progetto che rispecchia pienamente le
indicazioni, condivise con la maggioranza e le forze autonomiste, e
la volontà di avere una società valdostana connessa all'interno di
essa e con il mondo, di portare questa isola felice nella quale
abbiamo la fortuna di vivere, in relazione sociale ed economica con
il resto del mondo, andando oltre le barriere di Pont-Saint-Martin,
portando questa comunità a poter non solo dialogare socialmente, ma
anche economicamente con il resto del Paese e con il resto delle
comunità globalizzate.
Noi di questo piano condividiamo gli obiettivi, le strategie;
abbiamo utilizzato consulenti che ci hanno aiutato a comprenderne
la validità, ne condividiamo i tempi, anche se non sono mai
sufficientemente brevi, ne condividiamo anche i costi che in parte
sono costi e la parte più importante sono investimenti i quali
permetteranno a questo piano di potersi realizzare. Naturalmente
questo piano ha necessità di essere coordinato, di essere
controllato e di essere realizzato; qui ci affidiamo a chi avrà le
competenze per poterlo fare, ma non abbiamo dubbi che questo piano
potrà essere un fattore di garanzia per quanto riguarda gli
obiettivi condivisi, le coerenze strategiche, il suo puntuale
finanziamento nei tempi e nei modi, nella sua realizzazione e
quindi possa essere per la comunità valdostana un'opportunità. Per
quello che possiamo dare in termini di contributo in questo ci
sentiamo con le forze di maggioranza insieme su questi progetti, lo
saremo sempre quando le scelte andranno nella direzione di favorire
la comunità valdostana e sempre più lo saremo, al di là di chi si
stupisce della nostra posizione costruttiva, e sapremo dare il
nostro contributo per la realizzazione di questo piano.
Voteremo a favore di questo piano, Presidente.
Presidente
- La parola al Consigliere Donzel.
Donzel (PD)
- Egregio Presidente, cari colleghi, mi
scuserete se non ho una giacca con le
paillettes
, visto che
appartengo a quelli che adesso fanno il teatrino della politica,
mentre quelli che hanno la giacca gessata naturalmente si sono
esibiti in un intervento che doveva giustificare, come al solito,
il sostegno a spada tratta alla maggioranza regionale...
(intervento fuori microfono)
...infatti abbiamo alternato gli interventi, uno di minoranza e
uno di maggioranza, e adesso l'altro, di minoranza.
Intanto parto da un presupposto: questo documento è estremamente
complesso. Noi non abbiamo le strutture di consulenza che ha il
collega per esaminarlo, quindi lo abbiamo studiato con la nostra
umiltà di capacità di affrontare questi problemi e quello che salta
agli occhi è che c'è uno straordinario lavoro delle strutture
competenti. Ci riconosciamo, in questo, e tutti i colleghi hanno
riconosciuto il lavoro svolto dalle strutture amministrative perché
si tratta di un lavoro assolutamente di pregio.
Le considerazioni che farò non sono quindi tali da mettere in
discussione l'aspetto tecnico, ma cercano di approfondire alcuni
aspetti della struttura di questi piani; peraltro, insieme ai
colleghi del Popolo della Libertà - ma probabilmente quella volta
interveniva Tibaldi -, avevamo condiviso, invece, il piano dei
lavori pubblici... questi piani triennali che hanno delle strutture
piuttosto rigide e che tendono a ripetersi nel corso degli anni. La
lettura di questo piano va quindi anche inquadrata alla luce della
lettura del piano precedente, di quante cose del piano
precedente... piano precedente che, le ricordo, Lattanzi, recitava
a pagina 7, quell'attenzione che lei non ha mai riscontrato nei
precedenti piani... il piano precedente diceva:
"contribuire
allo sviluppo della società ed all'innalzamento della qualità di
vita dei cittadini, beneficiando del ruolo centrale che ricopre
l'Information and communication technology, come motore principale
dell'evoluzione dei servizi pubblici con conseguente abbassamento
dei costi, miglioramento dell'efficienza e come strumento che
garantisce la disponibilità dei nuovi mezzi a tutti, senza
esclusione di sorta"
, quindi non è che nei piani precedenti i
cittadini non c'erano e adesso si è scoperto il cittadino e la
persona.
Diciamo che purtroppo molte cose erano già previste nel
precedente piano e molte cose del piano precedente, sebbene
giustamente è riportato in questo piano un resoconto delle spese e
quindi devo dire gli investimenti previsti sono stati fatti, come
riporta la tabella finale... nonostante questi investimenti, a
nostro avviso, molti degli obiettivi del piano precedente non sono
stati conseguiti in pieno e i piani pluriennali, a nostro avviso,
dovrebbero avere una prima parte che dà una valutazione di quello
che è stato raggiunto, di quello che non è stato raggiunto, del
perché, in qualche modo, nonostante gli investimenti siano tutti
fatti... perché sono andato a vedere, praticamente le cifre sono
tutte state impegnate, quindi da questo punto di vista non è che
c'è stata un'inefficienza, bisogna riconoscere che, anche se il
piano risale al 2007, comunque nel 2008-2009 il denaro è stato
impegnato, ma a nostro avviso non tutto è stato completamente
raggiunto. Faccio un esempio concreto (accennava anche lei
all'importanza della Comunità Partout, in cui si trovava già questo
obiettivo nel precedente piano): a quanto ci risulta, sono soltanto
28 i Comuni che ad oggi hanno pubblicato la PEC, cosa che invece
nel precedente piano era dato come obiettivo generalizzato; quindi
questo piano, da questo punto di vista, riparte con uno
step
che doveva già essere conseguito.
Un'altra considerazione assolutamente importante per noi è che
il bistrattato precedente piano aveva un'intera pagina molto
importante, che questa volta non riscontro con la stessa nettezza,
sull'importanza di come tutto questo sviluppo tecnologico poteva
portare sia come positività - ed è stato accennato nel suo
intervento - agli operatori turistici, quindi all'impresa, e quindi
come ricaduta qui si faceva uno specifico riferimento anche al tema
dell'occupazione. Un tema, quello dell'occupazione e del lavoro,
che francamente, qui, nella parte che ho osservato delle
considerazioni generali, non viene affrontato con la stessa
ampiezza e determinazione, mentre a nostro avviso questo rimane un
tema fondamentale, strettamente connesso a quello delle nuove
tecnologie. Certo, ci sono dei passaggi specifici, il telelavoro,
eccetera, ma ripeto, nelle considerazioni generali del piano
precedente la visione della ricaduta sull'occupazione e sul lavoro
era trattata in modo decisamente più ampio e più articolato. Mi sia
consentito di fare una puntualizzazione che riguarda una questione
che probabilmente mi è sfuggita, che non sono stato in grado di
capire fino in fondo: la questione dell'implementazione della Carte
Vallée o - come mi pare di aver capito - del passaggio alla Carta
regionale dei servizi. So che lei giustamente ha fatto uno sforzo
ed è riuscito nel suo intento, gliene va dato atto, di ottenere che
sulla Carta regionale dei servizi vi sia il simbolo della Regione;
quello che è da capire è se siamo di fronte ad una nuova carta o
siamo di fronte all'implementazione di Carte Vallée, perché una
cosa è la Carta nazionale dei servizi, altra cosa è la Carte
Vallée! Abbiamo due carte o la Carte Vallée viene momentaneamente
sospesa o entrambe si sovrappongono? Sulla Carte Vallée abbiamo
investito non pochi denari per salvare il logo Carte Vallée; adesso
la mettiamo in prepensionamento, in stand-by perché passiamo alla
Carta nazionale dei servizi? Questo è denaro pubblico, sono stati
investiti giustamente dei soldi per implementare la Carte Vallée!
Certo che se la Carte Vallée si limita poi a fare i buoni mensa dei
dipendenti regionali e il minipay del parcheggio, non è quello lo
strumento che si ipotizzava di avere!
Ci sono all'interno poi di questo piano alcune considerazioni da
fare estremamente positive a nostro avviso, che riguardano - mi
riferisco in particolare a pagina 126 - a cose che noi, come
Partito Democratico, abbiamo in modo particolare sostenuto e che
l'Amministrazione aveva avviato: l'avvio di ulteriori edizioni del
progetto "Un computer in famiglia", e questo mi pare assolutamente
condivisibile da parte nostra, e ci fa molto piacere che una
richiesta del Partito Democratico che non era stata accolta nelle
precedenti discussioni sul bilancio l'anno passato, trova però
conferma della validità come proposta, naturalmente con le
valutazioni opportune, rispetto al completamento dello studio
relativo al contributo per l'acquisto di un personal computer e per
i servizi informativi e formativi ai cittadini over 65. Questa era
una cosa a cui noi tenevamo in modo particolare, quindi non può che
farci piacere trovarla all'interno di questo piano, perché in prima
battuta si era detto addirittura in termini un po' ironici: ma
state scherzando, costa troppo dare un computer a tutti i
valdostani sopra i 65 anni... ci fa molto piacere che adesso,
invece, la maggioranza ha recepito questa istanza del Partito
Democratico e sta studiando un progetto, naturalmente con tutte le
limitazioni necessarie per contenerne la spesa, che va in questa
direzione. Quindi da questo punto di vista esistono anche
elementi... come dire?... non è che facciamo solo letture critiche
dei documenti, ma vediamo anche gli aspetti positivi che questi
documenti contengono.
Mi sia consentito esprimere una perplessità, Presidente, per
farle notare come arriviamo alla fine dell'anno ad approvare un
piano che - naturalmente capisco, l'ho già fatto prima l'elogio
delle strutture che ci hanno lavorato - contiene al suo interno...
cioè adesso votiamo un piano che al suo interno contiene tutta una
serie di
step
che fanno riferimento al primo trimestre 2010,
al secondo trimestre 2010, a cose passate! Quindi noi votiamo oggi
per cose che dovevano essere fatte mesi fa, e anche qui, è chiaro,
il piano titola 2010-2013, ma fra di noi dovremmo dirci che votiamo
oggi cose che hanno preso avvio senza che vi fosse il piano
approvato!
Anche noi, in alcuni interventi e anche in Consiglio regionale,
siamo stati fra i sostenitori della banda larga e sicuramente
migliorare i collegamenti con le valli laterali è uno strumento
indispensabile per lo sviluppo della nostra realtà. Mi sia però
consentito di far notare che, a fronte di situazioni di
miglioramento e di utilizzo sempre maggiore da parte delle
strutture regionali amministrative e degli strumenti informatici,
abbiamo conosciuto dei veri e propri "disastri informatici" e cito
il caso dell'Assessorato all'agricoltura, il caso AREA, che ha
impedito che si mantenesse il collegamento di tutti i dati
informatici a disposizione dell'Assessorato dell'agricoltura fra le
varie strutture, creando una confusione terribile fra queste, e che
impedisce, ancora oggi, la trasmissione e la comunicazione dei dati
che si basavano su un precedente sistema informatico. Allora
facciamoci gli elogi, diciamo che siamo bravi, ma stiamo attenti,
perché questi strumenti, se non sono usati correttamente, possono
anche creare dei guasti non indifferenti.
Ancora: in alcuni passaggi si legge che:
"nell'ambito del
rinnovamento e dell'innovazione tecnologica della pubblica
amministrazione"
... eccetera, eccetera,
"l'inserimento delle
tecnologie informatiche è da considerarsi fra i più importanti per
l'impatto sull'organizzazione del lavoro fra i più innovativi"
,
e poi si dice, a pagina 126 (ma c'è in altri passaggi):
"per la
semplificazione delle procedure"
. Ora è lei che mi insegna che
la semplificazione delle procedure non avviene semplicemente per
innesto di un passaggio da una condizione cartacea ad una
condizione informatica, occorre semplificare le procedure, superare
certi passaggi, perché alle volte il passaggio all'informatica crea
degli intoppi, delle difficoltà. Non è che passo all'informatica e
tutto diventa più semplice; noi ci auguriamo che questa cosa
riduca, ad esempio, quelle trasmissioni a mano da un Assessorato
all'altro delle lettere e quant'altro... questo senza dubbio!
Per quanto riguarda l'eccellenza della nostra Regione, anch'io
auspico che questo piano venga portato tutto a compimento e attuato
e che brilli la stella della cosiddetta "isola felice", oggi
definita "isola felice" da Lattanzi. Voglio ricordare che in altre
Regioni più grandi della nostra... faccio il caso della Regione
Friuli, dove il Presidente Illy, che attualmente non è più in
carica - quindi mi riferisco a tanti anni fa - firmava già
digitalmente; questo non esiste ancora qui da noi. Non è che questo
ci fa meno bravi degli altri, ma visto che abbiamo scritto un
documento di questo tipo, in cui si parla di firme digitali,
eccetera... parecchi anni fa il Friuli era già arrivato dove noi
oggi poniamo queste cose come dei grandi obiettivi... quindi ben
venga che arriviamo anche noi, lì, dove altri già sono
arrivati!
Infine chiudo con una considerazione. L'auspicio è che questo
tipo di attività molto consistente abbia delle ricadute importanti
anche sullo sviluppo della nostra Regione... perché dico questo?
Perché anche in rapporto al precedente piano noi investiamo
importanti risorse in più rispetto a questo piano pluriennale
sull'informatica, quindi ci sono, rispetto al piano precedente,
40-50.000 euro in più; alcune sono risorse importanti che vengono
dall'Europa, quindi bene ai lavori delle strutture che sono
riusciti a recuperare queste energie, però c'è un investimento
fortissimo e quindi la delicatezza di tradurre questi importanti
investimenti in azioni concrete, cosa che a mio avviso non è stato
nel precedente piano che è rimasto incompiuto in molte parti e
questo obbliga il piano attuale a riprendere, addirittura in alcuni
casi passo passo, delle cose che erano già state progettate e che
dovevano chiudersi.
Quello che si prende questa Amministrazione è quindi un impegno
importante e noi naturalmente guarderemo con attenzione, perché
questo importante investimento, in un momento di difficoltà
economica, non rimanga sulla carta o non proceda a macchia di
leopardo, come a noi è parso si sia proceduto per quanto riguarda
il precedente piano pluriennale, che magari ha avuto una
pubblicazione su una splendida
brochure
... non so se avete
avuto l'opportunità di sfogliarla, io non ne sono venuto in
possesso, ma l'ho potuta consultare... cioè che l'informatica non
diventi un bellissimo libriccino, ma diventi davvero quello
strumento di lavoro di cui deve essere sempre più dotata la nostra
Amministrazione, sempre più dotati i cittadini valdostani per
migliorare le condizioni di efficienza del nostro sistema pubblico,
con le ricadute che ci aspettiamo, anche se non sono state indicate
come nel precedente piano, sugli investimenti e
sull'occupazione.
Presidente
- Se nessun altro chiede la parola, dichiaro
chiusa la discussione generale.
La parola al Presidente della Regione, Rollandin.
Rollandin (UV)
- Grazie, Presidente. Innanzitutto per
ringraziare i colleghi che hanno preso la parola, e voglio dire che
anche il lavoro svolto all'interno della commissione, dal
Presidente della commissione e dai colleghi credo sia stato
importante.
Voglio altresì sottolineare che questa proposta, approvata dalla
Giunta il 22 giugno di quest'anno, è stata depositata in Consiglio,
poi c'è stata la pausa estiva; avevamo giustamente detto che
c'erano una serie di interventi alla fine dei lavori pre-ferie, che
era stato consigliato di presentare questo argomento a dopo le
ferie... per dire che il documento era già di giugno, quindi era
stato preparato all'inizio, ed ecco perché fa dei riferimenti che
sono relativi al 2010, anche se è l'elemento a cavallo del 2010 e
si proietta sugli anni 2011-2012-2013.
Non voglio riprendere tutti gli interventi che sono stati fatti,
che sono più che condivisibili; vorrei solo dare alcune brevi
notazioni. Non è stato ripreso il discorso del telelavoro solo
perché su questo tema, di fatto, la parte informatizzata è stata
predisposta; adesso si tratta di darle attuazione, quindi ci sono
già gli strumenti che lo danno per scontato. Per quanto riguarda
l'anagrafe immobiliare, sicuramente condivido l'osservazione, è uno
degli strumenti di grande efficacia sotto più profili; adesso siamo
in una fase di avviamento ed è necessario che venga seguita con
attenzione perché i risvolti sono di diversa natura. Per quanto
riguarda la conservazione dei dati, voglio solo far notare che c'è
un punto specifico, a pagina 121, in cui si parla di
digitalizzazione del patrimonio documentale audiovisivo e là dove
si fa espresso riferimento... adesso non è specificato e accetto il
suggerimento di dire: cerchiamo di non avere, anche rispetto al
cartaceo, dei doppioni; però l'indirizzo - come si dice qui - di
tutta l'Amministrazione è di andare in questa ottica. Volevo solo
sottolineare questo.
Per quanto riguarda l'intervento del collega Lattanzi, credo che
quello che sia da sottolineare e che è un po' il
leitmotiv
di tutto quello che è stato detto, è che gli interessi sono due: da
un lato, quello di semplificare il lavoro dell'Amministrazione, che
dovrebbe avere come ricaduta la facoltà per il cittadino di essere
più vicino al servizio ed essere agevolato. Mi rendo conto che non
è ancora per tutti così, mi rendo conto che tutta una serie di cose
sono ancora da fare, quindi c'è da lavorare; però le relazioni, in
particolare sociali ed economiche a tutti i livelli, sono quelle
che avranno giovamento da tutto questo...
Su un punto solo una precisazione per il collega Donzel: qui si
è riparlato dei computer, computer per i ragazzi e per gli over
65... avevamo specificato, in una risposta puntuale, che dare a
tutti gli over 65 il computer era molto difficile, perché si
rischiava di dare a pioggia una serie di computer senza onestamente
sapere se poi sarebbero stati gli anziani ad utilizzarli o qualcun
altro. La scelta su cui si sta lavorando è quella di predisporre
dei corsi di formazione in modo tale che alla fine si abbia
coscienza che coloro che partecipano siano interessati prima di
tutto a farli, dopodiché ben venga la possibilità di avere, anche
per gli over 65, questa possibilità di un'alfabetizzazione digitale
che sicuramente non può che portare beneficio all'insieme della
collettività. Quindi credo che su questo ci sia da dire che anche a
livello regionale, qui, non si è voluto misconoscere quello che è
stato fatto; abbiamo solo voluto dire che, rispetto al piano
precedente, qui abbiamo cercato... e ho ripreso le parti centrali
degli interventi che vanno nella modifica totale, perché questo è
il discorso, di avere la fibra ottica, il WI-FI che copre tutta la
regione la banda larga, questa è la risposta vera a tutta una serie
di problematiche che sono pesanti per tutti i settori.
Non dimentichiamo che a livello di utilizzazione del sistema
informatizzato, abbiamo cercato di attivarlo... vi ricordate una
delle prime interrogazioni che sono state fatte in quest'aula che
chiedeva come mai c'erano ancora i controlli dei cartellini a mano,
non c'erano ancora i
badge
... Credo che lo avete visto anche
voi, su questo si sta attuando il sistema su tutta la Regione, già
oggi ci sono i
badge
per 2.300 dipendenti questo è un
controllo che va nel senso della sicurezza, nel discorso di avere
contezza e di dare la possibilità ad ognuno di avere un riscontro
nel quale faccia fede la propria attività, che molto spesso viene
discussa.
In conclusione, accolgo volentieri tutti i suggerimenti che sono
stati fatti; spero che annualmente avremo anche occasione di fare
un'analisi su quello che è stato fatto, di quello che si fa, delle
eventuali difficoltà a trovare l'applicazione al piano, perché non
è tutto così scontato, ci sono sicuramente delle problematiche da
affrontare. Quello che dobbiamo dire è che per il momento il piano
di realizzazione delle strutture in fibra ottica sta andando avanti
bene, si sta lavorando per la posa della fibra sulle canalizzazioni
delle strutture delle centrali idroelettriche, che velocizza questo
percorso, e rende possibile questi collegamenti diretti in
sicurezza, e che agevola anche la possibilità di ottenere in tempi
stretti quello che il piano ha fissato.
Con l'augurio condiviso che si possa realizzare nei tempi che
sono stati previsti, vi ringrazio ancora per l'attenzione che è
stata posta a questi temi. Grazie.
Presidente
- Pongo in votazione il piano pluriennale sul
sistema informativo:
Consiglieri presenti: 32
Votanti e favorevoli: 29
Astenuti: 3 (Donzel, Carmela Fontana, Rigo)
Il Consiglio approva.
Presidente
- Prima di passare al punto 23.2 volevo solo
farvi presente che sono stati presentati all'Ufficio di Presidenza
due ordini del giorno firmati dai Consiglieri Rigo e Morelli
sull'atto concernente il Servizio civile regionale ed un
emendamento firmato dall'Assessore Zublena e dal Consigliere Rigo
sulla mozione iscritta al punto 25 all'ordine del giorno.
Si dà atto che dalle ore 17,27 assume la presidenza il
Presidente Alberto Cerise.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK