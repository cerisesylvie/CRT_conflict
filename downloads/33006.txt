Consiglio Regionale della Valle d'Aosta - Oggetto del Consiglio n. 1509 del 2 dicembre 2010 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1509 del 2 dicembre 2010 - Resoconto
OBJET N° 1509/XIII - Continuation et clôture de la discussion
générale sur les lois de finance et de budget pour le triennat
2011/2013.
Président -
Nous sommes toujours en discussion générale
sur les points n° 16 et n° 17 à l'ordre du jour.
La parole au Conseiller Donzel.
Donzel (PD) -
Egregio Presidente, cari colleghi,
arriviamo un po' con il fiato corto a questo appuntamento, che è il
più importante dell'anno per la sua importanza dal punto di vista
amministrativo: si tratta di varare un bilancio di previsione per
il prossimo triennio, quindi di una delicatezza estrema. Dico "con
il fiato corto", perché sono in ritardo i tempi dell'approvazione
della manovra finanziaria nazionale, la chiusura dell'accordo sul
federalismo è un fatto recente, quindi c'è stata, anche
comprensibile, una certa fretta nel redigere i documenti. Visto che
alle volte si fanno delle battute sui numeri, consentitemi di
iniziare anch'io con una battuta: quando si tratterà di comunicare
i numeri ai cittadini valdostani, vediamo che almeno i numeri della
relazione del Presidente Rosset coincidano con quelli della
relazione dell'Assessore, perché sulle risorse disponibili ciò non
avviene. Noi abbiamo riportato i numeri della II Commissione nelle
nostre tabelle del partito, ma ho scoperto che, per quanto riguarda
le risorse disponibili, nella cartella dell'Assessore per il 2013
le risorse disponibili non sono quelle indicate dal documento della
II Commissione, quindi a tutti può capitare di non dare i numeri
corretti. Certo, che non coincidano nelle relazioni dell'Assessore
e del Presidente della II Commissione non è proprio una cosa
particolarmente simpatica. Se volete, vi do l'indicazione precisa,
a pagina 30 le risorse disponibili indicate per il 2013 qui sono
indicate in 1.473.000.000, mentre il documento della II Commissione
fa riferimento a 1.530.000.000, verificabile... i numeri non
coincidono assolutamente, può capitare a tutti. Ecco perché non mi
è dispiaciuto che anche nelle file della maggioranza ci fosse
qualche intervento
british
, non solo nelle file
dell'opposizione, perché questo documento, che è un documento di
estrema importanza, non ha bisogno di essere trattato con i toni da
casa del
Grande fratello
, ma è un luogo dove, come cercherò
di dimostrare, si vanno a toccare questioni di grande serietà e
delicatezza. Intanto colgo l'occasione per ricordare che ieri qui
dall'isola felice del Consiglio regionale - e non della Valle
d'Aosta - abbiamo fatto un documento sulla Engineering e proprio in
questo momento i lavoratori di quello stabilimento sono al freddo a
presidiarlo e mi fa piacere che noi dall'isola felice del Consiglio
regionale siamo vicini a quei lavoratori che sono lì al freddo,
perché qualcuno forse confonde l'isola felice del Consiglio
regionale con altre isole felici che non sono così entusiasmanti.
Una delle questioni più rilevanti che, a mio avviso, è stata
parzialmente trascurata finora del dibattito quindi è che il
bilancio regionale deve prendere atto di una manovra finanziaria
nazionale che naturalmente ci chiede di collaborare a mettere in
ordine i conti pubblici; ce lo chiede come insieme delle Regioni a
statuto speciale nell'ordine di 500.000.000 di euro per il 2011 e,
per gli anni 2012-2013, nell'ordine di 1.000.000.000. Sono cifre
che, ripartite fra Regioni, danno alla Valle d'Aosta 24.280.000.000
di euro per il 2011 e oltre 48.000.000 di euro per il 2012-2013. Ci
siamo esercitati in un banale calcolo, ossia dividere queste cifre
per il numero di abitanti e alla Valle d'Aosta il tutto costa 191
euro pro capite per il 2011 e 382 euro pro capite per il 2012-2013.
Se andiamo a fare questo calcolo per le altre province, vediamo che
per Bolzano parliamo di 118 euro contro i 191 e la Sicilia 39 euro
pro capite di taglio per l'anno che viene. Sarà questo un
trattamento di favore riservato ai valdostani... noi, dal nostro
punto di vista, abbiamo dei forti dubbi. Per fortuna che questa
mattina ci è parso di capire che anche nelle file della maggioranza
qualcuno con senso di responsabilità ha condiviso con noi le stesse
critiche che avevamo mosso alla logica dirigistica e centralistica
che guida tale federalismo; si è proprio detto - e non si può dire
che noi non lo condividiamo pienamente - che questo non è
federalismo, che il federalismo è un'altra cosa.
Siccome qualcuno si è dilettato stamani a leggere delle
citazioni sulla passione che hanno alcuni verso il trasferimento
delle risorse alla Valle d'Aosta, anch'io vorrei ricordare alcune
citazioni che hanno avuto modo di essere portate in quest'aula, ma
più che mai in questa sede è bene che siano richiamate e penso ad
una molto recente di Calderoli, che alla domanda:
"che fine
fanno le Regioni a statuto speciale?"
ha risposto:
"in
Trentino sono riuscito a ridurre i trasferimenti annuali di
1.300.000.000, fra 15 giorni toccherà andare in Valle d'Aosta, sto
trattando per ridurre i loro di 180.000.000 di euro, poi toccherà
alla Sicilia e lì sarà un casino. Conto di portare a casa un
risparmio di 2.500.000.000, che non sono una tantum, ma per sempre.
Cerco con il federalismo di rendere via via più speciali le Regioni
ordinarie e più ordinare quelle speciali"
. Questo è quello che
sosteniamo noi del PD da mesi e questo è quello che dice il
Ministro che ha firmato l'accordo con la convinzione che ha ridotto
la specialità della Valle d'Aosta. Per completare il quadro,
l'amico Calderoli dice ancora:
"Il problema delle speciali è che
per legge devi patteggiare tutto con loro, ci vuole il consenso per
ogni modifica, spesso lo ottengo instillando il buon senso con il
ricatto"
. Il giornalista gli chiede:
"Come sarebbe... il
ricatto?"
, risposta:
"Sì, faccio il delinquente, lo ammetto.
Lo sa che le Regioni a statuto speciale prendevano l'IVA
sull'importazione nonostante che con il libero mercato questa non
esista più?"
. Questo lo dice Calderoli, non lo dico io, però la
Lega è uno di questi fantomatici alleati della nuova maggioranza
regionale che abbiamo in questo momento, ma Bolzano doveva avere
7.000.000.000 e non voleva sentire ragioni, né crisi, né altro.
Parole di Calderoli:
"Io me ne sono fottuto e intanto gli ho
bloccato i trasferimenti, così siamo arrivati a trattare. Certo uno
dice: "meglio abolirle" -
le Regioni a statuto speciale
- ma
la legge non lo consente, intanto cominciamo a tagliare piano piano
i privilegi"
. Ecco il federalismo del Governo nazionale a cui
si continua a dare la fiducia!
Dal nostro punto di vista, quindi, non regge la tesi che è stata
instillata più volte in questi giorni che ci sarebbe questo
particolare trattamento di favore, che ci sarebbe un atteggiamento
volto a guardare con attenzione alla nostra realtà, niente affatto!
Si fa quel che si può, qui come altrove, per ridurre le specialità
e naturalmente rafforzare quel progetto che la Lega ha in mente di
un rafforzamento della Padania, quindi delle Regioni Lombardia e
Veneto in modo particolare. La manovra finanziaria, al di là della
cifra, perché anche su questo bisogna essere realisti... è chiaro
che una cifra pur pesante, pur significativa come 24.000.000.000 di
euro è una cifra che in una Regione come la nostra si può gestire
e, come spiegavo ieri, rispetto al federalismo, questo era il vero
obiettivo: riuscire a poter muovere all'interno del nostro bilancio
tali tagli, in modo da equilibrarli nell'ambito del nostro
bilancio. Il risultato però non è stato così, perché la manovra
finanziaria ha indicato, anche con una certa precisione, dove
dovevano essere effettuati questi tagli.
Cosa ci ha salvato rispetto alle Regioni a statuto ordinario? Ce
lo ha spiegato chiaramente in commissione il Presidente ed è che i
tagli alle voci di bilancio previste dalla riforma nazionale erano
ben superiori, se applicati integralmente, ai 24.000.000.000
previsti dal riparto dei 500.000.000 delle Regioni a statuto
speciale; questo ci ha permesso di giostrare leggermente
all'interno del nostro bilancio, fatto sta che non si poteva fare
ciò che si voleva con il nostro bilancio e vengo a degli esempi
concreti. Un tema che solo in parte è stato evocato in quest'aula è
la questione dell'impossibilità di riassumere il personale assunto
a tempo determinato e con contratto atipico. Questo è un problema
molto delicato per la nostra Amministrazione, perché, in un'ottica
legata al fatto che avevamo disponibilità di risorse, c'era una
difficoltà di trovare collocazione nel mercato da parte di molti
giovani, si sono un po' allargati i cordoni della borsa della spesa
corrente per riuscire a fare un intervento che andasse sia a
qualificare l'Amministrazione - perché molte di queste figure sono
estremamente qualificate, parliamo anche di giovani laureati -, sia
di dare una risposta al bisogno di lavoro di tante persone. Ora ci
troviamo in una realtà dove non c'è ancora ad oggi una certezza
rispetto alla risposta che bisogna dare a queste figure; c'è
un'ipotesi di lavoro alla quale noi peraltro siamo stati molto
attenti finora, non siamo usciti con dichiarazioni avventate,
perché riteniamo estremamente delicata tale questione del lavoro
precario.
Vorrei richiamare un passaggio votato dalla nostra Assemblea
regionale, dove diciamo che la crisi economica impone una forte
responsabilità, poi fra parentesi: quella di cui parla il
Presidente della Repubblica, da parte di attori sociali e
amministrazioni. Noi non ci vogliamo sottrarre a questa cosa,
quindi, quando parliamo di forte responsabilità, vorremmo ricordare
che non vorremmo che non fossero chiari prima di decidere qual è il
contenitore che dovrà salvare questi precari... ossia il nostro
auspicio è che tutti vengano salvati dal primo all'ultimo, che non
ci siano forme di esclusione e in ogni caso che siano ben chiari i
criteri con cui avviene questo reclutamento.
Vorrei ricordare che a molti di questi per più anni è stata
promessa la stabilizzazione, impegni precisi in cui si diceva:
"va bene, fate ancora questo concorso per due anni"
;
qualcuno lo ha fatto per dieci volte, sono passati 20 anni e
aspetta adesso la stabilizzazione, non di ricominciare daccapo nel
percorso di precariato! Il riconoscimento dell'anzianità di
servizio maturata... anche queste sembrano delle cose banali, ma se
andate a vedere sul sito dell'INPS, per i giovani non è possibile
ottenere il calcolo della pensione, una delle ragioni che è stata
data è che, se vedessero qual è la pensione che gli viene
corrisposta al termine di 40 anni di servizio, probabilmente non
inizierebbero neanche a lavorare, perché si parla di pensioni che
vanno nell'ordine di 650-700 euro. Forse è il caso che ci rendiamo
conto di cosa sta avvenendo, che avere magari tenuto delle persone
nella condizione di 5-6-10-15 anni di contratti di collaborazione,
di consulenze, eccetera... sarà una cosa che, quando queste persone
si risveglieranno fra 20 anni dal sogno di essere stati quasi
dipendenti regionali, perché lavoravano negli uffici, usavano il
telefono, avevano una scrivania, ma non avevano un corretto
inquadramento contrattuale... si sveglieranno senza una pensione.
Tutto questo - vorrei che fosse chiaro - ci preoccupa e, a mio
avviso, rispetto a tale specifica tematica del riconoscimento dei
diritti acquisiti, non ho sentito una sola voce in un giorno di
cannonate, di corazzate che bombardavano le file della minoranza,
sì, di fanfaronate che mi hanno ricordato soprattutto un film molto
simpatico del regista Annaud che si intitola "L'orso", vi invito
tutti ad andarlo a vedere, c'è una scena spassosissima, la scena
finale, dove si vede questo orsetto che sta per essere divorato dal
puma, spaventato apre la bocca dal terrore e si accorge che il puma
si spaventa e scappa. Prende allora forza e comincia ad urlare,
grida pensando di essere riuscito a spaventare il puma, ma il puma
scappa, perché dietro di lui c'è un gigantesco orso, quindi lui sta
"abbaiando", perché ha le spalle coperte, altrimenti se ne starebbe
ben zitto!
Dopo questa parentesi cinematografica di tali orsetti che
popolano il Consiglio regionale, vorrei affrontare un'altra
questione. Per chiudere questa dei precari, dico che sarebbe
auspicabile vi fossero anche dei precisi accordi sindacali a tutela
di tali precari nel momento dell'assunzione verso o un'agenzia che
li raccoglie tutti, oppure forme anche cooperativistiche, ma sempre
con il principio di un'intesa sindacale che non dica a questi
Signori:
"grazie dei tuoi 20 anni che hai dato a questa
Amministrazione, adesso ricomincia tutto daccapo!"
.
Altra questione su cui non ho "sentito volare una mosca", salvo
plateali ringraziamenti allo straordinario lavoro svolto dai
dipendenti pubblici di questa Regione:
"come sono bravi!"
.
Due giorni fa li castigavamo con la "Brunetta",
"non fanno
niente"
e adesso:
"che lavoro encomiabile che svolgono, che
lavoro stupendo, bravissimi!"
. Nessuno però che abbia
approfondito la questione del blocco triennale degli stipendi.
Blocco triennale vuol dire che fra 3 anni questi Signori avranno
uno stipendio con un potere di acquisto molto più basso...
"eh,
ma ce lo impone il Governo nazionale"
, questo non è del tutto
vero, perché anche su tale punto si poteva fare un ragionamento
regionale nel nostro bilancio. È stata scelta la strada del blocco
dello stipendio triennale, è una scelta che viene fatta, noi su
questo avremmo almeno voluto che si chiarisse prima la questione
del recupero o meno degli aumenti contrattuali superiori al 3,2
percento. Non c'è oggi nessun dipendente regionale che ha avuto una
risposta, fino a questo momento, se è tenuto a restituire ciò che
ha avuto oltre il 3,2 percento di aumento contrattuale, se se lo
potrà tenere, non si sa, si vedrà, però va tutto bene.
Altra questione estremamente delicata che ci troviamo davanti è
la questione della crescente povertà che tocca anche la Valle
d'Aosta, tutti dicono:
"non è vero, non si vede questa povertà,
non esiste"
. In realtà, le segnalazioni anche contestate da
qualcuno... insomma
"la Caritas inventa, non dice dati
esatti"
, eccetera, ci dicono che il fenomeno della povertà sta
crescendo e soprattutto la cosa che colpisce di più è che il
passaggio da una condizione di normalità ad una condizione di
povertà è molto rapido. Vorrei segnalare anche un'altra cosa: la
Caritas, quando parla di povertà, non parla solo di impoverimento,
ossia di minori risorse economiche: parla di una povertà, che è
anche povertà intellettuale, parla di una povertà generalizzata, di
persone che magari quello che hanno lo spendono in una macchinetta
nel gioco di azzardo. Di tutto questo deve occuparsi anche la
politica, questo ci chiede la Caritas in un rapporto molto bello e
preciso fatto nel 2008, ossia dice che in politica il problema non
è solo dare risposte di tipo economico, ma dare anche risposte di
tipo culturale, cosa che in questo Paese da anni non si tenta
neanche più di fare. Siamo diventati il Paese delle barzellette,
dell'eccesso, anziché andare a vedere di recuperare una parte di
società che si sta impoverendo culturalmente. Allora la risposta e
le battute che ci sono state:
"si occupano dei poveri quelli del
Partito Democratico"
... no, si occupano dei poveri quelli che
hanno a cuore una società, uno sviluppo sociale di un certo tipo.
Vorrei precisare che dal rapporto Caritas si evince che la spesa
sociale non è e non dovrebbe essere vista come un costo, ma come un
investimento analogamente a quanto avviene in altri sistemi di
welfare
, dove, ragionando e operando in questo modo, sono
stati ridotti i tassi di povertà e di esclusione sociale. L'idea di
spesa sociale come investimento fa molta difficoltà ad affermarsi,
perché è molto diffuso il pensiero che i sussidi, gli aiuti alle
persone per qualche motivo non producono possono ridurre la
produttività dell'intera economia, ma questo non trova conferme
empiriche, ossia l'idea che il cercare di far uscire le persone
dalla povertà sia un'idea che non produce ricchezza nella comunità.
Noi invece abbiamo un'altra visione e questo giustificherà, come
spiegheremo più avanti quando presenteremo i nostri emendamenti, la
nostra idea di andare a sostenere una parte di società, affinché
questa possa produrre, possa continuare ad essere produttiva e non
si marginalizzi, non venga esclusa sia perché marginalizzata
nell'anzianità, o perché non può accedere al posto di lavoro come
avviene spesso per le donne.
Consentitemi poi di dire che mi ha un po' sorpreso - ma forse fa
parte di questo grande passaggio epocale, come lo ha definito
qualcuno, di tale bilancio - l'aver scoperto che nella relazione
del bilancio fatta dall'Assessore - credo per la prima volta nella
storia della Valle d'Aosta - non viene citata la parola "casinò",
scompare completamente, non c'è più. Prima si diceva:
"ci dà
tanto, viva il casinò"
, poi
"ci dà un po' di meno"
, poi
"ci crea qualche problema"
... rimosso completamente il
casinò, non c'è la parola "casinò" nella relazione. Prendiamo atto
anche di questa scomparsa, che sappiamo non esserci, perché il
casinò è ben reale e, nonostante mi sia stato risposto ad
interpellanze in quest'aula che non si fanno nuove assunzioni al
casinò, che peraltro usa anche la cassa integrazione, mi risulta -
forse ho informazioni sbagliate... - che continuano ad arrivare,
probabilmente con contratti particolari, a tempo determinato,
parziale, eccetera, nuove figure a lavorare nel casinò. Era questa
la gestione, l'amministratore unico, il pugno di ferro che avrebbe
messo ordine ai conti del casinò, che lo avrebbe fatto risorgere?
Assunzioni di nuovo di quelle sotto traccia che arrivano, non ben
identificate, mentre spendiamo un mucchio di soldi per mandare in
prepensionamento alcuni, assumiamo fuori da norme contrattuali
stabili creando povertà futura per questi giovani che arrivano,
quindi anche qui c'è una forte preoccupazione.
Ci sono anche dei dati ottimistici nella relazione
dell'Assessore, che ringrazio, perché cita una fonte a me molto
cara e credo sia la prima volta che in una relazione di bilancio è
citata come fonte autorevole
La Repubblica
. Non so se voleva
rispondere alle obiezioni della minoranza, ma francamente non avrei
mai messo in una relazione neanche come fonte
Il Giornale
o
Libero
, ossia ci sono fonti istituzionali che si chiamano
ISTAT, ma che
La Repubblica
sia una fonte così autorevole da
essere citata in una relazione annuale di bilancio per dirci che la
Valle d'Aosta va bene questa è una novità assoluta. Non dite poi
che c'è una minoranza che fa demagogia, che spara numeri a raffica
e a vanvera se la maggioranza cita
La Repubblica
come fonte
fattiva di dati in una relazione. Sempre collegato al discorso,
anch'io allora posso citare
La Repubblica
in aula visto che
la citano altri e cito tale giornale dicendo che Vasco Errani e il
Presidente della Regione Lazio, quindi non è una questione di
sinistra, ma anche di destra...
"abbiamo ribadito
l'insostenibilità della manovra finanziaria nazionale e il
collegamento con il federalismo, sono punti su cui non si può
transigere. Il Governo non ha dato risposte e si è riservato di
valutare fino alla prossima conferenza unificata che si terrà il 9
dicembre per dare il parere sul decreto legislativo sulla finanza
regionale"
. Errani ha ribadito che le Regioni daranno in ogni
caso il parere, anche se negativo. Siamo quindi in una situazione
inverosimile in cui ci troviamo con una finanziaria nazionale che
naviga a vista e noi - a differenza di altre Regioni che esprimono
critiche, Regioni di sinistra, di centro destra che esprimono
perplessità - diciamo che va bene, continuiamo così, sosteniamo
questo Governo in questo passaggio, perché chissà cosa ci
combina...
Vi è poi un altro aspetto preoccupante della questione del
lavoro e riguarda il fatto che - se l'agenzia potrà, lo vedremo,
previo tutte quelle considerazioni che facevo riguardo agli accordi
sindacali, che per me sono indispensabili - nella sanità la spesa
per il personale passa da 16 a 13.000.000 di euro, con 3.000.000 di
euro in meno. L'Assessore mi ha annunciato che c'è un emendamento,
questo mi fa molto piacere, perché avevamo intuito che quei
3.000.000 in meno di euro volevano dire che 30 o 50 persone erano
di nuovo a rischio. Lei ci garantisce che nessuno perderà il posto
di lavoro... ne traiamo giovamento.
Altra perplessità che non siamo riusciti a chiarire in
commissione, ma giustamente la maggioranza avrà modo di replicare:
in commissione non siamo riusciti a capire cosa si intenda per
riduzione del 30 percento del personale di Comuni e Comunità
montane, non è dato di sapere il numero esatto di quelli che
perdono il posto di lavoro, ma sono altri posti di lavoro in meno,
si chiamano non sostituzione di maternità, ma possibilità di
accorpamento e consorzio dei Comuni fra di loro per ridurre i
costi, va benissimo, però di nuovo abbiamo una sfera dove non si è
definito con chiarezza il problema del lavoro, quindi queste sono
le questioni centrali che poniamo: la prima è la questione del
lavoro, l'altra è la questione dell'equità all'interno della
società e della comunità valdostana.
Sulla questione del lavoro consentitemi... perché qualcuno ha
cercato di farci passare come dei grulli, perché cercavamo di
difendere un'industria inquinante e pericolosa nel territorio di
Aosta, siamo perfettamente consapevoli che in una regione che è
tagliata fuori dai trasporti su rotaia, che non ha una ferrovia,
un'acciaieria che deve trasportare il rottame su gomma ha delle
enormi difficoltà ad esistere. Vi invito però tutti ad andare a
vedere quanti sono gli abitanti della città di Detroit da quando si
sono dismesse alcune aziende: la città di Detroit aveva più di
2.000.000 di abitanti negli anni '70, sta scendendo sotto il
milione di abitanti. Certamente è una città molto più pulita, il
sindaco ha deciso di abbattere interi quartieri che sono adesso
disabitati e di realizzare lì degli orti e dei campi, come a Cuba.
Mi chiedo allora se in Valle d'Aosta, visto che c'è una cultura e
una tradizione dell'agricoltura, visto che si ipotizza la fine
dell'era industriale, se stiamo migliorando dal punto di vista
della cultura agricola. Basti pensare che nella nostra regione è in
continuo aumento la superficie boschiva, dato che può essere
confutato, ma che significa che diminuisce il numero degli
agricoltori e aumenta il numero delle persone che dobbiamo pagare
per ripulire i boschi. Perché allora non sostenere gli agricoltori?
Sarebbe la stessa cosa, sosteniamo gli agricoltori, cresce meno il
bosco, abbiamo meno forestali; il principio è lo stesso, bisogna
cercare di sostenere questo mondo e noi scopriamo che c'è il più
grande taglio storico mai operato in una finanziaria regionale
sull'agricoltura, un taglio che colpisce anche il settore della
zootecnica in modo estremamente forte. Quello che più mi ha colpito
dei tagli all'agricoltura è il fatto che questi tagli colpiscono
indirettamente gli agricoltori, ma direttamente le piccole imprese
valdostane che si occupavano dei riordini fondiari, che
realizzavano gli impianti in agricoltura. Non è quindi che abbiamo
tolto soldi all'agricoltura: abbiamo tolto soldi alla piccola
impresa valdostana, perché probabilmente abbiamo qualche grande
opera da fare e il giro di affari è molto più grande altrove che
non nel mondo dell'agricoltura, salvo poi, come si diceva,
recuperare chissà come delle risorse.
Mi avvio a concludere con due considerazioni: una, che
riprenderemo anche attraverso degli emendamenti, è quella che una
Regione che ha aggiunto un Assessorato - quindi che ha un costo
significativo per far funzionare la macchina amministrativa -
specificamente dedicato all'ambiente continua a non finanziare
questo Assessorato che ha voluto, che ha creato, allora uno si
chiede per che cosa lo abbiamo fatto se poi non lo finanziamo in
modo adeguato, soprattutto per quella parte che rimane vitale per
noi, che è la riduzione del rifiuto e la raccolta differenziata.
Qualcuno dice:
"ma nel 2015, ossia fra 5 anni, ci sarà un
gassificatore"
; sì, ma le leggi europee rimangono e per 5 anni
continueremo ad ammucchiare roba nella discarica a puzzare? Forse
non è proprio questa la linea della tempestività! Presidente, è a
partire dal 2015 che ci sarà il gassificatore e non prima e fino ad
allora si conferirà sempre l'umido in discarica e fino ad allora la
discarica puzzerà e abbiamo votato l'ampliamento del quarto lotto,
quindi ancora questa immensa montagna continua a crescere. Questo è
il governo dell'efficienza, del far bene le cose, dell'azione
immediata, ossia non finanziamo le cose che avrebbero urgenza di
risposta.
L'ultimissima questione, che riguarda un'idea diversa fra noi e
una parte dell'Amministrazione, concerne l'idea di istruzione. Qui
è sempre stato detto che da noi i livelli di studio sono più bassi
perché i giovani entrano prima nel mondo del lavoro; continuiamo a
sostenere che, a nostro avviso, più riusciamo ad innalzare il
livello di istruzione della nostra comunità meglio è per tutti.
Sappiamo che questa non è una cosa facile, non è una cosa che si
può improvvisare, ma invece di dire, come è stato detto in
quest'aula ai giovani:
"tiratevi su le maniche, andate a
lavorare negli alpeggi"
, possiamo concretamente, come hanno
fatto altre Regioni, di concerto con le imprese, costruire dei
percorsi di formazione premianti alla fine del 3° o 5° anno
dell'istruzione professionale che portino direttamente a lavorare
questi ragazzi e a creare le condizioni, ad esempio ad avere la
possibilità dopo il 5° anno dell'IPR di fare dei corsi per guidare
macchine escavatrici, camion, eccetera. Queste esperienze sono già
state portate avanti in Valle d'Aosta negli anni passati, l'IT di
Verrès è stato capofila in tale tipo di esperienze; tutto questo va
potenziato, va aumentato, perché non possiamo avere, oggi come
oggi, dei giovani che non hanno questo titolo di istruzione, non
possiamo dire che qui in Valle d'Aosta si trova lavoro, perché
anche uno che trova lavoro deve avere questo benedetto titolo di
istruzione e deve crescere culturalmente. Una Regione ricca, come
dice qualcuno, che non si pone l'obiettivo della crescita culturale
della sua popolazione è una Regione che fallisce il suo principale
obiettivo. Vi sono poi tutte le ragioni per non attribuire la colpa
all'uno o all'altro, ma almeno che questo sia uno degli obiettivi
fondamentali va assolutamente dichiarato.
Chiudo sulla questione di questi giorni rispetto al tema che
abbiamo scoperto: che bisogna elettrificare la linea Aosta-Torino.
Mi ha lasciato molto perplesso un ragionamento, che dopo 2 anni e
mezzo l'Assessore arrivi adesso a dire:
"bene, pronti,
elettrifichiamo"
sapendo che i tempi di questo percorso sono
lunghissimi, l'impresa è, oltre che ardua, costosissima. E
soprattutto una cosa: tutti gli esperti dicono che
l'elettrificazione non comporta, se non a fronte di
un'organizzazione che rimane tale, che un minimissimo risparmio di
tempo, forse nullo, ossia non è l'elettrificazione che consente al
treno di arrivare prima a Torino, bisogna fare meno fermate,
bisogna avere doppi binari, bisogna non avere la fermata di
Chivasso; senza queste condizioni, non cambia nulla sui tempi di
percorrenza. Senso di responsabilità allora vuol dire anche che si
possono conquistare le prime pagine dei giornali con il plauso dei
sindacati, ma non è detto che questa cosa risponda a criteri di
veridicità e forse è questo a cui assolutamente dobbiamo tornare: a
criteri di veridicità e non a linguaggi di campagna elettorale, che
ci hanno fatto sognare milionate di euro che arrivavano da Roma e
invece scopriamo oggi che in fondo questa intesa con il PdL, più
che un'intesa di vantaggi economici, sta diventando un'intesa
culturale che noi non possiamo che non condividere.
Presidente -
La parola al Consigliere Segretario
Tibaldi.
Tibaldi (PdL) -
Grazie Presidente.
Indirizzerò il mio intervento in prevalenza al mio gruppo
consiliare, in particolare al Capogruppo Massimo, cominciando
così... tenendo ferma la barra per non uscire fuori dal tema del
bilancio, degli atti annessi e connessi, mi sembra doveroso fare
alcune riflessioni ad alta voce con il Capogruppo. Caro Massimo, ci
conosciamo da diversi anni, non ti scrivo, ti parlo, diciamo che ci
siamo conosciuti quando io ero ancora in Lega e tu eri in Forza
Italia, organizzavamo la prima campagna elettorale per le politiche
del 1994 in alternativa al duo Caveri-Dujany e lì abbiamo iniziato
un percorso che è continuato per anni e che mi auguro continui
ancora, dove ci siamo sempre confrontati in maniera dialettica,
talvolta aspra e trovando sempre delle formule di sintesi che ci
hanno condotto a delle decisioni comuni. Questa mattina ti ho
ascoltato, ho condiviso alcune tue considerazioni di natura più
propriamente economica, mi mancano alcune argomentazioni, o
perlomeno le hai avute estremamente deboli sulle motivazioni
politiche che hanno sorretto il tuo intervento. La domanda che mi
sono posto mangiando è: perché Massimo, che è normalmente
brillante, sa argomentare con una certa efficacia determinate
situazioni, questa mattina è mancato in qualche parte? Ti capisco,
è difficile argomentare come una forza di minoranza possa votare un
bilancio di maggioranza... è difficile perché personalmente è la
prima volta che lo vivo in quest'aula, di conseguenza è un atto di
eroismo, di nuova avanguardia politica, di originalità? Non lo so,
non lo vorrei definire, mi trovo mio malgrado ad esserne coinvolto
e quindi esprimo cosa penso.
Partiamo dall'aspetto oggettivo. La norma sul federalismo
fiscale che ho votato convintamente, l'applicazione del federalismo
fiscale ovviamente prevede una rimodulazione delle partite
finanziarie da parte dello Stato nei confronti della nostra
Regione, è una rimodulazione che, come ha "tagliato le unghie" ad
altre Regioni, le taglia anche alla nostra, ma d'altronde il
contesto globale non permette più eccessi e sprechi e, di
conseguenza, giustamente il "Governo Berlusconi", Tremonti e
Brunetta hanno impostato una linea rigoristica che va rispettata da
parte di tutti, anche da parte della Valle d'Aosta. Il federalismo
fiscale ci vede tributari di 10/10 in una grandissima parte di
imposte e di tasse, se tutte le Regioni fossero beneficiate di una
frazione di questo tipo, non esisterebbe più lo Stato, al quale non
resterebbe nulla per finanziare le proprie attività della
cosiddetta "cornice federale". Penso quindi che certe lamentele e
certi distinguo critici che sono pervenuti in particolare dalla
sinistra non abbiano ragione di esistere e bene hanno fatto alcuni
colleghi, come Comé o il Presidente Rollandin, a ricordare come chi
dai banchi di quella opposizione denigrava questo presunto
privilegio finanziario di cui ha goduto la Valle d'Aosta fino
adesso. Nel 2011 si apre una nuova sfida: la sfida in cui, con
questa capacità impositiva e con questa ripartizione che ci viene
tributata nuova, dovremmo essere in grado di far funzionare
l'economia meglio di come ha funzionato finora, lo sviluppo,
l'occupazione e, di conseguenza, entriamo in quel percorso di
normalizzazione della specialità che sì, probabilmente è vero, ha
voluto il "Governo Berlusconi" insieme al Ministro Calderoli, ma
qualunque altro Governo, anche di centro sinistra, se si fosse
trovato nelle stesse condizioni, con un leader che per ora non è
ancora stato identificato in quell'area, si sarebbe comportato
egualmente. D'altronde è finito un ciclo, finiti i buoni benzina,
finisce con una certa gradualità il trasferimento sostitutivo
dell'IVA, la Valle d'Aosta si sta allineando ad un contesto
difficile, quindi è inutile piangerci addosso: è opportuno
"rimboccarci le maniche" e trovare delle soluzioni ai molti
problemi esistenti. Se ci mettiamo nei panni di un cittadino
lombardo o di un cittadino veneto, la cui somma dei PIL fa da sola
il 40 percento di quello italiano, capite che certe loro lamentele
nei confronti delle Regioni a statuto speciale possono essere anche
giustificate. Il federalismo fiscale seguirà con i suoi atti
formali; di conseguenza, se non ci saranno imprevisti, sarà una
conquista che, se saremo bravi, sapremo goderne i frutti, se saremo
meno bravi, ne pagheremo qualche conseguenza.
Il secondo passaggio riguarda la legge n. 122, la manovra che è
stata tanto criticata anche dallo stesso Presidente Rollandin, mi è
dispiaciuto quando io sulla prima pagina de
La Stampa
, come
tanti di voi immagino, hanno letto il virgolettato di Rollandin,
che diceva:
"questa manovra è più devastante della crisi"
.
Non mi ha fatto piacere leggere quelle parole, la legge n. 122
comunque deve essere applicata, è una norma cogente dello Stato che
riguarda anche la Valle d'Aosta, ma riguarda anche Regioni di
centro destra e di centro sinistra; quindi, indipendentemente dal
fatto che ci sia o non ci sia Berlusconi, queste riduzioni agli
sprechi devono essere adottate. Non lo leggo nel senso che
l'adesione ad una manovra debba essere guardata con un significato
politico, non è che la manovra viene applicata in Valle d'Aosta
perché c'è una trattativa in corso o un dialogo più profondo fra
PdL e forze autonomiste, la manovra viene applicata, perché la
manovra s'ha da applicare. Non condivido quindi certe osservazioni
sul fatto che la manovra possa essere frutto di una trattativa
politica fra lo Stato e la Regione, che anzi l'ha addirittura
impugnata proprio nelle parti in cui la ritiene lesiva di
prerogative regionali, che sono prerogative che riguardano le
limitazioni e i tagli alla spesa.
Il terzo ragionamento di carattere oggettivo che faccia riguarda
il documento di bilancio regionale, i disegni di legge n. 118 e n.
119, che è molto simile a quelli precedenti nei confronti dei quali
il gruppo PdL si era astenuto.
A prescindere dalle cifre, sulle quali avete dissertato un po'
tutti quanti, non è che ci siano dei cambiamenti epocali, o
comunque significativi e lo dico in riferimento anche al gruppo
consiliare con il quale ci siamo proposti e siamo stati eletti nel
2008, avevamo proposte concrete per questa legislatura, e temi
fondamentali... e ci siamo proposti ai cittadini con una serie di
temi. Sinceramente, e qui mi riferisco in particolare al collega
Zucchi, quando egli dice:
"questo bilancio contiene elementi di
sobrietà, di risparmio, di ragionevolezza sui quali siamo
d'accordo..."
, vorrei capire quali sono gli elementi di
sobrietà, risparmio e ragionevolezza,
"... anzi non solo siamo
concordi, ma in molti casi siamo stati addirittura promotori di
interventi"
. Anche questo è un quesito che, per quanto mi
riguarda, rimane insoluto, rimango fermo al documento che
sottoscrivemmo nel 2008: 5 temi fondamentali per 10 proposte
concrete, non vedo nessun tema fondamentale e nessuna proposta
concreta di quelle contenute e per le quali sono stato eletto nel
programma di legislatura. Forse ci sono scritti in altra maniera o
forse ci sono timidi accenni ma, Presidente, al suo insediamento,
quando, in forza di quel plebiscito popolare che l'ha portata al
massimo scranno regionale, lei ci disse:
"dobbiamo ridurre la
burocrazia come una delle malattie che attanaglia il nostro
sistema"
... cos'è successo in 2 anni e mezzo? Adesso, che siamo
al giro di boa... effettivamente non è che ci siano grandi passi
significativi, nonostante la telematizzazione e le risorse previste
per telematizzare il sistema territoriale, nonostante INVA,
nonostante il bonus riscaldamento, anche lì siamo riusciti a
metterci la marca da bollo. Pensiamo poi al piano casa, due
delibere: una applicativa e l'altra esplicativa della prima, per
cercare di capire: non voglio fargliene un torto, Assessore
Zublena, perché lei ha collaborato con la III Commissione in
maniera fattiva, ma delibere su delibere per spiegare ai cittadini
e dare applicazione ad una norma piano casa che era attesa da molti
e che portava il suggello del "Governo Berlusconi". Sullo sviluppo
di impresa... ecco uno dei punti forti della nostra campagna
elettorale è sempre stato anche l'alleggerimento della presenza
della Regione in economia; possiamo dire oggi che la Regione è meno
presente nell'economia regionale o che, in forza di questo bilancio
prospettivo 2011, la Regione sarà meno presente nel bilancio
regionale? Mi permetto di dire: "no" e basta pensare ad esempi come
INVA, che ha praticamente raso al suolo tutto il mercato e penso
che tutti ci siamo imbattuti in questa società
in house
, che
fa prezzi fuori mercato, nel senso che sono decisamente più alti di
quelli che farebbero delle normalissime imprese private, che
potrebbero nascere, crescere e anche fiorire nel nostro piccolo
territorio.
Penso ad altre ipotesi di società controllate, di cui abbiamo
parlato anche ieri, la CVA, che è un gioiello, dove viene custodito
un tesoretto della nostra Regione, che anche lì... segnala episodi
di gestione che sono tutti da tenere sotto stretto controllo,
perché c'è il rischio di un saccheggio come è già avvenuto per il
casinò. Di quel casinò, come diceva Donzel, che non conviene
nemmeno più scrivere nel bilancio, perché ha una funzione ormai
marginale anche nel riparto delle risorse che vanno a beneficio
della Regione. Noto che in questo bilancio c'è una forte
valorizzazione delle partecipate, di quelle società che ci sfuggono
completamente dal controllo: o le controlliamo tramite delle
interpellanze o degli atti ispettivi, che sono a noi resi possibili
grazie a degli articoli regolamentari o, di fatto, le società
controllate, che sono circa una cinquantina, sono praticamente
un'estrapolazione di quote di potere da questo Consiglio nel corso
degli anni a vantaggio del gestore unico delle partecipate. Queste
sono situazioni che non possono far dire che il bilancio è
cambiato: il bilancio è sostanzialmente identico, le entrate sono
rimodulate come ho detto, le spese sono gestite come esattamente è
stato fatto negli esercizi precedenti e più di qualcuno stamani, e
anche ieri, ha parlato di bilancio di continuità. "Bilancio di
continuità" vuol dire che è un bilancio di legislatura che è nato
nel 2008 e che va a scadere nel 2013, secondo un programma
prestabilito, che ha delle tappe e che questa maggioranza porta
avanti giustamente dal suo punto di vista, non dico dal mio punto
di vista. I risparmi e i tagli previsti dalla manovra nazionale
sono elusi con l'accensione di mutui e prestiti per coprire le
minori entrate imposte dal rigore delle leggi di stabilità dello
Stato e questi sono gli aspetti oggettivi.
Veniamo un attimo a noi PdL, che ci accingiamo, sulla base delle
dichiarazioni fatte dal Capogruppo, a guardare con estremo
ottimismo e favore questa impostazione dei disegni di legge n. 118
e n. 119. In primis sono atti di indirizzo politico di una
maggioranza, di cui noi non facciamo parte; non ho sentito una voce
di maggioranza parlare del PdL in maggioranza regionale, ne ha
parlato Louvin, ma Louvin ha tutto l'interesse politico e tattico a
dire che il PdL è maggioranza! Nemmeno il mio Capogruppo Lattanzi
ha parlato di maggioranza, anzi ha esordito dicendo che siamo forza
di minoranza; poi, nel corso del discorso, ha alternato con - qui
Massimo non l'ho capito - una sorta di equilibrismo particolare:
"maggioranza e minoranza poco importa, l'importante sono gli
interessi dei valdostani"
. Su questo sono d'accordo, ma vale
per tutti; gli interessi dei valdostani li fanno sia le forze di
maggioranza con l'azione di governo, sia le forze di minoranza con
l'azione ispettiva. Io non mi sento più irresponsabile di un
amministratore regionale o di un presidente della regione
proponendo un'interpellanza sulle falde acquifere della Cogne, o
sulla gestione di qualche società partecipata, o su come vengono
divulgati determinati atti all'Università della Valle d'Aosta. Noi
abbiamo un ruolo, siamo stati eletti per un ruolo: il ruolo che ci
ha assegnato il popolo valdostano è quello di controllare,
verificare, proporre, non vedo perché bisogna trovare delle formule
commiste che mal si addicono in un momento in cui invece la
politica avrebbe bisogno di chiarezza. È stato giustamente
ricordato che il PdL ha avuto un ruolo importante e alle recenti
consultazioni europee, dove abbiamo offerto un'opportunità mal
sfruttata dalle forze autonomiste... alle medesime, è stato ed è
forza di governo e di maggioranza al Comune di Aosta sulla base di
un accordo preventivo alle elezioni, che è stato sottoposto al
vaglio del popolo. Qui siamo a metà corsa, nel 2008 il popolo
valdostano ha scelto un cartello autonomista sulla base di un
programma di coalizione, sulla base della legge n. 20/2007, che
prevede degli accordi preventivi, secondo cui chi vince governa,
chi perde fa l'opposizione. Domanda: si può cambiare questo schema
in corso d'opera? Non dico di no, perché il nostro è un sistema
parlamentare e, di conseguenza, in quest'aula o nelle segreterie si
possono fare delle trattative, ma vorrei capire sulla base di quali
ruoli e di quali obiettivi il PdL potrebbe far parte di tale
maggioranza. Ricordo, perché sono ormai un Consigliere di lunga
data, che nel 2006 quando Stella Alpina si accingeva ad entrare
nello schema di maggioranza...
La Torre
(fuori microfono)
- ...gli
Autonomisti...
Tibaldi (PdL) -
...2006 ho detto, ho sbagliato, nel 2006
Stella Alpina... Autonomisti, Stella Alpina... ricordo che comunque
venne stilato un documento, vennero individuati dei programmi, dei
punti programmatici, vennero stabiliti dei ruoli; tra l'altro,
c'era già un Deputato che dal 2001 "faceva il paio" con il Senatore
Rollandin a Roma, di conseguenza c'era un percorso che aveva una
sua ragion d'essere. Ad oggi credo che il PdL rispetti il patto
elettorale svolgendo il suo ruolo di minoranza/opposizione e lo
dico perché ad oggi non c'è alcun elemento da parte degli
interlocutori politici autonomisti che vada a suffragare
l'esistenza di una pseudo-intesa o di un accordo in itinere. Mi
potete poi parlare dei livelli elettorali europei politici,
comunali o regionali ma, come ci insegna l'Union, sono dei livelli
differenti: ogni livello viene trattato nell'ambito della
situazione del momento. Il nostro gruppo si è posto fin dall'inizio
della legislatura in maniera costruttiva come è stato ricordato dal
collega Lattanzi. Ci siamo astenuti fin dal momento in cui si
insediò il Presidente Rollandin con la sua Giunta, un voto di
astensione è una carta di credito importante che il Presidente e la
sua Giunta si possono giocare e mi sembra che se la siano giocata,
nel senso che, tramite il PdL, questa Giunta e il suo Presidente
hanno incassato determinati benefici in termini di avvio del
processo di regionalizzazione dell'ente di distribuzione elettrica,
la DEVAL, di protocollo d'intesa sul finanziamento di opere
importanti; sul federalismo fiscale penso che la questione sia
stata trattata direttamente con i Ministri leghisti e in ogni caso
ci sono stati anche degli interessamenti, lo stesso collega Zucchi
si è messo subito in evidenza per l'attenzione che ha dimostrato
con l'allora Ministro La Russa per la Testafochi. Questo Governo e
la maggioranza allora hanno incassato determinate attenzioni e
proiezioni del gruppo pidiellino e io riconosco i meriti al
Capogruppo e al Presidente della I Commissione presso le stanze
romane; ad oggi, però, mi sembra che questo percorso si sia
interrotto o sia in una fase di imbarazzo, di prurito, dovuto forse
all'instabilità governativa. È bene allora parlarci chiaramente, è
vero che certe questioni è più facile trattarle seduti attorno ad
un tavolo di una segreteria politica, ma qui non sono l'unico,
forse anche dai banchi della maggioranza e della stessa opposizione
un po' più di chiarezza non guasterebbe, perché nella confusione ci
sguazzano solo le persone che alla fine non mettono davanti gli
interessi della comunità valdostana, non mettono davanti alle
priorità gli interessi politici, ma è facile poi cadere nei
retropensieri e allora quali interessi vengono posti come
prioritari se non quelli politici o quelli della comunità
valdostana? Sono queste le argomentazioni, caro Massimo, che mi
vedono estremamente scettico nell'accogliere la tua proposta di
votare favorevolmente i documenti di bilancio per le ragioni
obiettive che ho elencato nella prima parte del mio intervento, per
le ragioni soggettive che ho finito di enunciare. Credo che il mio
atteggiamento non sia contrario a quel mandato che mi hanno
assegnato gli elettori nel 2008, è vero che c'è il divieto di
mandato imperativo - norma costituzionale che vale anche per noi
consiglieri -, è vero che siamo irresponsabili per le opinioni
espresse e i voti dati in quest'aula - vale anche per noi
consiglieri -, però è altrettanto vero che, se vogliamo seguire una
linea di indirizzo che abbia un senso, cerchiamo di dare senso a
tale linea; oggi questo senso non lo vedo e per tali ragioni non
voterò il bilancio né nel disegno di legge n. 118, né nel disegno
di legge n. 119.
Président -
La parole au Conseiller Salzone.
Salzone (SA-UdC-VdA) -
Grazie Presidente. Devo dire che
sin da questa mattina abbiamo ascoltato interventi da parte dei
colleghi molto interessanti, alcuni particolarmente stimolanti e
quindi colgo anche l'occasione per ringraziare il collega Comé, che
ha saputo ben rispondere alle argomentazioni stimolanti.
Cercherò di sviluppare - lo dico con molta modestia - il tema
della crisi che tutti hanno citato, ma mai si è entrati nel cuore
del problema. Parlerò anche di verità scomode e lo farò affinché si
comprenda bene, perché è importante capire quanto questo bilancio,
di cui discutiamo oggi nonostante tutto, nonostante i rischi che
stiamo correndo, rappresenti un motivo di una certa tranquillità.
Prima di entrare nel merito del documento politico-finanziario,
vogliamo cercare di analizzare in modo esteso le caratteristiche di
una crisi che, se non è ben illustrata nei particolari, non
consente a tutti di comprendere quali sono i veri rischi che stiamo
attraversando. Lo vogliamo fare anche attraverso le verità scomode,
che forse noi per primi, che facciamo politica molto sovente per
convenienza o per opportunismo, tendiamo ad omettere, ma non può
più essere così, pena il degrado irreversibile della classe
politica. Nell'ambito del caos finanziario internazionale, alcuni
osservatori sostengono che l'Europa ha fatto probabilmente un grave
errore: l'Europa si è illusa che dopo la crisi economica le banche
potessero tornare a condizioni di maggiore equilibrio, pensando che
investire in titoli pubblici fosse la strada giusta. I Paesi
europei che hanno adottato questa misura e hanno acquistato titoli
pubblici di Paesi che avevano banche in difficoltà si trovano oggi
con seri problemi. L'esempio calzante in questo momento coinvolge
anche la Germania, che, pur essendo il traino economico dell'Europa
e avendo più sviluppo degli altri Stati europei, tramite le sue
banche ha acquistato più di un terzo dei titoli irlandesi, più di
10.000.000.000, con conseguenze che preoccupano seriamente perfino
la stessa Merkel. Perché questo esempio? Perché ci dà l'opportunità
di affermare che in Italia non siamo ricorsi a tali investimenti e,
nonostante la grave situazione che stiamo attraversando, possiamo
con una certa tranquillità affermare che il sistema bancario
italiano rimane sì fra i più rigidi, ma anche fra quelli che
dimostrano più solidità e non siamo certo noi a dirlo, ma gli
analisti più affermati che dichiarano unanimemente che il problema
delle banche è addirittura più importante dei vari debiti
pubblici.
Questa è una premessa che ci pareva doverosa prima di affrontare
quelle che molti chiamano le miserie del nostro Paese. Siamo ben
consci che lo spettacolo giornaliero del panorama politico non è
certo edificante e, facendo i conti con la realtà, non possiamo
esimerci dal rilevare situazioni oggettive e incongruità evidenti.
Una crisi di queste dimensioni, le cui derivazioni sono ormai
conosciute e che investono i settori nevralgici anche del nostro
Paese, deve essere affrontata con opportuna serietà. Chi è deputato
a fare politica non deve farsi prendere la mano
dall'irresponsabilità e deve tenere bene a mente il debito pubblico
italiano, che, per colpa delle cattive amministrazioni ed eccessivi
sprechi, è sempre solido e continua a salire arrivando a superare
il 112 percento del classico rapporto debito/PIL. Sovente siamo
abituati a considerare il debito come una percentuale del prodotto
interno lordo, per questo non facciamo caso al suo vero ammontare.
Il debito pubblico italiano ammonta oggi ad oltre 1.857.000.000 di
euro, ogni minuto aumenta di 150.000.000, ogni ora aumenta di quasi
9.000.000 e ogni giorno aumenta di 200.000.000; come si può ben
notare, sono dati sconcertanti. Sarà bene quindi che tutti,
maggioranza e opposizioni vecchie e nuove, rammentino molto bene
queste cifre e sarà opportuno aggiornarle costantemente nelle
prossime settimane e nei mesi prossimi, perché, se perdurerà
l'instabilità che pare profilarsi, la finanza pubblica può
trascinarci dritti nel baratro dell'eurodebito, baratro dove finora
siamo riusciti ad evitare di trovarci in compagnia di Grecia,
Irlanda e Portogallo. Ciò che sta avvenendo a livello nazionale,
dove si prospettano alleanze fra schieramenti opposti, da Nichi
Vendola a Gianfranco Fini, non ci pare normale, è bene che coloro
che faranno le mosse riflettano su strategie azzardate e sulle
ambizioni di ciascuno. Il rischio di un eventuale tracollo è dietro
l'angolo e chi pensa che costringere il Paese al voto in questo
momento sia la cosa più saggia dovrà assumersene le responsabilità
davanti agli elettori. Bisogna trovare il coraggio di dire agli
italiani quanto è drammatica la situazione in cui versa l'Europa e
quanto sia poco opportuno minimizzare la gravità dei nostri mali.
Vediamo all'orizzonte una deriva demagogica, che probabilmente è
inevitabile per coloro che sono stati eletti nel centro destra e
ora vogliono strappare, il cui vero problema è esistere, piuttosto
che sparire dalla scena politica, ma ancora peggio è forse per la
sinistra, che ha il problema di offrire al Paese un'alternativa
visto che la frammentazione non consente di essere d'accordo quasi
su nulla.
Alla luce di quanto sta avvenendo e analizzando la manovra
finanziaria del Governo, vale la pena di osservare anche cosa
stanno facendo alcuni Paesi che hanno le nostre stesse difficoltà,
se non superiori. Prendiamo l'esempio dell'Inghilterra: David
Cameron ha annunciato mezzo milione di dipendenti pubblici in meno,
in un Paese, che ha privatizzato tutto il possibile, rappresenta
una misura senza precedenti, ha annunciato poi un taglio di
20.000.000.000 di euro dei trasferimenti per il
welfare
. Ci
chiediamo cosa accadrebbe in Italia davanti ad un annuncio simile?
Anche se con provvedimenti diversi e non con le stesse proporzioni,
altri leader europei stanno indicando la fine della spesa facile e
di uno Stato sociale generoso. Sarkozy e Angela Merkel hanno
cercato nuove strade in una politica responsabile, senza
nascondersi e senza pensare ai sondaggi, hanno deciso di adottare
provvedimenti impopolari, hanno scelto la responsabilità e
intendono spiegare ai propri cittadini che, se si vuole conservare
quel modello che ha fatto grande l'Europa, bisogna fare duri
sacrifici e portare i giusti correttivi finalizzati ad una ripresa
efficace.
Fra poco più di 4 mesi, il 17 marzo 2011, si celebreranno i 150
anni dell'unità d'Italia e mi fa piacere che l'Onorevole Caveri lo
abbia ricordato; il nostro è un Paese che è cambiato profondamente,
ha modificato nel tempo i propri modelli di riferimento, ha vissuto
importanti fenomeni migratori, ha conquistato un posto di primo
piano nel panorama internazionale, ha affrontato e superato momenti
di crisi. È con questo auspicio che scommettiamo in una ripresa,
anche se dobbiamo essere consci che nulla sarà più come prima. Le
difficoltà però rappresentano spesso per le società un'occasione di
rilancio o più semplicemente di riflessione. In un nuovo modo di
agire, consentitemi una digressione personale, riscopro la politica
del mio vecchio Partito Repubblicano Italiano, a cui da sempre mi
sono ispirato e che ha visto in prima linea uno dei grandi statisti
dello scorso secolo, che qualcuno aveva chiamato impropriamente
Cassandra proprio per sottolinearne la rigidità con cui affrontava
i problemi dei conti pubblici: Ugo La Malfa, che da Ministro delle
finanze, con la solita grande onestà intellettuale, aveva il
coraggio di parlare alla gente, abbinando severità e chiarezza.
Anche oggi finalmente ci conforta in questa fase qualche segnale di
un nuovo modo di agire, anche tale esempio mi serve per asserire
che con il Ministro Tremonti abbiamo visto delle novità rispetto
agli ultimi tempi. Veniamo venire alla luce quelle verità scomode
che Dario Di Vico ha raccontato molto bene in un editoriale de
La Stampa
di qualche tempo fa, che aveva come sottotitolo
"Cura inglese, miopia italiana"
, dove si evidenzia il
diverso approccio culturale nell'affrontare i problemi dei due
Paesi, un approccio che sottolinea anche una visione diversa sotto
il profilo della tensione sociale. Oggi non possiamo più chiedere
sacrifici alla gente senza essere chiari sui rischi che il sistema
finanziario mondiale sta correndo, con la Federal Reserve che tenta
di tirare giù il dollaro per diminuire i debiti americani e la
Banca centrale cinese che impedisce allo yen di salire su per non
perdere margini sull'
export
. Dobbiamo anche noi imparare a
dialogare con la gente, raccontando la verità, anche se scomoda,
perché, oltre ai problemi della finanza internazionale e alle
questioni delle banche europee in difficoltà di cui si è detto,
esistono problemi strutturali da risolvere e ciò che è accaduto con
i
subprime
americani è lì per non essere dimenticato. Anche
il nostro Paese ha bisogno di rivedere alcune questioni, di
dimostrare una sferzata di orgoglio. I conti li dobbiamo fare con
un'economia che non cresce o lo fa in modo impercettibile, tant'è
che le imprese private hanno paura di investire, il credito
bancario nel nostro Paese è sì solido rispetto ad altre realtà, ma
allo stesso tempo è pieno di rigidità e vincoli. L'occupazione
senza iniziativa imprenditoriale si aggrava sempre più e anche le
piccole imprese, che sono sempre state la spina dorsale della
nostra economia, soffrono. La crescita è troppo lenta, questo
Governo sembrava avesse preso la strada giusta e pareva potesse
dare garanzie di stabilità, il che avrebbe garantito quelle riforme
necessarie in senso federalista che tutti attendono, ma, come al
solito, i personalismi hanno prevalso alla faccia degli interessi
generali. La nostra preoccupazione aumenta, perché dietro l'angolo
non vediamo nulla di stabile e duraturo, vediamo solo teatrini
avvelenati. In questo quadro a tinte fosche cosa possiamo fare? Non
ci rimane che sperare, cogliendo con soddisfazione le indicazioni
del Capo dello Stato che impone almeno il varo della legge
finanziaria. Manovra finanziaria che, come abbiamo detto, se
vogliamo metterla a confronto con gli altri Paesi, non pare così
traumatica e - lasciatemi dire - men che meno nella nostra regione,
anche se siamo consci delle difficoltà contingenti ma, come al
solito, tutti si lamentano, chiunque venga toccato nei propri
interessi minaccia scioperi, per protestare ora saliamo sui tetti,
battaglie senza quartiere, aumentando così confusione e tensione
sociale. Basta guardare cosa sta succedendo con la riforma
universitaria, riforma che la stessa Comunità europea ci sollecita.
Ancora una volta gli egoismi di categoria sono in prima fila,
chiunque svolge un ruolo di opposizione è contro ad ogni costo, il
risultato è sotto gli occhi di tutti e il rischio è quello di farci
sempre più male.
Il nostro è un Paese, per certi versi, strano: da una parte
siamo capaci di manifestazioni di straordinaria solidarietà
individuale e collettiva, basta pensare alle moltitudini di persone
che si mobilitano di fronte alle calamità od eventi tragici, poi
però, quando veniamo toccati nei nostri singoli interessi o peggio
ancora nelle nostre tasche, diventiamo a dir poco irresponsabili ed
egoisti. Quante volte ci capita di parlare fra di noi o con
conoscenti ed amici che palesano nei loro discorsi espressioni
demagogiche e facili moralismi, poi se il professionista di turno
ci fa uno sconto, perché non chiediamo la fattura per un servizio,
cosa facciamo? Qui ci fermiamo, perché quasi sempre vige il
concetto del più furbo. Cito per semplicità solo questo esempio, ma
potrei portarne molti altri, perché mi fa rabbia pensare che, se
tutti facessero il loro dovere pagando regolarmente le tasse, non
avremmo certo bisogno di manovre finanziarie dolorose. Il problema
vero è che, se non saremo in grado di cambiare, intendiamo
culturalmente, se non avremo la capacità di "guardare più in là del
nostro naso", pensando in modo concreto alle nuove generazioni e se
anche la classe politica non farà la sua parte in modo
responsabile, allora non andremo da nessuna parte.
Detto questo, non mi sottrarrò, anche se parzialmente, all'esame
della finanziaria regionale. Nell'illustrare molto sinteticamente
il bilancio, omettendo di parlare del riparto fiscale perché
crediamo sia stato fatto ampiamente e dibattuto nei particolari, il
bilancio di previsione 2011-2013 rappresenta ancora una volta un
importante strumento per il nostro sistema finanziario, si
caratterizza per tre importanti decisioni: il bilancio mantiene
tutti i provvedimenti anticrisi, la manovra finanziaria dello Stato
di cui si è tenuto conto, il federalismo fiscale che è parte
integrante del bilancio stesso. Infatti il documento contabile
ripropone quasi integralmente tutte le misure anticrisi, ad
eccezione della rottamazione che avevamo iniziato molto prima dei
provvedimenti statali, senza trascurare però l'impegno per lo
sviluppo, che anzi aumenta in diversi settori importanti. Il
bilancio poi conferma ben saldo e inalterato il ruolo nel settore
del sociale, che, come tutti sanno, rappresenta motivi di
eccellenza ormai consolidati. Naturalmente il mantenimento degli
investimenti agli enti locali e il piano regionale per le politiche
del lavoro sono tra gli elementi che danno una certa tranquillità
per il nostro futuro, anche se non possiamo affermare che siamo
fuori dal contesto di una crisi che, come sappiamo, investe i
settori economici e finanziari di tutti i Paesi dell'intero
emisfero. Una crisi che, come è inevitabile, tocca da vicino le
sacche più deboli della società e quindi i disoccupati, che
continuano ad essere sempre troppi, ma lo stesso vale per i precari
che non hanno prospettive future certe, soprattutto per quelle
giovani coppie che desiderano farsi una famiglia, che rappresentano
la parte più importante della nostra società. In tale contesto il
bilancio di quest'anno rimane comunque importante: 1.580.000.000
rappresentano un ammontare invidiabile e consolidato. Il
pluriennale 2011-2013 tiene conto della manovra finanziaria dello
Stato e del federalismo fiscale. La manovra dello Stato impatta per
la nostra Regione di 24.300.000.000 di euro per il 2011 e
48.600.000.000 per il 2012 e 2013. L'accordo per il federalismo
fiscale diminuisce la nostra spesa di 104.000.000 di euro per il
2011 che, se si calcolano le spese per le competenze trasferite
dallo Stato, si riduce sensibilmente. Per il 2011 le entrate
diminuiscono del 6,23 percento rispetto al 2010, i motivi peraltro
sono già stati illustrati e in valore assoluto la spesa corrente
diminuisce. Nel triennale ad altri interventi per lo sviluppo
economico sono destinati ben 166.000.000 di euro per il 2011, in
aumento rispetto al 2010; alla sanità più di 300.000.000, alle
politiche sociali 84.000.000 di euro, cifre molto importanti; alle
politiche del lavoro sono destinati 20.000.000, a cui si aggiungono
37.000.000 di risorse del Fondo sociale europeo. Per la finanza
degli enti locali si è prodotto un risultato difficile da
ipotizzare, in quanto con 236.000.000 di euro risulta in aumento
rispetto al 2010; rilevante politicamente l'intervento sul
capoluogo per 1.700.000.000 destinato in parte corrente, questo
stanziamento, in attesa della prossima revisione della legge su
Aosta capitale, consente un opportuno riequilibrio dei conti e
maggiore dinamicità di intervento. L'ordine del giorno presentato
rappresenta la volontà di rilanciare Aosta nella consapevolezza che
questo fatto servirà da volano a tutti gli altri Comuni della
Valle, le grandi opere infatti rappresentano la modernità, ma anche
lavoro e sviluppo per tutti.
Sempre nell'ambito degli enti locali, riveste particolare
importanza l'emendamento presentato dalla Giunta in merito alla
problematica degli impianti di risalita, settore che comunque
necessita di una revisione; la proposta è quella di avere una regia
unica per avere una politica di raccordo nell'ottica della
semplificazione nel campo turistico. La stessa filosofia vale per
gli impianti idroelettrici, anche se il problema qui pare più
complesso. Fra i provvedimenti più importanti, anche se non compare
in bilancio, perché liquiderà Finaosta, segnaliamo il mantenimento
del buono riscaldamento, ma anche l'impegno nel settore della
ricerca, che passa a 7.000.000, 2 in più rispetto all'anno scorso.
Nel campo dell'istruzione e cultura si sono mantenuti gli equilibri
del sistema scolastico e gli eventi e le manifestazioni, già di
ottimo livello, proseguono con la
Saison culturelle
un
cammino ben collaudato. Per i lavori pubblici e territorio ottimi
interventi nel settore della casa, ci risulta che il gradimento
della gente in questo settore sia alto e il continuo monitoraggio
del settore garantisce motivo di tranquillità, ma su questo
argomento già è stato detto molto bene dal collega Comé, quindi
sorvolo. Il problema del personale a tempo determinato derivante
dalla manovra dello Stato sarà risolto con la costituzione di una
società a capitale pubblico, che consentirà ai dipendenti delle
fiere, delle mostre, agli operai forestali o dei cantieri dei
lavori pubblici di mantenere il posto di lavoro, anche se per il
futuro sarà necessario pensare a strumenti strutturali.
Per la Casa da gioco di Saint-Vincent, dopo le ultime iniziative
che hanno portato ad un'attenta ristrutturazione, si comincia a
registrare segnali parzialmente positivi soprattutto se facciamo
riferimento agli ultimi dati sugli ingressi e sugli incassi. Senza
troppo illuderci in una sostanziale ripresa e ben sapendo che ci
vorrà del tempo, pensiamo che le decisioni adottate dalla Giunta
sia per la scelta dell'amministratore unico, sia per l'accorpamento
del Billia siano state proposte vincenti. Per brevità e per non
essere ripetitivi su argomenti già ben trattati dai colleghi di
maggioranza, nell'annunciare il voto favorevole di Stella Alpina,
vogliamo ringraziare i funzionari dell'Assessorato delle finanze,
che, come sempre, oltre alla squisita disponibilità, hanno
dimostrato indubbia professionalità e competenza. Ancora una volta
quindi possiamo constatare la bontà del nostro sistema Valle
d'Aosta ormai collaudato, che con la solidità del nuovo ordinamento
finanziario ci consente di affrontare il futuro con una certa
tranquillità e nello stesso tempo ci consente di asserire di essere
interpreti unici di un vero federalismo. Grazie.
Président -
La parole à la Conseillère Patrizia
Morelli.
Morelli (ALPE) -
Merci M. le Président.
Il n'est pas facile d'intervenir en fin d'après-midi, après les
nombreuses interventions des collègues qui m'ont précédée, après la
page de démocratie, je me sens de la définir ainsi, écrite par le
collègue Tibaldi, je veux tout de même donner ma contribution à ce
débat.
Chers collègues, je n'ai jamais eu la passion des chiffres,
c'est une limite, je le reconnais, mais je reconnais aussi le fait
que la discussion sur le budget est quelque chose qui va bien
au-delà de la simple froide analyse des numéros, qu'il s'agit
plutôt de savoir discerner ce que les chiffres représentent en
termes de bien-être, de qualité de la vie, de perspectives futures
pour la communauté valdôtaine, car c'est la communauté valdôtaine -
et il n'est pas inutile de le rappeler - qui doit être la première,
la seule bénéficiaire de cet argent qu'elle-même produit en large
mesure à travers son travail, à travers les impôts qu'elle verse.
Je me permets de dire cela, car j'ai souvent la sensation que soit
de la part des citoyens, mais surtout de notre part, de la part la
classe politique il y ait la tendance à considérer l'argent de
l'Administration régionale, l'argent public en général comme
quelque chose dont disposer avec plus de nonchalance et moins de
gravité, avec plus de légèreté et moins de responsabilité par
rapport à ce qu'on ferait de son propre argent. Je ne veux donner
des leçons à personne, mais je tiens à remémorer à moi-même avant
tout que le budget régional conditionne, dans la petite Vallée
d'Aoste plus qu'ailleurs probablement, de manière pesante et
incisive l'essor de la Région et de ses habitants et que nous
devons en être tous conscients et responsables; tous: majorité et
minorité, comme quelqu'un l'a déjà dit, devons concourir selon
notre rôle à faire de sorte que la discussion du budget et les
phases qui la précèdent ne soient pas
la solita manfrina
comme quelqu'un l'a définie de manière un peu sarcastique, mais
malheureusement assez réaliste et efficace. Comment éviter cela? Le
rapporteur, le collègue Rosset, a de manière opportune tenu à
souligner le manque d'un délai suffisant de temps qui a comprimé la
phase d'examen d'une matière dont la compréhension n'est pas
évidente pour tout le monde, mais il faudrait d'abord envisager un
parcours et des méthodes à même de mettre tout le monde sur le même
plan de connaissance, de partir des mêmes données et de parler le
même langage, car cette année aussi nous avons pu vérifier en
II
e
Commission que, lors des auditions des Assesseurs,
la correspondance entre ce qui est dit et les données dont nous
disposons n'est pas aussi manifeste et claire comme on le
souhaiterait. Je pense qu'il y a un bon marge d'amélioration pour
rendre le budget plus transparent et la discussion plus participée,
un budget qui, nous le reconnaissons, maintient le même niveau de
dépenses pour des secteurs fondamentaux: la santé, le social,
l'instruction. Ceci d'un point de vue général, mais dans les
détails il n'est pas simple là non plus de pouvoir discerner où et
comment sont reparties les ressources, car le fait de disposer de
ressources importantes est un point de départ incontournable, mais
il n'est pas suffisant à garantir que les services soient
appropriés, efficaces, performants. A titre d'exemple l'Assesseur
Lanièce nous a dit que les LEA (livelli essenziali di assistenza)
sont sauvegardés, même un peu augmentés, mais quelle est la part de
ce financement qui est destinée aux services sur le territoire,
dont il a quantifié la portée dans un 60 pour cent par rapport au
montant total, point qui devrait constituer une première importante
application du plan socio-sanitaire, pour le
piano di zona
encore qui devrait enfin voir la lumière l'année prochaine dans son
application concrète, en tant qu'expression des besoins des
communautés locales. Comme nous le savons, les communautés locales
sont en train d'y travailler, Assesseur, concrètement selon un
juste principe de subsidiarité. Pourtant on nous signale que des
indications et des sollicitations qui viennent du sommet tendent à
suffoquer l'application de ce principe, à ramener sous le chapeau
de la structure centrale dans une logique de centralisme qui ne
nous appartient pas et qui, je pense, n'appartient pas à la culture
autonomiste à laquelle cette majorité fait référence. Ce sont des
signaux qui nous arrivent et nous pensons que cela est contraire à
cette culture autonomiste subsidiariste. Il est bien vrai que les
temps sont en train de changer et des différences et consonances
idéologiques sont en train de s'instaurer dans la majorité.
"Abbiamo il circolo Pickwick"
diceva l'amico La Torre, c'è
anche il circo Barnum con i giocolieri e i prestigiatori.
Pour ce qui est du domaine de l'éducation, je partage l'énoncé
de l'Assesseur: qu'investir sur l'instruction des jeunes signifie
investir sur le futur de cette communauté et je suis bien
disponible à reconnaître les efforts qui ont été faits dans le
temps pour la stabilisation du personnel dans ce domaine.
J'apprécie également la volonté de sauvegarder les écoles de
montagne là où le fait de transporter quotidiennement des enfants
sur des routes tortueuses signifierait leur rendre la vie
objectivement compliquée et pénible. Je crois par ailleurs que l'on
devrait réfléchir quant au fait de vouloir maintenir à tout prix
des petites écoles primaires dans la Vallée centrale à peu de
kilomètres de distance; est-ce vraiment faire le bien de nos
enfants? Je crois qu'on devrait y réfléchir.
Je constate, comme d'ailleurs l'a déjà constaté le collègue
Donzel, qu'un gouvernement qui a voulu créer un Assessorat dédié à
l'environnement en réalité dans ce budget pénalise le territoire et
je ne veux pas en faire une question idéologique, ni même éthique,
mais simplement et brutalement une question d'intérêts économiques.
Sommes-nous conscients que notre territoire, sa beauté, son
caractère unique, outre que des valeurs culturelles que nous avons
le devoir de transmettre aux générations futures, représente
également un patrimoine économique, un investissement qu'il faut
soigner et préserver car il représente le véritable atout de notre
Région, un investissement durable à même de nous garantir une bonne
partie des ressources dont notre communauté nécessite. Au contraire
la majorité préfère faire des choix différents et économiquement
limitant, je pense. Un pyrogazéificateur pour 125.000 habitants, le
quartier d'une ville, si nous faisons le rapport, l'Italie devrait
être parsemée de pyrogazéificateurs, dont déjà seulement
l'étymologie nous laisse imaginer qu'il produira de la pollution,
des déchets toxiques mauvais pour la santé et pour l'économie et le
tourisme. Un pyrogazéificateur pour une quantité de déchets limitée
qui ne justifie pas un investissement économique énorme, surtout si
on renforce, comme on voudrait le faire, la différenciée.
Ce budget remet à zéro les investissements pour l'utilisation
rationnelle et la valorisation des ressources énergétiques, qui
l'année passée présentaient une disponibilité de plus de 3.000.000
d'euros. Une loi financière qui dans la réglementation du bon de
chauffage néglige totalement le critère de stimuler doucement, mais
progressivement l'utilisation de sources d'énergie renouvelable
pour le chauffage de nos maisons, un budget qui réduit les
investissements pour le transport en commun, par train, qui serait
un des moyens privilégiés pour réduire la pollution causée par les
voitures; une réduction drastique du soutien à l'agriculture,
dernier bastion de la sauvegarde du territoire, qui voit passer le
domaine agricole d'une situation qui probablement était trop
assistée à une condition de presque abandon. Un territoire qui est
une richesse pour le tourisme, disais-je, un territoire qui a donné
lieu dans le temps à une civilisation, à un style de vie vrai,
originel, sensible, un style de vie qui existe, qu'il ne faut pas
inventer et qui constitue une richesse pour le secteur touristique
et qui n'est souvent pas représenté par les stéréotypes que nous
véhiculons à l'extérieur. Et là j'en viens à la publicité dans le
tourisme, Assesseur Marguerettaz; je crois qu'il y a un malentendu,
car nous avons un amendement signé par l'Assesseur Viérin qui
récite:
"per l'anno 2011 la spesa della Regione per le campagne
pubblicitarie finalizzate alla promozione turistica del territorio
regionale non può essere superiore all'80 percento della spesa
sostenuta per la medesima finalità nell'anno 2009"
. Or
l'Assesseur Marguerettaz en commission a affirmé l'exacte
contraire, c'est-à-dire que l'on a la possibilité d'utiliser que 20
pour cent du montant destiné à la publicité pour l'année d'avant et
il a fait un calcul pour démontrer qu'en 2010 on avait 1.400.000 et
que pour 2011 on aura 250.000 euros pour la publicité; j'espère
qu'il se soit trompé, car ce serait ridicule! Quant au fait de
considérer la publicité touristique comme l'acquisition tout court
d'espaces publicitaires statiques, je suis d'accord qu'il s'agit
d'une action stérile à mettre de côté, mais je crois de vous
apprendre rien de nouveau, Assesseur, en vous disant qu'il existe
aujourd'hui d'autres manières de faire de la publicité beaucoup
plus dynamiques, beaucoup plus captivantes, à même de susciter de
l'émotion. Je ne sais pas si vous avez jamais vu la publicité de la
Suisse sur la télévision de la Suisse romande, le film qui passe de
temps en temps et qui est en train d'avoir un succès énorme sur le
site internet, je vous le cite, c'est sur le site
Myswitzerland.com
. Certes, il faut avoir des idées, géniales
si possible, mais on ne peut pas affirmer:
"on ne fait plus de
publicité", quand la moitié des italiens ne connaissent pas la
Vallée d'Aoste, pour nous taire des étrangers
, c'est de la
folie à l'état pur! Henry Ford disait:
"faire des économies sur
la publicité c'est comme arrêter la montre pour faire des économies
de temps"
.
Avant de conclure, je voudrais encore aborder un thème
fondamental; hier le Président Rollandin a fait un passage sur
l'importance du travail, comment ne pas partager la valeur du
travail pour donner de la dignité et une perspective à la vie des
hommes et des femmes, surtout à celles des jeunes générations qui
ont droit à avoir un futur. Et, pour avoir un futur, il faut avoir
un travail. Ce budget semble vouloir se soucier de sauvegarder le
travail en Vallée d'Aoste, mais parallèlement il se soucie
également de sauvegarder le pouvoir qui dérive de la gestion des
places de travail, qui dérive du fait de décider du sort de plus
d'un millier de travailleurs, donc de plus d'un millier de
familles, à travers l'arme infaillible de la place de travail. Ce
travail qui serait censé rendre les hommes et les femmes libres,
peut se transformer dans l'instrument pour conditionner leur même
liberté. Bien, nous ne sommes pas d'accord, l'ALPE n'est pas
d'accord... je dirais même qu'elle est née pour contrecarrer cette
attitude calculée, qui, au lieu de faire croître culturellement -
quelqu'un déjà auparavant parlait de l'importance de faire croître
culturellement notre communauté... -, rend les citoyens valdôtains
toujours plus dépendants et toujours moins maîtres de leur destin.
Merci.
Président -
La parole à la Conseillère Hélène
Impérial.
Impérial (UV) -
Merci M. le Président.
Inizio il mio intervento citando un passaggio dalla relazione
del Presidente Rosset:
"Significativa, seppure in un periodo di
crisi, è l'attenzione rivolta alle politiche sociali, alla salute e
alle politiche per la persona"
. Volutamente tralascerò i dati
numerici che sono già stati dettagliati nella relazione di questo
bilancio, limitandomi ad alcune considerazioni di carattere
generale, che vorrei condividere con voi e che ritengo siano alla
base delle scelte che hanno condotto la Regione a credere ancora
nell'importanza del settore socio-sanitario anche in sede di
costruzione del bilancio. Coerentemente e sulla scia di quanto già
affermato lo scorso anno in questa occasione, ribadisco che la
sanità intesa come organizzazione complessiva di un servizio
preposto ad erogare cure e prestazioni per garantire il diritto
alla salute del cittadino, diritto garantito dalla Carta
costituzionale, è una risorsa importante per il cittadino, per la
famiglia e per l'intera collettività. Al soddisfacimento del
diritto ad essere curati, da considerarsi fondamentale e
prioritario, si sommano i vantaggi indiretti per tutta la comunità
derivanti dallo stato di benessere fisico e psichico
dell'individuo, quali il lavoro, la produttività, la partecipazione
attiva alla vita sociale. Il settore della salute mirato al
benessere delle persone è strategico non solo per la coesione
sociale, ma anche per la crescita economica di una Regione come la
nostra. Dopo l'energia il settore della sanità è quello con la
maggiore incidenza sul PIL mondiale ed è caratterizzato da una
forte, recente accelerazione innovativa di portata senza precedenti
nella storia.
La risorsa sanità quindi è anche un'importante opportunità per
la società, questa risorsa per essere garantita ha un costo, pesa
sul nostro bilancio per quasi il 18 percento, che deve essere
accettato e sostenuto come la condizione necessaria per il
soddisfacimento di diritti fondamentali dell'individuo. Il problema
del costo implica anche il fatto di affrontare quello della sua
equa ripartizione fra i beneficiari del contenuto dello stato
sociale e dei principi di solidarietà e di sussidiarietà, tutte
questioni di notevole interesse e di stringente attualità che è
possibile affrontare solo marginalmente in questo contesto. Il
costo inteso in tale senso non ha quindi quella valenza negativa di
peso e di onere ingiustificato e superfluo che in sede di stesura
di bilancio toglie risorse e opportunità ad altri valori ed
iniziative. Sono certa di poter affermare che per la Regione nel
suo insieme la sanità, pur con tutti i limiti, non venga percepita
quale costo o peso inutile da rimuovere, ma essenzialmente come una
risorsa, una garanzia primaria per i nostri cittadini, un ombrello
protettivo che consente una difesa più o meno efficace e comunque
possibile nei confronti delle avversità e di uno fra i rischi
peggiori dell'esistenza: la malattia. Il passo successivo quindi è
riflettere su quale debba essere la linea di equilibrio fra
garanzia del diritto alla salute, quindi quantità e qualità delle
cure e delle prestazioni da erogare per assicurare tale diritto e i
relativi costi, o quantità delle risorse destinate. Non c'è dubbio
che tale equilibrio debba esistere e che debba ancorarsi alla
sostenibilità economica del sistema. Esistono tuttavia margini e
flessibilità nello stabilirlo in una scala di graduazione delle
priorità a cui destinare le risorse e credo che risieda la vera
scommessa. Le norme vigenti indicano che le risorse devono
assicurare i livelli essenziali di assistenza (LEA), che almeno in
questa prima determinazione si suppone rappresentino il livello
minimo di copertura dei bisogni di salute, più che la loro
traduzione dalle risorse disponibili, ma se le risorse non fossero
sufficienti, si abbassano i livelli o si incrementano le risorse?
Ed eventualmente con quali politiche: di tipo solidaristico, o
privilegiando sistemi di tutela assicurativa? In sostanza,
l'equilibrio si raggiunge usando prioritariamente la leva della
copertura dei diritti o quella del contenimento delle spese? In
quest'epoca, più che in altre, occorre dare per scontati e
accettati tutti i necessari e doverosi interventi per
razionalizzare il sistema, ridurre gli sprechi, migliorare la
qualità e l'appropriatezza delle prestazioni. È tuttavia
inevitabile e scontato supporre un trend sempre più espansivo della
spesa sanitaria; se ciò non verrà compensato e assorbito da un
trend espansivo del nostro sistema economico produttivo, come è
accaduto nei primi anni '90, si porranno inevitabilmente drammatici
problemi di alternativa fra possibile riduzione dei livelli di
assistenza o politiche di corresponsabilizzazione dei cittadini nel
sostenere con maggiori mezzi e sacrifici l'incremento necessario
delle risorse. L'utilizzo di tali alternative dovrà ispirarsi a
criteri di equità specie nella distribuzione dei sacrifici
eventualmente imposti, equilibrio ed eticità, dando un ruolo equo
al privato, ma sapendo che il pubblico resta il pubblico contro
pericolosi appetiti. Solo così si eviterà che la sanità da risorsa
fondamentale a servizio dell'individuo e della collettività venga
concepita esclusivamente come un costo, un peso di cui liberarsi
per risolverlo poi in termini individualistici, abbandonando il
principio solidaristico che garantisce anche ai non abbienti la
tutela dei fondamentali diritti di uguaglianza e di tutela della
salute.
In questo contesto non credo sia esercizio inutile fugare
qualche preoccupazione che in altre Regioni si è tradotta in
allarmante realtà: mi riferisco al timore che l'elemento risorsa o
il pareggio di bilancio diventino l'unica priorità possibile. Negli
ultimi anni è cambiato radicalmente il modello organizzativo e
operativo delle strutture dei servizi, particolarmente dei presidi
ospedalieri, sempre maggiormente qualificati in senso
polispecialistico e chirurgico; ogni traguardo sembra possibile ed
è anche logico che nel settore della patologia acuta si concentrino
tutto l'interesse e l'attenzione e gran parte delle risorse del
sistema sanitario. È tuttavia indispensabile garantire con equità e
buon senso anche altri diritti e altre prestazioni, alcune regioni,
anche limitrofe alla nostra, hanno visto una riduzione della tutela
sanitaria e dei livelli di assistenza nei confronti delle patologie
connesse all'invecchiamento della popolazione, della cronicità,
della disabilità fisica e mentale. Che senso avrebbe guarire di
più, contribuire all'allungamento della vita se dopo i 65 o 75 anni
un individuo non è più considerato degno della massima tutela
possibile del proprio stato fisico e mentale? Mi pare quindi di
poter concludere questa prima parte del mio intervento con la piena
convinzione che la sanità è una risorsa per la società, anche se,
per continuare a considerarla tale, occorrerà fornire risposte
coerenti, eque ed eticamente corrette alle nuove esigenze imposte
soprattutto dalla dinamica demografica, destinata ad incidere sul
quadro epidemiologico complessivo e sulle aspettative di domande di
salute.
Un altro aspetto che vorrei prendere in considerazione in questo
mio intervento, e che in parte ho già evidenziato ieri durante la
discussione del disegno di legge n. 120, è l'importanza - e quindi
l'impatto sul bilancio che trattiamo oggi - che viene attribuita al
settore dell'istruzione e cultura. L'accesso all'istruzione
pubblica innesca difatti un circolo virtuoso che produce i suoi
effetti di generazione in generazione. È provato che l'istruzione
aumenta ancora le possibilità di inserimento nel mondo del lavoro e
con essa la possibilità di avere un reddito migliore rispetto a
quello delle persone non scolarizzate. Gli adulti che da bambini
hanno ricevuto l'istruzione di base hanno maggiore predisposizione
a mandare i figli a scuola; l'esperienza vissuta in prima persona
avvalora nei genitori l'importanza dell'istruzione per i propri
figli; per questo investire nell'istruzione dei giovani di oggi
significa anche lavorare per il benessere e lo sviluppo dei giovani
di domani. In un contesto internazionale particolarmente
competitivo e dinamico la politica dell'investimento
nell'istruzione e nella formazione deve tener conto delle nuove
esigenze della società della conoscenza. Attualmente l'Unione
europea sembra accusare un ritardo rispetto agli Stati Uniti, tale
ritardo si manifesta soprattutto nella sua capacità di attirare e
trattenere i talenti in Europa. La differenza di produttività fra
l'Unione europea e gli Stati Uniti continua ad aumentare, per
invertire tale tendenza, sono necessari investimenti supplementari
non solo nella ricerca e sviluppo e nelle tecnologie
dell'informazione e della comunicazione, ma anche nel sistema
educativo e formativo europeo nel suo insieme. Un'istruzione e una
formazione di alta qualità sono anche un elemento importante delle
politiche regionali, fornendo le risorse umane necessarie allo
sviluppo socio-economico e tenendo conto dell'impatto
dell'immigrazione e del suo apporto al mondo del lavoro. La
dimensione regionale e locale dell'apprendimento è stata innalzata
ad uno dei sei pilastri chiave per le strategie di apprendimento
permanenti in Europa e il movimento delle città e regioni che
apprendono indica quanto essa sia diventata cruciale per
l'occupazione e lo sviluppo locale e regionale. Poiché le disparità
regionali sono destinate ad aumentare, questo ruolo diventa ancora
più importante nei prossimi anni. Il piano di azione della
Commissione europea per le competenze e la mobilità ha già
sollecitato che si presti un'attenzione particolare a maggiori
investimenti nelle risorse umane necessarie nelle regioni che
presentino ritardi. Sebbene le principali sfide implicite
nell'obiettivo strategico di Lisbona siano ovviamente correlate al
mercato del lavoro, il contributo dell'istruzione e della
formazione all'economia delle conoscenze non può essere dissociato
dal suo contributo alla società in generale e ai singoli cittadini,
queste due dimensioni sono complementari e interdipendenti. Ciò è
indicato dal grande ritorno sul piano sociale generato
dall'investimento in campo educativo, che riduce le necessità di
spese in altri ambiti come le prestazioni di disoccupazione, i
sussidi allo stato assistenziale, le pensioni, le assicurazioni
sociali, l'assistenza sanitaria. È quindi fondamentale classificare
la spesa per l'istruzione e la formazione quale investimento reale
con effetto positivo duraturo, poiché il fatto costituisce un
risparmio netto se lo si esamina nel contesto più ampio delineato
sopra, piuttosto che alla stregua di una spesa di consumo corrente.
Ciò è ampiamente giustificato dall'impatto di tali investimenti
quali fattori socio-economici della crescita; il cambiamento di
paradigma deve essere il passaggio dall'ottica dei consumi delle
amministrazioni pubbliche ad un investimento nelle conoscenze, in
riconoscimento del fatto che vi sono valide prove del fatto che
l'educazione contribuisce allo sviluppo personale, alla coesione
sociale, alla produttività, ha un impatto importante sulla crescita
economica e riduce i costi per la collettività, prevenendo
l'esclusione sociale, i problemi sanitari e il crimine.
Queste sono le mie semplici osservazioni di Consigliera
regionale di maggioranza; nel rispetto del ruolo dell'Esecutivo,
sono proprio i settori da me citati, esempio di grande complessità,
a dimostrare come le linee di indirizzo debbano essere sempre
frutto di discussione qui nel nostro Consiglio Valle, depositario
di quella sovranità popolare che non è un elemento astratto, ma è
l'espressione della volontà di quella comunità valdostana che ci ha
dato fiducia.
Président -
La parole au Conseiller Zucchi.
Zucchi (PdL) -
Grazie Presidente.
Non pensavo di dover intervenire in questa fase del dibattito,
anche perché non avrei potuto, né saputo aggiungere una virgola in
più alle parole che questa mattina il mio Capogruppo nel suo
intervento ha detto in quest'aula. Se lo faccio, è per via di un
outing
, che considero perlomeno irrituale, avvenuto in
quest'aula e per il quale sono stato fatto oggetto di alcune
domande, a cui cercherò di dare delle risposte. Sono stato fatto
oggetto di domande, per le quali ho considerato anche a mezzo
stampa questo bilancio un bilancio che conteneva degli elementi di
novità, di sobrietà e di positività. Il motivo è presto detto:
questo bilancio contiene indubitabilmente - tutti i numerosi
colleghi che sono intervenuti lo hanno rimarcato - molti di quegli
elementi che sono contenuti nella finanziaria nazionale che non
possiamo che approvare, elementi dettati dalla sobrietà, da un
risparmio, tutti elementi che sono stati recepiti con dovizia di
particolari in questo bilancio, costituendo una discontinuità
rispetto agli esercizi precedenti. Questo bilancio contiene degli
elementi per i quali il PdL in questi anni si è proposto in una
logica costruttiva fin dal primo momento in cui si è insediato
nell'ambito di tale legislatura, un ambito in cui il PdL, con senso
di grande responsabilità, si è posto in una logica di costruzione,
una costruzione diversa rispetto alle legislature del passato.
Elementi che crediamo siano stati posti nella dovuta attenzione e
che credo possano essere ulteriormente inseriti nel corso di questa
legislatura e negli anni che verranno.
Particolare attenzione è stata da noi data all'elemento che è
stato il filo conduttore della discussione avvenuta ieri e ripresa
anche oggi sul tema del nuovo ordinamento finanziario, che assicura
nei prossimi esercizi l'intero gettito nelle principali imposte e
che impone alla nostra responsabilità il dovere di voler cambiare
pagina e di innestare un procedimento virtuoso nella ricerca di
insediamenti produttivi e, per quanto possibile, un'attenzione alla
ricerca e allo sviluppo che intravediamo essere presenti in tale
bilancio. Questi sono gli elementi che mi hanno indotto ad
esprimere pubblicamente un segnale di positività rispetto al
passato. Ci tengo a ricordarlo non perché in questo momento voglio
aggiungere una virgola in più, ma voglio solo ricordarlo, perché
qualcuno non è stato attento, il collega Lattanzi stamani nel suo
lungo e articolato intervento ha fatto delle considerazioni che
presuppongono anche delle domande rispetto alle quali attendiamo
delle risposte. Il collega Lattanzi stamani ha posto delle domande
al Presidente della Regione sui temi che noi consideriamo
essenziali per il futuro della nostra Regione. Vogliamo sapere dal
Governo, al di là dei giochini della politica, se il Presidente
della Regione e questa maggioranza considerano come noi proficua la
collaborazione che si è innestata dal 2008 in poi, quando è stato
anche ricordato... il PdL... almeno le forze responsabili e
costruttive del PdL si sono prodigate fin dal primo giorno della
legislatura a porre in essere tutto quanto nelle possibilità per
interagire anche a livello nazionale, e non solo, attraverso
interazioni e programmi e progetti fatti in Valle d'Aosta e che
hanno portato in questi due anni e mezzo ad una situazione che non
si è mai verificata negli ultimi 15 anni. Vogliamo sapere se il
Presidente della Regione considera come noi positiva questa
attività, se l'attività che ha portato a dei risultati
amministrativi che sono stati ricordati - come il passaggio alle
elezioni europee per la prima volta nella storia e attraverso il
discorso avvenuto nel recente mese di maggio alle elezioni
amministrative, che finalmente hanno portato ad un nuovo corso la
città di Aosta - è considerata un elemento di novità e di
proposizione. Perché questi sono gli elementi che ci stanno a cuore
e non è un caso che stamani... ma era da diverso tempo, perché
siamo responsabili e conseguenti ai propositi che annunciamo: mi
riferisco alla città di Aosta capoluogo... abbiamo depositato...
perché in quel caso è indubitabile che siamo maggioranza, perché
siamo maggioranza organica risultante dalle urne, che con senso di
responsabilità ha prodotto agli elettori un programma elettorale
che distingueva la città di Aosta rispetto al passato in una
visione di rilancio nel futuro, un rilancio che doveva passare
attraverso degli interventi che vanno oltre la semplice
collocazione di Aosta che, con tutto il rispetto degli altri Comuni
della nostra Regione, ha una valenza superiore. In quell'ottica
abbiamo presentato un ordine del giorno, che ha lo scopo di
mantenere le promesse per "dare gambe" ai programmi che insieme
abbiamo condiviso e che insieme vogliamo portare avanti per
mantenere le promesse.
Qualcuno ha ricordato che oggi si è consumata una lezione di
democrazia attraverso un
outing
che non mi vede
particolarmente negativo: sono un inguaribile ottimista, ieri ho
parlato di bicchiere mezzo pieno e mezzo vuoto, anche oggi voglio
vedere completamente pieno questo discorso e ringrazio il collega
che ha posto in evidenza un elemento di chiarezza, perché è giunto
il momento di fare chiarezza. Quando si tratta di fare chiarezza,
noi non ci tiriamo indietro, quindi lo vedo come un fattore
positivo sicuramente per il dibattito e per il futuro. È stato
detto:
"una lezione di democrazia"
, di solito in democrazia
il dibattito è il sale, di solito avviene all'interno delle stanze
dei partiti, dove giustamente si discute e ci sono delle linee,
come in democrazia, ci sono delle linee tutte quanto legittime e
rispettabili, ma che in quella sede di solito trovano
un'applicazione, all'esterno delle quali - almeno così mi è stato
insegnato - si dovrebbe avere una posizione univoca una volta che
si è presa una posizione pur considerando le diversità. Dissentire
è legittimo, però nel dissentire ci permettiamo di dire che anche
oggi, come ho ricordato ieri, c'è una visione differente da parte
della maggioranza del PdL, che in questo caso io rappresento in
qualità di coordinatore vicario... e anche seguendo le indicazioni
che provengono dalle direzioni nazionali, che inducono ad avere
finalmente un'azione di stampo dinamico non statico. Siamo
fermamente convinti che sia giunto il momento di chiudere un'epoca
che ci vede chiusi nel recinto, magari utile per gli interessi di
qualcuno, ma che non fa crescere un'area politica, non fa crescere
i giovani che si avvicinano alla politica anche dalla nostra parte
e che rischia di rimanere sterile e solo finalizzata al bieco
mantenimento delle posizioni di potere, ma un poco asfittiche.
Siamo convinti che si debba passare dall'idea all'azione e che
quindi si debba essere propositivi e si debba essere in condizione
di porre in essere tutto quello che si può nell'interesse della
comunità valdostana, affinché le buone relazioni possano tornare
utili per tutta la comunità. Questa è la distinzione, sicuramente
questo è un fatto positivo di cui il gruppo del PdL, il partito ne
terrà conto, questo non è un momento negativo, io lo considero un
elemento positivo di chiarezza. Mi auguro che un elemento di
analoga chiarezza possa essere compiuto anche da altri, che venga
anche il momento di far emergere le sopite situazioni che giacciono
sotto la cenere anche in altri schieramenti, perché, quando si
tratta di trasparenza, credo sia opportuno che vengano alla luce
coloro che hanno l'intenzione di lavorare seriamente, con lealtà,
con spirito di collaborazione per la crescita della nostra regione
rispetto a coloro che "soffiano da dietro", cercano di creare degli
agguati, forse più propensi ad un sentimento di livore o di
frustrazione personale non essendo riusciti a perseguire i propri
scopi, ma che niente hanno a che vedere con la crescita della
comunità valdostana. Ben venga quindi questa situazione di
chiarezza; noi aspettiamo, Signor Presidente, le sue risposte che
il mio Capogruppo ha richiesto a lei stamani e che io sommessamente
le ho ricordato; per quanto riguarda il resto, ne prendiamo
atto.
Président -
La parole au Conseiller Rigo.
Rigo (PD) -
Grazie Presidente.
Colleghe e colleghi, all'ordine del giorno dei lavori di questo
Consiglio ci sono due oggetti di notevole rilevanza politica: la
manovra finanziaria, l'accordo fra lo Stato e la Regione Autonoma
Valle d'Aosta, nell'ambito del processo di attuazione del
federalismo fiscale discusso ieri, e il bilancio annuale e
pluriennale, per gli anni 2011-2013, dell'Amministrazione
regionale. Due temi importanti, due temi che sono tra loro
strettamente legati e che, nella loro sequenza temporale, hanno
concorso a delineare con chiarezza quello che è, a mio avviso, il
cammino del Governo regionale guidato dal Presidente Rollandin. I
tagli imposti da Roma, il periodo congiunturale e i tempi stretti
molto ben utilizzati per chiudere in fretta un accordo con lo
Stato, la confusa situazione politica nazionale e regionale hanno
permesso al Presidente della Regione di scrivere una legge
finanziaria, per la prima volta in questa legislatura, ad immagine
e somiglianza con la sua idea di governo. Non entro quindi nel
merito delle cifre della finanziaria regionale perché in questi
giorni il Partito Democratico ha diffuso, in una nota, le
osservazioni del gruppo regionale e gli interventi dei colleghi
Fontana e Donzel hanno illustrato molto bene l'analisi e le
valutazioni del gruppo consiliare. Io vorrei invece esprimere il
mio pensiero sul legame diretto fra i contenuti di questo bilancio
o, meglio, le sue nuove articolazioni e l'idea di governo della
Valle d'Aosta che ne discende.
Vedete, colleghe e colleghi, sì certo il collegamento con il
territorio, con l'elettorato è una delle linee di attenzione con
cui è stata scritta la finanziaria regionale; caratteristica questa
presente però in molti politici e amministratori, di ieri e di
oggi. Qual è l'amministratore che non scrive cifre ed obiettivi
capaci anche di far emergere la sua personale azione? Un bilancio
però, quello che stiamo esaminando, che rivela la visione, anche
culturale, strategica del Presidente Rollandin su cosa deve
rappresentare e come si manifesta la guida dell'esecutivo dell'Ente
regione. Linea politica che a me sembra chiara, linea politica che
in una parola potrei descrivere come piramidale. La Valle d'Aosta è
una piccola regione ma ha grandi problemi - in verità comuni a
molte altre realtà - che, se non risolti in fretta, se non
governati, diventeranno una barriera seria per il futuro dei
valdostani, preoccupazione manifestata questa mattina anche dal
collega Caveri. Da troppo tempo qui come nel resto d'Italia, il
pressappochismo, il vivere alla giornata, gli sprechi ed il
clientelismo hanno di fatto bloccato, impedito l'innovazione e la
razionalizzazione. Certo, la crisi economica mondiale e i
conservatorismi di destra e di sinistra hanno segnato anche il
nostro cammino, il cammino di una piccola realtà regionale segnato
e ostacolato dai tanti nodi di un mondo globalizzato: lo
sconquasso, le tensioni nei mercati finanziari e, di volta in
volta, come ricordato, la crisi economica sociale e politica che ha
coinvolto e sconvolto diversi Paesi d'Europa, l'ultimo in ordine di
tempo quello dell'Irlanda; la preoccupazione per un'Europa che non
riesce a configurarsi come realtà autorevole, accompagnata da
pericolose speculazioni contro la moneta unica, come ha ammonito,
recentemente, il Presidente della Repubblica; le tensioni sui
prezzi dei beni; gli sconvolgenti flussi migratori; il disordinato
imporsi nell'economia internazionale di Paesi come la Cina e
l'India; il degrado ambientale e quello climatico; e via via tante,
troppe problematiche che conoscete bene e che sono state ricordate
in molti interventi. Tutto ciò ci dice che l'autoregolazione del
mercato, come ci è sempre stato detto e come abbiamo imparato a
scuola, si rivela sempre più illusoria. Non è illusorio, però,
l'avanzamento concreto dell'individualismo, l'esaltazione del
privatismo, l'isolamento e la spoliticizzazione dei cittadini che
rendono superflue le funzioni della cittadinanza e dell'identità
civica. Per contrastare questa deriva la politica valdostana
dovrebbe mettere in campo misure capaci di dare velocità,
trasparenza, snellimento alla macchina decisionale della Regione
cercando anche di ridurne i costi ancora eccessivi; di dare impulso
alla capacità di affrontare i nodi del lavoro, della formazione,
delle nuove povertà; di procedere spediti nella realizzazione di
quelle "grandi opere" necessarie a dare un'immagine, un volto,
un'anima alla vocazione di questa regione.
Il bilancio regionale è certamente uno degli strumenti più
importanti, direi centrali, per "dare le gambe" e segnare il passo
delle misure sopra indicate; il bilancio può essere la
realizzazione, attraverso le cifre e la loro gestione, di uno dei
fondamenti generali dell'azione di governo richiamati nel programma
comune per la tredicesima legislatura di questa maggioranza. Leggo:
"l'autonomia è valore e strumento di crescita per la società
valdostana, nel rispetto della centralità della persona e del
principio basilare della sussidiarietà"
. Peccato che questo
fondamento non sia alla base del documento contabile che stiamo
discutendo. Infatti, nella definizione della finanziaria regionale
e quindi nell'indicazione del cammino che si voleva seguire per la
nostra regione si potevano imboccare due strade: quella piramidale
o quella sussidiaria. Le amministrazioni pubbliche italiane, così
come quelle valdostane, ovviamente con le inevitabili differenze e
peculiarità, in questi anni sono state coinvolte da una crisi senza
precedenti. È la crisi di un sistema pubblico che negli anni non ha
saputo reagire ai diversi segnali di allarme: Lo sapete bene come
gli enti pubblici sono un sistema fortemente bloccato, inerte,
passivo. Un sistema che, se non pungolato, sollecitato, tende a
funzionare sempre nello stesso modo:
"si fa sempre così da
sempre"
, l'avrete sentita anche voi questa frase! Un sistema
che spesso non riesce da solo a trovare al suo interno gli stimoli
necessari al rinnovamento. Anche il nostro modello di governo della
Valle d'Aosta non funziona più, non riesce con efficacia ed
efficienza a rispondere ai bisogni di una società profondamente
cambiata e ad un'Europa, come ricordava Caveri questa mattina, che
sempre più detta le regole del mercato e qui delle nostre
politiche. La politica quindi deve riflettere per rimodellare il
nostro sistema istituzionale. L'articolazione del sistema pubblico
regionale nella sua globalità, la ripartizione delle competenze dei
differenti livelli di governo, i rapporti fra questi ultimi, la
società civile e il mondo economico sono le questioni cruciali in
un processo di riforma del nostro sistema istituzionale nel solco
di una forte tradizione di autogoverno che è propria della Valle
d'Aosta. I nuovi rapporti con lo Stato, la manovra finanziaria
nazionale potevano o, meglio, dovevano essere l'occasione per
riprendere quel cammino, purtroppo interrotto, intrapreso con la
legge n. 54/1998. Una legge che ha introdotto un modello
organizzativo e funzionale regolamentato da due autorevoli livelli
di governo: gli Enti locali e la Regione. Un sistema istituzionale
basato sull'autonomia dei diversi livelli di governo, su
interazione ed equilibrio e sull'attribuzione delle funzioni con
l'obiettivo di essere e di portare il governo della cosa pubblica
il più vicino possibile ai cittadini. Il nostro sistema delle
autonomie è ormai diventato maggiorenne, ma non possiamo essere
soddisfatti di quanto è stato realizzato fino ad oggi. Il processo
non si è completato, anzi si è interrotto. A distanza di 6 anni
dalla prima legge di attuazione, tranne la cosiddetta "riforma dei
bidelli" dell'anno scorso, poco è stato fatto in quella direzione.
La Regione via via non ha più creduto nel processo di
decentramento, se non per richiamarlo nel programma di governo che
ha aperto questa legislatura, leggo:
"concretizzare il
trasferimento di competenze e del relativo personale ai Comuni, in
attuazione della legge regionale n. 54/1998 e dei principi di
sussidiarietà, partecipazione, economicità ed efficienza"
e gli
enti locali, a loro volta, non hanno avuto sufficiente coraggio per
proseguire su una strada innovativa. Timore, paura dei Comuni per i
costi ed i problemi legati all'esercizio delle funzioni,
preoccupazioni per una necessaria riorganizzazione delle strutture,
non piena fiducia nel ruolo delle Comunità montane. Un processo
quindi che si è fermato, pregiudicando così il futuro della nostra
tradizione di autogoverno; un autogoverno che significa
sussidiarietà, attribuzione delle competenze amministrative agli
Enti locali, leale collaborazione e pari dignità istituzionale.
Principi capaci di costruire un sistema aperto, vicino ai
cittadini, lontano da ogni centralismo regionale. Ritengo infatti
che un maggior protagonismo degli Enti locali nelle relazioni con
la Regione, in primo luogo, ma anche con l'Azienda USL, favorirebbe
anche una più forte identificazione dei cittadini con la propria
comunità. I governi locali sono quelli in prima linea con le grandi
e complesse questioni: una su tutte quella della non
autosufficienza.
Caveri, il problema non è l'invecchiamento della popolazione,
questa dovrà essere vista e vissuta come risorsa, la vera sfida è
quella della risposta ad un mondo di novantenni, di centenari soli
e con pesanti problemi di salute. Una nuova stagione riformatrice
che sia in grado di sostenere con più efficacia l'azione dei
governi locali: penso agli strumenti e alle politiche riguardanti
la coesione sociale, più volte richiamata questa mattina e oggi,
l'integrazione e la riqualificazione territoriale utili per le
politiche locali che riducano le tensioni su bisogni concreti come
la casa, le politiche familiari e giovanili, il lavoro, il
multiculturalismo, le nuove povertà. Autonomia locale significa per
noi attenzione e legame con le domande e i bisogni della comunità
e, insieme, assunzione di responsabilità e spirito solidaristico.
Piena applicazione del principio di sussidiarietà vuol dire però
anche dare attuazione a quella orizzontale che dovrebbe favorire il
ruolo delle imprese, associazioni
non profit
, cooperazione
in settori nei quali le autonome forme di organizzazione della
società civile possono fare meglio e con maggiore efficienza. In
questo senso dovrebbe, a mio parere, essere valutata la recente
proposta di legge presentata dal gruppo ALPE sulla cooperazione. Un
sistema delle autonomie che poteva, può funzionare solo attraverso
un corretto bilanciamento di poteri fra Regione ed Enti locali. Una
leale e paritaria collaborazione che aveva nel Consiglio permanente
degli enti locali uno strumento, dotandolo di personalità
giuridica, punto di riferimento, supporto, garante degli Enti
locali e anche interlocutore autorevole dell'Amministrazione
regionale. L'occasione data dal confronto nazionale sul federalismo
fiscale poteva essere il momento per far ripartire in Valle d'Aosta
il dibattito e l'azione sulla nostra riforma federalista. Lo Stato,
in cambio della nostra partecipazione al processo di risanamento ci
dava, oltre ad un bilancio regionale meno ricco, l'opportunità di
continuare l'opera di costruzione di un'autonomia più consolidata e
più diffusa. Bisognava, utilizzando una frase del Presidente
Dellai:
"alimentare l'autonomia con la benzina della
partecipazione"
, avendo - dico io - esaurita quella per le
automobili. Se è vero che i partiti sono in crisi, non dobbiamo
temere forme nuove di coinvolgimento dei cittadini. L'autonomia
speciale, i valori e i modelli legati alla difesa della montagna -
penso alle scuole di montagna e ai tanti servizi decentrati - se
sono calati dall'alto, dalla Regione
tout court
, perdono
legittimazione, mentre devono essere vissuti come parte della
quotidianità dei cittadini protagonisti. Riprendendo l'esempio
delle scuole di montagna, non si può prescindere dalla
considerazione della morfologia del territorio; se infatti
applichiamo una logica meramente aziendalistica, bisognerebbe
accorpare semplicemente le scuole di alta montagna con quelle di
media montagna. In realtà, forse, l'obiettivo della difesa del
presidio del territorio si ottiene con altre decisioni,
all'apparenza meno logiche, ma sicuramente non più onerose
finanziariamente. In sostanza, trasformare i principi della legge
n. 54 del 1998 in una tendenza politica generale, capace di
superare le diffidenze e le barriere poste a protezione di ambiti
di azione che poco o nulla hanno a che vedere con la soddisfazione
dei bisogni dei cittadini e con la salvaguardia delle
caratteristiche naturali del nostro territorio. Solo attraverso
un'identità di valori collettivi e territoriali possiamo difendere
la nostra Speciale autonomia, solo così questi modelli di vita non
saranno più visti all'esterno della Valle come privilegi. Solo così
possiamo resistere anche ai processi di omologazione.
Il bilancio pluriennale di quest'anno poteva darci l'opportunità
di riprendere quel cammino verso il rafforzamento del sistema delle
autonomie, quel confronto sul processo di decentramento di poteri
regionali e quindi sulla valorizzazione del nostro particolarismo,
così non è stato. Ma io dico di più. Si poteva cominciare ad
affrontare un nuovo aspetto della sussidiarietà verticale ed
orizzontale: quella del
welfare
comunitario. Si poteva
cominciare a dare attuazione a quel modello di partecipazione
indicato dalla legge n. 328/2000: l'integrazione delle politiche,
dei servizi, degli interventi nel campo sanitario, sociale,
educativo, abitativo, insomma, in una parola l'attenzione alla vita
quotidiana delle famiglie valdostane è una sfida cruciale, ma
difficile del nostro tempo, perché le nostre politiche sono sempre
settoriali, le nostre istituzioni sono organizzate settorialmente,
le nostre misure sono categoriali a favore di questa, di
quell'altra e di quell'altra ancora categoria. Il terzo settore e
gli Enti locali, ma anche i cittadini, conoscono molto bene quante
difficoltà di integrazione ci sono oggi fra i diversi servizi ed
interventi nel campo della salute, così come quanta discontinuità
c'è anche sulle più generali politiche territoriali di sviluppo. Da
qui nasce l'importanza della programmazione intercomunale a livello
di piani di zona. In questi anni un primo tratto di strada è stato
compiuto e il confronto sul bilancio regionale poteva costituire un
ulteriore elemento di avanzamento, al di là delle cifre indicate;
non più solo definizione di piani, ma assunzione di funzioni di
governo dei processi. Il livello di zona o sub-ambito distrettuale
che diventa livello di governo delle politiche socio-sanitarie di
quel sistema integrato fra Azienda USL, Enti locali, Regioni, terzo
settore e volontariato di cui tanto si parla, ma che è così
difficile da concretizzare. Solo così, Assessore Lanièce, avremo la
disponibilità del mondo del volontariato a farsi carico di alcune
attività e servizi, per esempio quello della ludoteca che abbiamo
discusso ieri; mondo del volontariato e cittadini in questi giorni
beffati dalla proposta avanzata dal governo Berlusconi sul cinque
per mille. Sinergia fra i diversi attori inserita nel sistema delle
autonomie per rafforzare quel tessuto civile e quel senso di
appartenenza, di quella sussidiarietà che significa democrazia
matura e consapevole pratica dell'autonomia. In una parola:
mettersi insieme per lavorare meglio, ottimizzando le risorse
professionali e finanziarie, migliorando così la qualità dei
servizi offerti portandoli più vicini al cittadino:
quell'assunzione di responsabilità sottolineata dal collega Caveri
questa mattina.
Così non è stato.
Ho detto che il bilancio regionale a me sembra invece specchio
fedele del pensiero e dell'azione del Presidente della Regione; può
essere considerato un pregio, un bilancio che corrisponde al
pensiero di chi guida l'Esecutivo; occorre agire senza perdita di
tempo sotto un'unica guida. Non il decentramento dei poteri ma,
anzi, il ritorno al centralismo presidenziale. Così io leggo il
rapporto con gli Enti locali che, di fatto, sono tornati ad essere
dipartimenti della Presidenza, se non addirittura sportelli bancari
per poter finanziare servizi le cui funzioni rimangono in capo al
Governo regionale; emblematico il caso delle case di riposo
private. Quest'anno la Presidenza attraverso la Finaosta, vero e
proprio braccio operativo, gestisce anche parte dei finanziamenti
che, fino a quest'anno, erano in capo all'Azienda USL della Valle
d'Aosta. In pratica dalla
consolle
della sua scrivania il
Presidente della Regione governa non solo politicamente, ma anche
operativamente le questioni più rilevanti. La volontà è quella di
trasformare l'attuale sistema politico-istituzionale secondo una
visione orientata non al sistema delle autonomie, ma ad un sistema,
come si dice adesso, aziendalistico. È indubbio che l'attuale
funzionamento dei nostri enti, a partire dalla Regione, ma i Comuni
non ne sono da meno, necessita di un profondo cambiamento, un
cambiamento strutturale di modelli organizzativi, richiamati anche
questi più volte quest'anno. Un processo lungo e difficile che,
forse, per il Presidente, in questo momento, non ci possiamo
permettere. Ed allora, invece di seguire la strada dell'azione
riformatrice attraverso il decentramento di funzioni, di competenze
e di poteri, con questo bilancio ha voluto scegliere la strada
dell'assunzione diretta, in capo alla Regione ed in particolare
alla Presidenza, del pieno coordinamento politico e gestionale. Una
strada pragmatica che vuole velocizzare i processi cercando di
razionalizzare le risorse e, se possibile, ridurre i tempi, i
rallentamenti, le inefficienze e gli sprechi. Decidere dalla sua
scrivania i cronoprogrammi dei progetti e verificarne,
direttamente, gli stati di avanzamento. Forse per le "grandi opere"
questa visione culturale e pragmatica del governo della cosa
pubblica può essere funzionale ad una loro più veloce
realizzazione. Vedremo. Sinceramente non so se tutto ciò sarà
possibile e se con questo processo otterremo risultati confortanti,
sicuramente questo modo di governare la Regione di fatto
deresponsabilizzerà tutti gli altri livelli di governo della nostra
comunità e renderà vano uno dei principi della nostra autonomia: la
sussidiarietà. La sussidiarietà, l'autonomia, l'autogoverno devono
nascere e consolidarsi dal basso e non possono essere imposte
dall'alto. È giusto che si persegua l'obbligatorietà delle funzioni
comunali associate per i Comuni più piccoli, ma è sbagliato
perseguire questa strada ragionando unicamente attraverso una
logica aziendalistica, quella logica espressa correttamente dal
collega Lattanzi stamani. Forse io do una lettura forzata di uno
degli articoli della finanziaria regionale quello delle funzioni
associate dei Comuni, ma questa parte di riforma non può essere
universalmente valida. Sembra una decisione già presa, un percorso
già tracciato senza prendere in considerazione la possibilità che
siano le singole realtà a scegliere con chi associarsi, quali
funzioni esercitare in forma associata e se scegliere questa via.
Le nostre realtà sono diverse. A mio modo di vedere, per esempio,
abbiamo il territorio della Comunità montana Grand Combin per il
quale, la morfologia territoriale e per la capacità di fare
sistema, forse, questo articolo della finanziaria è inutile. Altro
discorso può essere fatto per la Comunità montana del Cervino e per
la sua particolare articolazione. Quell'articolo però mi preoccupa
perché - spero sbagliando - ci vedo un disegno centralista. Il
disegno delle funzioni associate in quel piccolo Comune di alta
montagna aperto due giorni la settimana per l'anagrafe, o per il
servizio tecnico, o per quant'altro potrebbe, se estremizzato,
portare ad un'inevitabile chiusura del Municipio, perché i
cittadini, disorientati, non lo sentono più come proprio.
Razionalizzare certo, ma con attenzione, perché i principi del
decentramento e del federalismo rappresentano le radici della
nostra storia. Oggi la legge n. 54/1998 obbliga le Comunità montane
alla gestione associata di una serie di funzioni perché considerate
ambiti ottimali da un punto di vista economico: quello delle
economie di scala. Forse bisognerebbe ripensare questa
articolazione associata.
E, ultima considerazione: visto che le Comunità montane dovranno
acquisire maggiori competenze e che oggi sono guidate solo dai
sindaci perché non pensare a riforme tipo quella sperimentata in
Trentino con le comunità di valle? Enti intermedi i cui organi
rappresentativi sono eletti in parte con persone scelte dai Comuni
e in parte con l'elezione di rappresentanti scelti direttamente dai
cittadini; questo forse avvicinerebbe di più la gente alle
istituzioni. Perché almeno non discuterne? L'obiettivo è
coinvolgere i cittadini nei processi decisionali delle Istituzioni,
in modo da rivitalizzare la democrazia diretta nel tempo
dell'astensionismo e del populismo dilagante.
Oggi, Sig. Presidente, ad una situazione politica diciamo
confusa - e non mi riferisco alla nostra regione, ma alla politica
in genere -, di fronte alla deresponsabilizzazione diffusa nei
comportamenti delle persone, lei risponde attraverso un'assunzione
diretta delle responsabilità. La scelta da lei compiuta di
caricarsi sulle sue spalle, per la verità bene in carne e robuste,
la responsabilità di far uscire la Valle d'Aosta da questa zona
grigia che l'avvolge forse, forse, può essere una risposta per
l'immediato. Vedremo. Non può però essere la risposta per il
futuro. Lo scenario rappresentato stamani dal collega Caveri non
potrà essere affrontato con un sistema piramidale, ma con
quell'assunzione di responsabilità determinata da un sistema
governato dalla sussidiarietà. Un sistema capace nel corso della
sua vita di assorbire in parte sia le turbolenze politiche, che ci
saranno sempre... e la chiusura della Camera dei deputati non è un
bel segnale di questa democrazia o di quella democrazia indicata
dal collega Zucchi... che ci saranno sempre appunto... sia il venir
meno in una certa misura - non sappiamo ancora quanto, lo sappiamo
da qui al 2017, ma non oltre - delle risorse finanziarie. Se le
giornate di oggi e di ieri sono epocali, lo dirà domani la storia;
nei prossimi mesi invece, Presidente, vedremo se la sua idea, se il
suo bilancio le darà ragione.
Président -
La parole au Conseiller Empereur.
Empereur (UV) -
M. le Président, chers collègues,
l'examen et l'analyse de la loi de finances et du budget pour le
prochain triennat, dont nous débattons aujourd'hui, mettent en
évidence un élément de nouveauté significative et de réflexion par
rapport au passé: l'influence directe et évidente du contexte
national et international et des exigences de finance publique
européenne et nationale sur la finance régionale. Je cite ce qui
suit à partir de l'introduction du projet de loi de finances:
"la loi de finances pour le triennat 2011-2013 tient compte et
des mesures de limitation prévues par la
manœuvre de l'Etat relativement au décret n°
78/2010 et de la participation de la Région aux objectifs de
péréquation et de solidarité et de l'exercice des droits et de
devoirs de ces derniers dérivant et prévus par l'accord pour le
fédéralisme fiscal"
. Une considération analogue ressort dès les
premières lignes du rapport sur le budget prévisionnel. Ce Conseil
a d'ailleurs approuvé à large majorité hier les contenus de
l'accord avec l'Etat pour la coordination de la finance publique
dans le cadre du processus d'application du fédéralisme fiscal et
exprimé son avis sur le projet des normes d'application du Statut,
contenant la modification de notre organisation financière
conséquent à l'accord, et approuvé par la Commission paritaire. La
congiuntura economica e il contesto internazionale dell'area
dell'euro in particolare se, da un lato, evidenziano alcuni segnali
positivi, quali una lieve ripresa della crescita del prodotto
interno lordo e del commercio internazionale, dall'altro, ci
indicano la permanenza di condizioni di criticità quali un tasso di
disoccupazione al 10 percento che non decresce e un livello di
indebitamento che ha provocato le crisi finanziarie che conosciamo.
Il livello di indebitamento pubblico e privato raggiunge in alcuni
casi livelli preoccupanti, emerge quindi più che mai la necessità
di garantire l'equilibrio e la stabilità dei conti pubblici e di
razionalizzare e ridurre la spesa delle amministrazioni. Necessità
che determinano gli obiettivi di finanza pubblica stabiliti
dall'Unione europea e che conseguentemente hanno portato lo Stato
ad adottare la manovra di finanza pubblica contenuta nel decreto
legge n. 78, convertito nella n. 122, esigenze che sono insite,
oltre ad un doveroso decentramento delle funzioni ai territori,
anche nei provvedimenti conseguenti alla legge n. 42 di attuazione
dell'articolo 119 della Costituzione: il cosiddetto "federalismo
fiscale". È evidente d'altro canto che una condizione di crisi come
quella che stiamo vivendo ha richiesto e richiede anche misure
espansive di politica fiscale e monetaria, per cui coniugare la
stabilità della finanza pubblica e dei mercati finanziari con la
necessità di non deprimere la ripresa economica rimarrà a detta
degli analisti un obiettivo importante dei governanti nazionali, ma
aggiungerei anche degli amministratori locali.
C'est dans ce contexte que la Région Vallée d'Aoste a participé
et participe de manière responsable à l'atteinte des objectifs de
stabilité imposés par l'Union européenne et à la nécessité de
rationaliser et d'équilibrer les finances de l'administration
publique italienne. Certes, cette prise de responsabilité n'est pas
indolore et comporte une réduction des ressources financières
disponibles. Je crois cependant que l'accord qui a été atteint est,
comme j'ai déjà eu l'occasion de le dire, un bon accord, aussi en
considération de la conjoncture que nous sommes en train de vivre.
Je considère la coparticipation aux recettes des divers impôts
positive comme reconnaissance d'une autonomie fiscale à la Région,
avec la possibilité de prévoir des impôts locaux et de déterminer
les variations de taux et des facilités applicables aux entrées
fiscales de caractère locale.
Senza soffermarmi oltre su temi già dibattuti, credo che questo
momento di transizione, di cambiamento anche difficile debba
comunque rappresentare una spinta ad innovare, a migliorarsi, ad
andare oltre le stesse risorse finanziarie e a valorizzare e
difendere lo spirito e i valori dell'autonomia. In questo momento è
quindi fondamentale un forte senso di responsabilità e di
consapevolezza dell'autonomia, che va oltre il decentramento, che
racchiude spirito, valori, storia, specificità culturali,
territoriali che rendono unica e diversa la nostra autonomia. Tale
consapevolezza va oltre le risorse finanziarie, si esplicita in
assunzione di competenze, nell'esercizio autonomo delle scelte che
influiscono sulla collettività valdostana nella capacità di creare
un sistema Valle d'Aosta coeso e vitale, che sappia collaborare per
il progresso del proprio territorio. Da questo spirito e da questi
valori credo che si debba trarre la forza per migliorare, per
crescere e per cercare di esprimere le energie migliori. La Valle
d'Aosta e la maggioranza politica che la governa ha quindi assunto
con forte senso di responsabilità e nel rispetto del principio
costituzionale di leale collaborazione i suoi impegni a favore
dell'equilibrio di stabilità della finanza pubblica, consapevole
che bilanci pubblici solidi e in ordine rappresentano un elemento
di forza per le imprese, per le famiglie, per l'intera società.
Siamo altresì consapevoli che ciò ci consente comunque oggi di
approvare un bilancio con risorse sufficienti a garantire la
tranquillità del futuro valdostano, mantenendo importanti fondi per
le politiche sociali, garantendo i servizi alla persona, il
sostegno allo sviluppo economico, le risorse alla finanza locale,
le risorse per l'attuazione del piano regionale per le politiche
del lavoro.
Entrando ora parzialmente nel merito dei documenti di
programmazione finanziaria, con piacere sottolineo l'opportunità e
la tempestività dei provvedimenti e delle misure destinate a
contrastare la crisi e a sostenere la ripresa economica anche per
il 2011. Su tale fronte, come evidenzia l'aggiornamento del mese di
novembre del rapporto della Banca d'Italia sull'economia
valdostana, sembrano giungere segnali leggermente migliori: nel
2010 in Valle d'Aosta si sono avuti segnali di moderato
miglioramento della congiuntura, confermati per il 2011; il
fatturato della produzione industriale è in ripresa, gli
ordinativi, dopo aver toccato il punto minimo nel secondo trimestre
2009, sono aumentati trainati dall'incremento del commercio con
l'estero e hanno avuto come conseguenza l'intensificarsi
dell'attività produttiva. Nei servizi si evidenziano timidi segnali
positivi, il processo di creazione di imprese è ripreso con un
saldo positivo fra aziende iscritte e cessate, mentre segnali di
difficoltà permangono nel settore delle costruzioni. Pure in un
quadro congiunturale che appare migliore rispetto all'anno passato,
prevedere già nella legge finanziaria in vigore dal 1° gennaio la
proroga delle misure anticrisi con risorse adeguate è un elemento
importante delle scelte compiute dal Governo regionale e dalla
maggioranza che lo esprime al fine di assicurare il sostegno
indispensabile alle famiglie, ai cittadini, alle imprese e
scongiurare il rischio, che citavo precedentemente, di un'uscita
troppo rapida dalle misure di politica fiscale e di aiuto adottate
in contrasto alla crisi economica... ma soprattutto infondendo
maggiore tranquillità proprio nei cittadini e nelle imprese. In
secondo luogo credo necessario e doveroso evidenziare l'importanza
di tali misure; le imprese potranno beneficiare fra l'altro della
conferma della riduzione dell'aliquota IRAP e della sospensione
volontaria delle rate sui mutui con contributo in conto interessi
della Regione, oltre agli interventi finalizzati a favorire
l'accesso al credito. Le famiglie e i lavoratori soprattutto meno
abbienti potranno godere anche nel prossimo anno della sospensione
volontaria di due semestralità delle rate di mutui agevolati
previsti dalle leggi regionali, senza aggravio di interessi, delle
agevolazioni in materia di tariffe comunali per il servizio di
raccolta, trasporto e smaltimento dei rifiuti solidi urbani e di
servizio idrico, del bonus energia, del sostegno a favore delle
spese di riscaldamento domestico, degli interventi a favore del
microcredito, del sostegno alla previdenza complementare per i
lavoratori sospesi dall'attività lavorativa. Una serie di
interventi che contribuiscono a sostenere i soggetti in difficoltà,
a superare la crisi economica e a favorire la ripresa, oltre ad
altri importanti stanziamenti nel campo dello sviluppo economico,
del sostegno all'agricoltura, al turismo e all'artigianato.
Prioritarie anche a favore della ripresa economica sono poi le
politiche del lavoro e a sostegno della formazione professionale.
Lo hanno già ricordato i Presidenti Rosset e Comé, il documento di
programmazione che stiamo esaminando destina importanti risorse per
l'attuazione del piano regionale delle politiche del lavoro, che
contribuirà ad accrescere e migliorare quantitativamente e
qualitativamente le opportunità lavorative dei valdostani. Nel
triennio quasi 50.000.000 di euro, a cui si aggiungono altri
37.000.000 di euro del Programma Obiettivo 2
Occupazione
,
per un totale di 87.000.000, un investimento che rimane
sostanzialmente invariato rispetto al triennio precedente, un
importante investimento di fondi nel sistema lavoro che credo possa
fornire risposte adeguate alle sue esigenze. L'innovazione, la
vitalità, la competitività e la crescita di un sistema, direi ancor
di più: di un sistema montano, che sconta inevitabilmente alcuni
deficit di carattere strutturale derivanti dalle caratteristiche
del nostro territorio, passano attraverso la formazione
professionale e la qualificazione del patrimonio umano, attraverso
il sostegno all'istruzione universitaria e alla ricerca, attraverso
la valorizzazione del patrimonio naturale e paesaggistico che
abbiamo la fortuna di avere e delle professionalità a ciò
necessarie. Sono quindi importanti interventi strutturali che
incidono sul sistema complessivo e favoriscono la sua
modernizzazione, il miglioramento dell'occupabilità, l'attenzione
alle fasce più deboli sul mercato del lavoro, l'innovazione, la
ricerca, i giovani con l'integrazione fra il sistema educativo,
formativo e lavorativo. Il piano di politica del lavoro può
consentire il raggiungimento di tali obiettivi, ma non solo. Vorrei
sottolineare diversi investimenti e finanziamenti che la legge
finanziaria e il documento di bilancio individuano e programmano:
il finanziamento delle convenzioni finalizzate a promuovere nell'ex
cotonificio Brambilla di Verrès un polo per l'offerta dei servizi
formativi e di ricerca scientifica; i primi interventi di
ristrutturazione dell'ex Caserma Testafochi per la realizzazione
del polo universitario di Aosta e gli interventi di promozione
dell'istruzione universitaria, il sostegno, anche attraverso
interventi straordinari, di due fondazioni fondamentali nel campo
della formazione e aggiungerei della ricerca in due settori
strategici per la nostra regione, quali le attività turistiche e
l'agricoltura. Credo quindi che il bilancio che la maggioranza
guidata dall'Union Valdôtaine ha presentato a questo Consiglio
concretizzi e traduca in termini finanziari una ferma convinzione
dell'Amministrazione regionale in merito all'importanza della
crescita e valorizzazione delle professionalità esistenti e il suo
serio impegno in tal senso.
Développement du territoire, bien-être et vitalité du tissu
social ne peuvent pas faire abstraction de l'action des
collectivités locales. Je voudrais donc dédier la deuxième partie
de mon intervention à quelques considérations sur la finance locale
et sur le système des collectivités locales. Je désire tout d'abord
souligner comme le système des collectivités locales a participé
avec sens de responsabilité dans un esprit de collaboration loyale
et dans une optique de système Vallée d'Aoste à l'atteinte des
objectifs complets de finance publique, ainsi que les objectifs de
péréquation et de solidarité. Je crois qu'il est important que dans
des moments de transition, comme celui que nous sommes en train de
vivre, les institutions d'un territoire maintiennent une unité
d'intention et sachent, dans leur prise de responsabilité
réciproque, travailler par un parcours commun, comme je crois que
sont fondamentales l'action et l'impulsion des institutions locales
pour la valorisation, la défense et la diffusion des valeurs de
l'autonomie, ainsi que pour la modernisation de l'administration
publique et l'amélioration des services à la collectivité. La
Commune est, en effet, le niveau de gouvernement le plus proche des
citoyens, le niveau qui peut interagir le mieux avec eux, le niveau
sur lequel le contrôle démocratique des citoyens est le plus
applicable et dont la perception du rapport entre ressources payées
par les contribuables et services restitués par l'Administration
est immédiate, c'est dans la Commune que se trouve la vraie base de
la démocratie.
Attraverso le istituzioni locali possono crescere le comunità
locali e, attraverso scelte responsabili e condivise di
modernizzazione e di autonomia, possono essere raggiunti obiettivi
di contenimento della spesa pubblica e di mantenimento e
miglioramento dei servizi. In tale ottica credo che la finanziaria
regionale contenga diversi elementi di riflessione:
- in primo luogo, il rispetto del principio dell'autonomia
finanziaria fondata sulla certezza delle risorse, sancito dalla
legge n. 45/1995 attraverso la destinazione del 95 percento del
gettito IRPEF e non è stata modificata seppure con una
distribuzione diversa dei fondi, che porta comunque i trasferimenti
senza vincolo settoriale di destinazione a quasi il 50 percento, i
trasferimenti per gli speciali programmi di investimento al 12, i
trasferimenti con vincolo settoriale di destinazione al 39... e che
consente il finanziamento di servizi ed attività basilari per le
collettività locali, quali i servizi assistenziali agli anziani e
inabili, il servizio idrico integrato e investimenti a tutela e a
protezione del territorio;
- in secondo luogo, la rivendicazione forte e legittima del
diritto della Regione a tutelare le competenze attribuite dallo
Statuto in materia di enti locali con la conferma di una propria
disciplina del patto di stabilità, la conferma delle misure per il
contenimento della spesa per il personale, adeguando le norme
statali di indirizzo alle caratteristiche del territorio regionale
e alle esigenze particolari e peculiari delle collettività locali
valdostane. Vorrei segnalare in tal senso l'emendamento
all'articolo 8 proposto dall'Assessore Lavoyer in II Commissione,
che consente di rendere coerenti le norme per il contenimento della
spesa in materia di personale a tempo determinato alla realtà
locale, in particolare dei servizi sociali rivolti agli anziani,
evitando ricadute sulla gestione del servizio e evitando
soprattutto un'applicazione della norma non confacente alla realtà
valdostana, che potrebbe portare a risultati paradossali di segno
totalmente opposto alle finalità delle disposizioni nazionali;
- in terzo luogo, la previsione dell'articolo 9 del disegno di
legge in materia di esercizio in forma associata delle funzioni
comunali; è vero, non è un elemento di assoluta novità.
L'associazionismo fra gli enti locali può essere sicuramente un
atout
importante per ottimizzare le risorse disponibili e
l'utilizzo del personale e per migliorare nel contempo i servizi
offerti ai cittadini.
Personalmente quindi sottolineo positivamente l'impulso
all'accelerazione del processo di aggregazione contenuto nel
disegno di legge. Credo tuttavia che, se vogliamo ottenere da
questa riforma dei risultati positivi, accettati e condivisi, come
noi tutti auspichiamo, il metodo che sceglieremo di adottare fin
dai prossimi mesi sia assolutamente fondamentale. Un metodo che non
potrà non basarsi su un'analisi dei costi di gestione e di
erogazione dei vari servizi e in questa direzione credo che il
lavoro iniziato con la riforma della contabilità del 1999 e
proseguito in questi anni con il consolidamento di tecniche di
controllo di gestione, di analisi dei costi dei servizi, di
benchmarking
, potrà dimostrare la sua funzionalità ed
utilità, ma anche un metodo che non dovrà avere come stella polare
esclusivamente parametri di tipo economico, ma che dovrà tener
conto delle caratteristiche territoriali, della distribuzione della
popolazione, del tessuto sociale delle singole collettività e
soprattutto un metodo che dovrà prevedere il coinvolgimento forte
degli attori in gioco: penso agli amministratori e ai dirigenti
degli enti locali. In tal senso le modalità previste dall'articolo
9, vale a dire la procedura prevista dall'articolo 84 della legge
n. 54/1998, che stabilisce l'intesa con il Consiglio permanente
degli enti locali e il parere delle commissioni consiliari
competenti, rappresenta una garanzia di piena partecipazione al
processo di riforma.
L'ultimo elemento di riflessione lo vorrei dedicare al lavoro
svolto congiuntamente dalla Regione e dagli enti locali nel
Comitato per la finanza e la contabilità degli enti locali, lavoro
che ha portato ad adeguare i parametri di riparto alle variazioni
ottenute in ormai più di un decennio nella capacità di entrata dei
Comuni e negli indicatori dei fabbisogni di spesa, processo che è
stato condiviso dal Consiglio permanente degli enti locali. Le
potenzialità delle collettività locali devono essere garantite
attraverso l'autonomia finanziaria dei Comuni e in questo senso
purtroppo la finanza locale italiana è soprattutto di natura
derivata. Con le riforme degli anni '90 questo fenomeno è stato
solo leggermente attenuato dall'introduzione in particolare
dell'imposta comunale sugli immobili; negli ultimi anni poi, in
attesa del federalismo fiscale, abbiamo nuovamente assistito ad
un'inversione di tendenza e ad una contrazione dell'autonomia
tributaria dei Comuni. Auspico ora che con le riforme della finanza
locale in corso si possa nuovamente accrescere l'autonomia
finanziaria dei Comuni, che è poi il corollario dell'autonomia
normativa e organizzativa. In tal senso la nostra Regione potrà
svolgere un duplice ruolo, certamente di impulso nelle sedi
competenti, ma anche e soprattutto di continuità nella politica in
materia di finanza locale. Infatti la legge n. 48 e la finanziaria
che oggi discutiamo assicurano agli enti locali importanti risorse
senza alcun vincolo di destinazione, allocate autonomamente dagli
amministratori locali in risposta alle esigenze dei loro territori.
Il corollario necessario e indispensabile dell'autonomia anche
finanziaria non può che essere la responsabilizzazione degli enti
locali sia nel reperire le risorse finanziarie con equità ed
efficacia, sia nella ricerca dell'efficienza, dell'efficacia e
dell'economicità delle loro politiche.
Entro brevemente nei numeri che caratterizzano la parte di
bilancio sotto finanza locale e sottolineo l'ammontare complessivo
delle risorse a favore delle finanza locale, pari a 236.000.000 di
euro per quanto concerne la finanza locale in senso stretto, con un
incremento quindi di 10.000.000 di euro rispetto al 2010, mentre il
totale degli stanziamenti previsti dalla relativa funzione
obiettivo ammonta a quasi 252.000.000 di euro. Come già
evidenziato, importanti sono anche le risorse attribuite senza
vincolo di destinazione: quasi 118.000.000 di euro; le risorse
previste testimoniano l'attenzione anzitutto verso i servizi alla
persona e per le fasce più deboli della popolazione (anziani,
inabili, prima infanzia). Per tali interventi gli enti locali
avranno a disposizione nel 2011 circa 41.000.000 di euro. Altro
elemento essenziale della realtà valdostana è il territorio: il
bilancio stanzia 8.000.000 di euro nel 2011 per la messa in
sicurezza dei territori e l'organizzazione delle attività di
protezione civile a livello locale, oltre a 28.000.000 di euro nel
triennio, che finanziano un piano pluriennale di interventi
finalizzati alla realizzazione di opere di protezione da colata di
detrito, frane e inondazioni. Per l'organizzazione del servizio
idrico integrato, sono previsti oltre 23.000.000 di euro nel 2011
per il finanziamento di un importante piano pluriennale di
interventi. La funzione obiettivo finanza locale evidenzia anche
l'attenzione prestata alla formazione scolastica con un
finanziamento di 3.000.000 per la prosecuzione del piano di
edilizia scolastica. L'esercizio in forma associata delle funzioni
comunali è infine promosso anche attraverso incentivi finanziari
come, ad esempio, per le funzioni di polizia locale. Un'ultima
analisi è infine rivolta alla capacità di generare investimenti nel
settore finanza locale. Nel 2011 il bilancio evidenzia spese di
investimento per quasi 97.000.000 di euro, pari al 38 percento
delle spese complessive relative alla funzione obiettivo finanza
locale, un grado di propensione all'investimento quindi decisamente
importante.
Prima di concludere, una parentesi sul Comune di Aosta e
sull'ordine del giorno che è stato presentato. Tutti noi
riconosciamo alla città di Aosta un ruolo strategico e l'Union
Valdôtaine vuole che Aosta diventi effettivamente una moderna
capitale dell'autonomia. È necessaria quindi una collaborazione,
una sinergia con l'Amministrazione regionale, un sostegno da parte
dell'Amministrazione regionale, sostegno che deve essere anche
finanziario, ma attenzione non a discapito degli altri 73 Comuni,
ma naturalmente in armonia con il sistema.
En conclusion de cette analyse partielle du document de
programmation, en remerciant le rapporteur M. Rosset et en
remerciant les collègues du groupe de l'Union Valdôtaine pour leur
précieuse contribution au débat, je considère que le budget pour le
prochain triennat que les forces de la majorité régionale de
l'Union Valdôtaine, Stella Alpina et Fédération Autonomiste ont
présenté et que je constate avec plaisir a reçu aussi
l'appréciation d'autres forces politiques, telles que le PdL, tout
en assurant la contribution aux objectifs de finance publique, est
à même de répondre de manière adéquate aux exigences de la
population et du territoire valdôtain. Je considère enfin qu'il est
du devoir de ce Conseil et de tous les citoyens valdôtains de voir
au-delà des ressources financières et de réaliser des
investissements en conscience, responsabilité et valeurs, pour la
protection de notre spécificité et de notre autonomie. Merci.
Président -
Je n'ai pas d'autres conseillers inscrits à
parler, donc je ferme la discussion générale.
La parole à l'Assesseur au budget, aux finances et au
patrimoine, Lavoyer.
Lavoyer (FA) -
Grazie Presidente.
Una brevissima replica. Anzitutto ringrazio tutti i colleghi che
sono intervenuti, i colleghi delle forze di maggioranza che hanno
sostenuto le scelte di questo bilancio, oltre ai colleghi del PdL,
Lattanzi e Zucchi, che con il loro intervento hanno condiviso molte
delle scelte che si trovano nelle pieghe del nostro strumento
finanziario. Ringrazio anche i colleghi dell'opposizione per il
loro contributo. Devo però nella mia replica sottolineare un
aspetto che ha caratterizzato gli interventi della maggioranza
rispetto a quelli dell'opposizione: da un lato, mi pare che ci sia
stato da parte dei colleghi di maggioranza un approccio costruttivo
e realistico, che sottolinea la bontà di questo strumento
finanziario con dei dati: in un momento di così grande difficoltà è
un bilancio che contiene ancora tutte le norme anticrisi degli anni
precedenti, ha una grande attenzione allo sviluppo e per quanto
riguarda il sociale c'è una crescita negli impegni finanziari.
Dall'altra parte invece gli interventi sono stati permeati quasi da
catastrofismo, interventi che, prendendo spunto dal quadro generale
di difficoltà nazionale e internazionale: partendo da questo
spunto, i colleghi di maggioranza hanno evidenziato comunque la
bontà e la tenuta del sistema Valle d'Aosta, l'attenzione che
questo strumento finanziario destina al rafforzamento di tale
sistema in un momento di grande difficoltà, dall'altra invece
l'analisi delle difficoltà a livello nazionale e internazionale è
stata
tout court
trasportata sulla realtà valdostana senza
che questa fosse suffragata da elementi specifici. Infatti, ci
stiamo chiedendo quali sono queste situazioni che hanno permeato di
pessimismo i colleghi dell'opposizione, non ho visto delle
sottolineature di quali sono gli interventi che vengono a mancare
all'interno di tale strumento finanziario rispetto agli anni
precedenti e che caratterizzerebbero una situazione di futuro
incerto per molte categorie.
Mi vedo allora costretto nella mia replica a confutare molte
delle affermazioni fatte da coloro che sono intervenuti dai banchi
dell'opposizione. Alcuni dei temi sostenuti sono ripetitivi, quindi
mi scuseranno i colleghi se non sempre citerò i soggetti che li
hanno evidenziati. Parto dall'intervento della collega Fontana,
allineato su un terreno di grande pessimismo, quando addirittura
descrive questo bilancio come un primo passo per portare la Valle
d'Aosta sulle orme della Grecia e delle altre Nazioni che stanno
avendo delle grandi difficoltà finanziarie, legando questo tipo di
paragone all'indebitamento. Voglio sottolineare, da una tabella che
mi è stata data dagli uffici, che ho un prospetto di paragone dal
1991 al 2010, quindi fino al bilancio di previsione 2011, del mutuo
a pareggio: noi scendiamo rispetto al 2008 quando avevamo
280.000.000, nel 2009 avevamo sempre 280.000.000 di mutuo a
pareggio, quest'anno abbiamo un mutuo a pareggio di previsione per
il 2011 di 175.545.000. Se vogliamo andare ancora indietro negli
anni, nel 2001, tenuto conto della svalutazione, 160.000.000, nel
2002 155.000.000, nel 2004 160.000.000, nel 2006 170.000.000...
quindi dov'è questa grande novità che porterebbe la situazione
dell'indebitamento ad una posizione di criticità nel sistema
economico della nostra Regione? La società di
rating
,
peraltro, ha sottolineato che uno dei punti di forza del sistema
valdostano è proprio la ridotta percentuale dell'intervento dei
mutui per il pareggio del bilancio regionale. Questo è uno degli
elementi che ha caratterizzato il punteggio di AA+ alla nostra
Regione, sottolineando anche che i mutui sono andati per lo più a
sostegno di interventi estremamente produttivi per la nostra
Regione; se vi ricordate, nel 2001, quando l'indebitamento si
incorporò anche nelle entrate con l'emissione di BOR ENEL per
413.000.000, anche allora qualcuno gridò a situazioni di
indebitamento per le generazioni future, adesso tutti elogiamo che
quello fu un intervento lungimirante, la CVA in questo momento
produce degli utili insperati. A volte negli anni abbiamo dovuto
fare anche dei mutui... nel 2002, quando abbiamo fatto le emissioni
BOR per l'alluvione, quindi a noi non pare che da questa tabella ci
sia un'incidenza del mutuo a pareggio che si discosta molto dal
trend degli ultimi 10 anni. Non possiamo quindi accettare questo
tipo di chiave di lettura, non possiamo neanche accettare quanto ha
detto il collega Louvin sul fatto che questo è un bilancio appeso
ad una corda, in attesa della determinazione del federalismo
fiscale. Riteniamo invece che questa Giunta abbia fatto un lavoro
egregio nel comprendere all'interno di tale bilancio sia la
manovra, sia il federalismo fiscale, proprio per dare
all'approvazione di questo Consiglio uno strumento che sia
realistico, che tenga conto già di quanto noi abbiamo approvato
ieri.
Ha detto bene il collega Empereur, nel sottolineare l'importanza
finanziaria che questo bilancio destina agli enti locali, quindi
come facciamo a parlare di stritolamento degli enti locali? Ho
preso degli appunti su delle espressioni che ha usato il collega
Louvin:
"paradosso..."
, 230.000.000 e oltre sono stati
destinati agli enti locali, che in un momento di grande difficoltà
sono andati, in accordo con il CELVA, a ricalibrare alcune spese.
Dando un effettivo trasferimento di competenze ai Comuni,
chiaramente questo trasferimento di ulteriori competenze aggrava
anche i loro oneri, ma complessivamente 230.000.000 sono stati
trasferiti agli enti locali!
Non possiamo quindi parlare di stritolamento e non possiamo
neanche "calare la scure" sul settore agricolo; lo abbiamo spiegato
in commissione che in questi anni abbiamo versato come anticipi
agli agricoltori 21.000.000 di euro, somme che devono rientrare da
fondi dello Stato, che stanno già rientrando quest'anno per circa
3.000.000 di euro: sono somme che lo Stato deve restituire e che
noi abbiamo anticipato. Queste somme quindi, nel momento in cui
rientreranno, saranno nel bilancio regionale destinate al settore.
Come facciamo allora a dire che questo bilancio taglia pesantemente
la zootecnia? D'altro canto sono affermazioni che il più delle
volte non trovano alcun tipo di argomentazione nei numeri.
Sulle proposte... si è detto che doveva essere un bilancio che
rilancia un'azione più efficiente sulla sburocratizzazione,
sull'analisi della capacità di spesa. Lasciamo perdere tanti esempi
che abbiamo più volte fatto, come il fatto che in un momento di
grande difficoltà questo ente paga dal momento in cui è certificato
il credito dai vari servizi, in 5 giorni mediamente, normalmente
paga lo stesso giorno che il credito viene caricato sul computer,
con firma digitale paghiamo le imprese. Questo è frutto di un
lavoro non da poco dal punto di vista dei passaggi burocratici fra
un servizio e l'Assessorato delle finanze e ritorno allo stesso
servizio con firma del dirigente. Voglio anche sottolineare che da
un anno abbiamo applicato sul bilancio un'analisi attenta sui
centri di costo e sull'efficienza dei singoli servizi,
responsabilizzando tutto il settore dirigenziale; questo è uno
sforzo che porterà i primi frutti nel corso del 2011.
Ridurre oneri per le imprese... ma noi potremmo dire che lo
abbiamo già fatto, sono due anni che abbiamo ridotto di un punto
l'IRAP, tutto quanto era in nostra possibilità decisionale e questi
sono 20.000.000 di euro che rimangono nella disponibilità delle
imprese e che sono minori entrate nel nostro bilancio.
Devo dire che Chatrian ha aperto il suo intervento con
un'affermazione molto corretta, ha detto:
"sì, parliamo di crisi
e di tagli, ma alla fine questo bilancio rispetto all'anno scorso,
se andiamo a vedere gli interventi nei settori di investimento che
saranno fatti dalle società di scopo, è un bilancio che
cresce"
. Possiamo prendere atto che questa è un'affermazione
corretta, probabilmente Chatrian ha letto con attenzione nelle
pieghe del bilancio, ha capito che questo è un bilancio che non
diminuisce, ma cresce dal punto di vista delle disponibilità.
Non vorrei soffermarmi sugli interventi più di carattere
polemico di Donzel, quando ha parlato di dati sbagliati: basta
prendere la pagina 6 della relazione tecnica del bilancio, prendere
le voci dei vari capitoli, totale spese correnti e investimento, se
sono con le contabilità speciali o fuori dalle contabilità speciali
o se sono le spese del totale complessivo, per verificare che fra
me e il Consigliere Rosset non c'è stato nessun dato discordante.
Bisogna leggere i due dati, se uno comprende le partite di giro o
non le comprende...
(interruzione del Consigliere Donzel, fuori
microfono)
...sono questi i dati. Se è un errore tipografico... perché lei
ha preso questo esempio che considera un errore tipografico... per
dire: noi forse ci siamo sbagliati in questi giorni ad
ufficializzare dei dati... però non ha detto che si è sbagliato
perché c'erano degli errori tipografici: ha detto che non ha
interpretato correttamente...
(nuova interruzione del Consigliere Donzel, fuori
microfono)
...va bene, infatti l'ho presa come battuta.
Ho letto l'altro giorno:
"bilancio regionale, tagli a posti
di lavoro"
. Questo non lo abbiamo detto noi, perché prima ha
detto:
"non abbiamo fatto in questi giorni dichiarazioni
demagogiche o dichiarazioni negative"
...
"bilancio
regionale, tagli a posti di lavoro"
... Estinti 300.000.000 del
tesoretto, non torno sul discorso del tesoretto, è stata già fatta
ieri un'analisi approfondita.
Direi che gli interventi di sostegno a questo bilancio hanno
saputo evidenziare con puntualità l'attenzione e la serietà con cui
è stato costruito questo strumento finanziario e voglio, in
conclusione, ringraziare veramente - al di là delle battute sempre
del collega Donzel sui dirigenti efficienti o non efficienti - i
dirigenti dell'Assessorato: Bieler, Nuvolari, Borney, lo
staff
dell'Assessorato, ma non solo, la dottoressa Fanizzi
dell'Ufficio legale e tutti i coordinatori, perché è stato un
lavoro non facile che ha richiesto attenzione, coscienza,
disponibilità al confronto; bisogna dire che l'Amministrazione
regionale si può anche vantare di avere dei dirigenti veramente
efficienti. Siamo convinti di aver operato nel miglior modo
possibile, avendo messo al centro della nostra azione la nostra
Regione e i suoi abitanti.
Président -
La parole au Président de la Région,
Rollandin.
Rollandin (UV) -
Grazie Presidente.
Devo associarmi ai ringraziamenti e a tutto quello che è stato
detto. Non entrerò in alcuni particolari, perché mi riservo di
farlo man mano che avremo degli spunti di discussione con i
chiarimenti, perché forse è più efficace, ma vorrei cercare di far
capire che alcune prese di posizione assolutamente fuori campo non
hanno ragione di essere. Mi ha molto impressionato come qualcuno ha
cercato di girare in un senso assolutamente astruso quella che è
invece una costruzione chiara, lampante, fatta in pieno accordo fra
Regione e comunità locali, con tutti gli enti che sono stati
concordati, di questo bilancio, di cui si sono volute dare delle
letture assolutamente estranee non solo al sottoscritto, ma a tutti
quelli che sono qui... se non nell'ottica di avere tutti
partecipato correttamente alla proposta che viene oggi
presentata.
L'impostazione è stata su due pilastri fondamentali: sicuramente
la Regione e le collettività locali, con una serie di problemi di
cui voglio solo sottolineare un aspetto: stranamente durante questa
discussione, primo, della crisi, tranne alcuni cenni, si è fatto
finta che è tutto scontato, ossia l'impegno per la crisi... ma è
normale! Ma dove è normale? Guardate che da altre parti la crisi è
venuta con l'applicazione della manovra e con le difficoltà in
alcuni campi, anche qui, a cui si è appena fatto un cenno! Per la
crisi nel 2009 siamo partiti con una legge specifica, poi abbiamo
detto di non fare più una legge specifica, ma di mettere nel
bilancio come è corretto; per il fatto che l'abbiamo messa nel
bilancio è come scontato che quei 130.000.000 di euro che
dedichiamo è normale che ci siano!
Secondo punto: tranne - devo dire correttamente su questo - la
collega Morelli, sui discorsi della sanità, il sociale e la scuola,
anche qui, siccome le cose vanno bene, non se n'è nemmeno parlato!
Questi temi da altre parti sono quelli che sconvolgono le
amministrazioni, non riescono a tacconare i buchi, non sanno dove
prendere i soldi, non hanno più possibilità di fare i mutui,
utilizzano i FAS per pagare spese correnti e tutto questo non è in
un periodo di crisi una novità di questa Regione? Tutto quello che
è bene non se ne parla per niente; abbiate almeno l'onestà... si è
fatto
en passant
per dire:
"quello va bene, quindi non ne
parliamo, adesso parliamo di quelle cose che non vanno, perché c'è
l'interpretazione, perché qualcuno vuole verticizzare, perché c'è
troppo coordinamento..."
, tutti questi problemi sono l'essenza
del risultato e della risposta al cittadino. Qualcuno addirittura
sui servizi sociali ha pensato di evocare la legge nazionale n.
328, dicendo:
"quella è una bella legge!"
, ma quella è una
legge che non ha un euro, è una serie di elencazioni di buone
intenzioni come è lastricato tutto il mondo, non c'è un euro! Noi
qui mettiamo i soldi per il sistema sociale, come possiamo dire con
questo che togliamo forza al territorio e agli enti locali? Io
francamente questo non lo capisco.
Per quanto riguarda la finanza, due notazioni devono essere
date. All'inizio devo dire il collega Caveri aveva evocato il
contesto in cui ci troviamo, i vincoli che abbiamo e altri colleghi
hanno richiamato molto bene anche qual è il contesto europeo, fra
questi i colleghi Salzone, Lattanzi, tutti hanno riconosciuto che
non possiamo far finta di rientrare nel concetto di isola. Qui il
discorso dell'isola già non era un'espressione molto felice,
personalmente, perché io non ho mai concepito la Valle come isola,
ho sempre concepito la Valle d'Aosta come
carrefour
, mi sta
molto bene, come punto di collegamento, abbiamo dei colli, abbiamo
dei tunnel che ci mettono in contatto con tutti, vorrei che questo
fosse il sistema di collegamento, ma il concetto di isola non mi è
mai piaciuto. Credo sia molto meglio guardare cosa a noi è
simpatico di trovare come riferimento ai vincoli e sono vincoli
nazionali ed europei, soprattutto questi ultimi, perché nel settore
agricolo qualcuno ha detto:
"qui fate i furbi, qui spazzolate,
togliete, povera agricoltura..."
, ma poi ragioneremo, perché
andremo a discutere anche su questo e sui vincoli che, soprattutto
nel settore agricolo, vengono dalla politica agricola, qui non si
tratta più di avere i soldi: si tratta di poterli spendere. Lo
scorso anno si sono spesi in ritardo quei 5.000.000 di euro, come
dirà l'Assessore... voglio ribadirlo, perché tutte le volte viene
visto il ritardo... e in quella occasione avremo modo di riprendere
perché e come sono stati ripartiti i fondi e come non c'è modo di
avere preoccupazione, non per togliere via il pane a qualcuno,
perché il settore agricolo lo conosciamo bene, responsabilmente
parliamo a tutti quelli del settore, l'Assessore fa riunioni con
tutti quelli che sono chiamati a trovare delle soluzioni, che sono
soluzioni difficili. Oggi si sta discutendo la nuova politica
europea con dei grossi punti interrogativi, ma ci torneremo su
questo.
Ci sono altri vincoli che sono sopravvenuti. I fondi FAS:
purtroppo i fondi FAS sono stati utilizzati per la cassa
integrazione, perché lo Stato, non avendo altre risorse, ha
utilizzato quei fondi per la cassa integrazione, per interventi sul
Meridione, eccetera, morale: i fondi FAS che abbiamo approvato in
quest'aula due anni fa non li abbiamo ancora potuti spendere non
perché non abbiamo la possibilità di lavorare, ma perché non
abbiamo la certezza di averli! I fondi FAS, questi progetti... e lì
noi penso che abbiamo speso tutto, quindi credo che, quando abbiamo
potuto spendere, li abbiamo spesi tutti.
Per quanto riguarda il settore finanziario, vorrei ancora
ricordare il grande equilibrio che c'è stato fra tutti i settori,
lo dimostreremo, e il fatto che noi abbiamo cercato di privilegiare
gli investimenti rispetto alla spesa corrente. Questo è un tema che
sicuramente va affrontato, quindi condividiamo l'impegno ad
affrontare tale difficile tematica, perché in un momento di crisi
affrontare questo tema diventa ancora più difficile, ma si deve
fare.
Ultimo punto che vorrei dire che è stato sempre sott'acqua è il
patto di stabilità, che ricordo per noi è duplice: è per la
Regione, ma noi li spendiamo anche per i Comuni, particolare che a
qualcuno è sfuggito. Qui si è andati a dire... vengo al secondo
punto: l'Amministrazione ha voluto utilizzare un sistema
dirigistico anche con i Comuni. Vorrei che qualcuno fosse in grado
di spiegarmi cosa è cambiato dall'anno scorso a quest'anno se non
aumentare di 10.000.000 di euro i fondi disponibili per gli enti
locali da 226 a 236, sono andati in 4 anni da 195 a 236; volete che
un minimo di domanda su come spendere questi soldi sia fatta
coralmente? Questo è coordinamento, non dirigismo e sarebbe grave
non farlo, tant'è che si è arrivati ad una condivisione del fatto
che per alcuni investimenti... sempre investimenti, perché voglio
dirle che le uniche voci che sono state toccate per gli enti locali
sono 3: una 500.000 euro in meno per le Comunità montane e dovrebbe
arrivare a giorni proprio per gli investimenti quel fondo per la
montagna che è già deliberato, quindi che ha compensato, abbiamo
tagliato quello, abbiamo tagliato sugli enti locali, sui fondi
250.000.000 euro, poi abbiamo sul FOSPI e lì abbiamo tagliato
avendo dato esecuzione quest'anno, anche riutilizzando i fondi come
sapete di Gressan (che non aveva utilizzato), abbiamo utilizzato
tutto per quest'anno, c'è una normativa che permette di allungare e
come programmazione nel FOSPI abbiamo visto che c'è la possibilità
di ridurre tali cifre. Queste sono le uniche tre voci, oltre a
500.000 euro che era in conto capitale anziani e inabili, che
abbiamo messo come fondi in più, questi sono i soldi in più che
abbiamo messo, si è passati - come hanno correttamente ricordato
sia Rosset, sia il collega Empereur - per gli eventi calamitosi
decisi ed elaborati direttamente dai Comuni da 2.000.000 a
8.000.000. Sempre per gli eventi calamitosi, si è passati da 0 a
6.000.000 che non c'erano, si è passati per la manutenzione delle
strutture, microcomunità a 4.500.000. Questo sarebbe il dirigismo?
Questa sarebbe la mancanza di rispetto nei confronti degli enti
locali? Francamente vorrei che mi si dicesse dove e come c'è stato
un minimo di azione, questo è stato tutto discusso con loro sapendo
che queste erano le voci che potevano essere correttamente
impiegate.
Vi sono poi i fondi per il sistema idrico integrato, rimodulato
naturalmente e lì è stato l'unico punto dove abbiamo ragionato con
i Comuni dicendo:
"abbiamo un investimento molto importante,
sicuramente abbiamo difficoltà come Regione a intervenire, ma non
subito, nel prosieguo"
; quindi nel piano abbiamo messo i fondi
disponibili: 22.500.000 euro, già quest'anno, che sognerei di poter
spendere. Vorrei ricordare che nel sistema idrico integrato abbiamo
ritardi non perché non c'erano i soldi, ma perché sono mancate le
decisioni! Perché non si è deciso dov'è il sito dell'alta Valle!
Sono 20 anni e qualcosa in più e lo abbiamo pagato per disfare
quello che era già fatto... un appalto! Vogliamo dircele queste
cose? Se tutto questo si porta all'accusa dicendo che qui si vuole
decidere, qui bisogna raggiungere degli obiettivi, io l'accetto
volentieri questa accusa! Quando ho sentito dire da Rigo questo...
se questa è l'accusa, ben venga! Io invece mi lamento che, da
quando si decide di fare qualcosa a quando si opera, passano dei
secoli, ma allora cosa dobbiamo fare? La gente cosa vuole? Vuole
che facciamo dei lunghi discorsi, che ci diamo tutti...
(interruzione del Consigliere Rigo, fuori microfono)
...lo hai detto in un altro modo... c'è modo e modo di dirlo!
Questa è la decisione presa coralmente da tutti, se questo non è un
modo per cercare di dare risposte alla gente... perché la gente in
tutto il resto credo abbia un interesse relativo se abbiamo fatto
un volume in più o un volume in meno di belle raccolte di
interventi... se non alla fine, ma perché lo vogliamo tutti, ma
dico su questo che tutti assieme lo vogliamo! Mi scandalizza il
fatto che dice:
"benissimo, dovremo fare ancora
riunioni..."
, vorrei ricordare che giustamente il collega Comé
ha messo l'accento su alcune decisioni prese, che è vero
interesseranno per i prossimi anni il nostro bilancio, ma il
pirogassificatore non era una decisione semplice. È stata presa, è
già appalto, abbiamo mantenuto i tempi, l'appalto sta andando... è
stato comunicato sulla
Gazzetta
europea
, poi potrà
non piacere, ma questa è la risposta. Qualcuno mi ha detto:
"ma
la discarica va ancora avanti per 4-5 anni?"
. Certo, perché
quelli sono i tempi per finire l'appalto sperando che non ci siano
difficoltà, costruirlo e iniziare a gestirlo. Sul differenziare di
più siamo tutti d'accordo, il problema è come farlo, ma non dipende
dall'Amministrazione: dipende solo da noi, facciamolo, indichiamolo
per tutti!
Sui due altri temi cui si è appena accennato: Testafochi e
ospedale... finalmente anche con l'ospedale siamo partiti e il
discorso dei parcheggi che ha impegnato qui... è stata una
discussione utile, difficile, ma ci fa risparmiare 4 anni di tempo
e milioni di euro! E si fa finta che è passato tanto perché
dovevamo riempire le serate! Cerchiamo allora di guardare gli
effetti di un lavoro fatto da tutta l'amministrazione, qui ognuno
lavora... e io rivendico sicuramente il discorso del coordinamento.
Devo dire che, a differenza di altro, credo sia giusto che ci sia
un coordinamento nella Giunta, perché ci sono stati periodi in cui
ognuno andava per sé, e che sono stati devastanti. Spero che questo
non accada più, per quanto mi riguarda, faccio il possibile perché
non succeda, quindi, se ho male interpretato, pazienza; penso sia
meglio fare una riunione in più, decidere insieme, le decisioni a
maggioranza poi le porta a conoscenza di tutti, come è nella norma.
Cosa dobbiamo fare di più? Chi vuol essere più informato si
avvicina e noi siamo ben contenti di informarlo meglio, noi le
informazioni le diamo in modo corretto!
Veniamo anche alla parte politica, per quanto riguarda due punti
indispensabili. Il lavoro: qui quasi tutti hanno parlato del
lavoro, giustissimo. I giovani: su questo tema si può dire che
l'Amministrazione ha fatto di tutto e di più per cercare di
avvicinare la politica ai giovani, non dico solo nell'attivazione
della Cittadella dei giovani come punto di riferimento, punto di
incontro, ma proprio come politica dei giovani si è fatto di tutto.
Ho sentito una giusta sottolineatura:
"ma poi i nostri devono
andare fuori"
. Riporto qui un episodio che chi è nella
Commissione lavoro conosce, a Pont-Saint-Martin, laddove c'è la
crisi dell'Engineering, c'è una ditta che assume, che ha fatto una
selezione per occupare 40 posti, ebbene per avere 40 posti
riservati ai diplomati ne ha vagliati 120, dopo la prima scrematura
60 erano idonei, sono stati contattati, ebbene la maggior parte,
persone residenti anche in Valle, non ha accettato perché il lavoro
era troppo distante dalla sede! Vorrei che tutti assieme facessimo
una riflessione di cosa succede nel mondo del lavoro, perché se non
si ha sottocasa il lavoro, qui non si va a lavorare, tanto c'è la
mamma che ti mantiene! Questa è anche la nostra situazione, quindi
Fiat Engineering... ho apprezzato anche il richiamo che abbiamo
fatto tutti qui... Fiat Engineering deve andare avanti, purtroppo
non dipende da noi come tutti sanno e speriamo che i Parlamentari
facciano un buon lavoro, ma il discorso di Fiat Engineering
rispetto all'occupazione della Valle... ci sono due persone, due...
per dire, ma con questo noi risottolineiamo che è giusto che si
vada nella direzione auspicata, non basta evocare il lavoro,
bisogna anche che qualcuno il lavoro lo faccia!
Giustamente forse sotto un certo profilo ho voluto ricordare
altre situazioni relative al problema del sistema agricoltura di
montagna, ma perché il sistema è quello che in 15 anni ha avuto
investimenti di milioni di euro, non c'è un alpeggio che non sia
stato rifatto; ci sono, per fortuna, modalità di vita, possibilità
di caseificare perfettamente in regola, ma non c'è un valdostano!
Non ce n'è uno, per carità, dico questo per paradosso, ma in
proporzione... Quando allora mi si parla degli investimenti nel
settore agricolo, giustissimo, ma, in gran parte questi
investimenti sono stati fatti, ma i risultati sono molto marginali,
lo dico con dispiacere. Si sono fatte le strade, arrivi su in jeep,
in fuoristrada, hanno tutto, il risultato è che c'è tutto meno che
valdostani! Non perché non devono essere valdostani, ma dico su
tali temi ragioniamo, perché questo non ci permette di andare
oltre.
Sempre sul tema lavoro, vorrei sottolineare il discorso
dell'università, qualcuno ha parlato di ricerca: università e
ricerca... qualche collega è andato a Verrès a vedere cosa sta
succedendo, come abbinamento ricerca e impresa con finanziamenti
che sono cresciuti anche quest'anno e che sono fra i primi in
Italia, se non è questa la strada da seguire... noi la stiamo
seguendo.
Anche sulla formazione, proprio come il gruppo di lavoro
previsto, a cui partecipava anche il collega Rigo... cosa abbiamo
visto della formazione? Una delle preoccupazioni che ci siamo detti
è:
"va bene fare formazione, ma poi vogliamo anche abbinare
formazione e lavoro?"
. Non sarebbe male, perché abbiamo speso
negli anni, nella precedente programmazione, 63.000.000 di euro;
abbiamo chiesto: ma quanti sono stati quelli stabilizzati come
lavoro? Non lo dico per prudenza... finito lì... questi sono dati.
Sicuramente la formazione è utile, ma proviamo anche ad abbinare le
due cose.
Il sostegno alle imprese: c'è il discorso delle confidi,
qualcuno si è lamentato dell'attività un po' eccessiva da parte
dell'Amministrazione sulle confidi, ma noi abbiamo fatto un calcolo
molto semplice... ci è stato fatto notare a più riprese che il peso
delle confidi era talmente marginale per cui se le "giocavano"
tutte le banche, perché ognuno faceva quello che voleva... quindi
abbiamo detto che dovevamo forse cambiare registro. C'è questo
gruppo che lavora e un primo risultato c'è già stato: quattro di
queste confidi hanno deciso di mettersi assieme e quindi vuol dire
che il progetto è corretto. Quattro hanno firmato che si uniscono,
dicono che hanno qualche difficoltà a mettersi con il quinto, ma
sarebbe già una semplificazione. Non vado oltre, però questo
dimostra che la strada è giusta, il problema è capirsi, non sempre
le persone vanno d'accordo, anche questo succede.
Per il lavoro vorrei dire che condivido un aspetto: la Finaosta
ha fatto un grosso lavoro anche di
start up
, però se
start up
deve essere, dovrebbe essere d'inizio e poi si
toglie, invece negli anni lo
start up
era e poi diventava un
eternit up
, ossia rimaneva lì finché qualcuno non lo buttava
fuori o falliva; questa è una riflessione che va nell'ottica
suggerita, che rimarchiamo.
Vorrei dire alla collega Fontana che ha parlato della Cogne, che
non c'è bisogno di risalire al 1992, guardate che in questo periodo
di crisi, se non c'era la Regione, la Cogne chiudeva! Qui qualcuno
dimentica che se non c'era l'intervento di Finaosta... allora
diciamolo che queste cose sono gli aspetti che poi si tralascia...
Se abbiamo potuto resistere e adesso non c'è più cassa
integrazione, è perché in quel momento si è fatto da volano!
Proviamo anche a rimarcare queste cose, poi sulle partecipate
torneremo.
Sulle grandi opere è stato detto che sono un investimento, non
c'è tutto come finanziamento, ma nell'ultimo CIP il discorso della
funivia del Monte Bianco è stato inserito; adesso ci saranno i
soliti problemi per attivare tutti i meccanismi, ma questo è
stato.
Ultimo punto: la pubblica amministrazione e poi due note più
politiche. Sulla pubblica amministrazione darò una copia di tutto
quello che è stato fatto, della semplificazione in tutte le
infrastrutture che è stata fatta in questo anno e mezzo, in modo
che si chiarisca cos'è. Questo va dal sistema di controllo di
gestione, perché prima c'era ancora il cartellino manuale, adesso
in quasi tutti... progressivamente ci sono i
badge
, sono
cambiati gli orari, l'informatizzazione ha permesso di collegare
meglio anche con la posta certificata il nuovo sistema, ci sono una
serie di azioni che sono state fatte e che sono state molto
efficaci. Sul discorso del personale condivido il fatto che ci sia
l'esigenza di avere un'attenzione specifica... ma qui vorrei
ricordare che l'applicazione della legge n. 122 sui contratti non è
un
optional
: è un obbligo; l'articolo 9, comma 1, recita:
"per gli anni 2011, 2012, 2013 il trattamento economico
complessivo dei singoli dipendenti anche di qualifica dirigenziale
non può superare quello ordinariamente spettante per il 2010"
,
allora anche qui questo è legge, non c'entra la commissione,
diciamo le cose per quelle che sono! Avremo tanti difetti, ma
quello che c'è è quello che è scritto e sicuramente sul discorso
del personale una riflessione la vogliamo fare.
Veniamo alla parte che è stata evocata: la parte più legata al
rapporto fra le forze presenti in Consiglio. È stato ricordato il
percorso fra le forze di maggioranza, che sono qui sedute, perché
hanno avuto una certa risposta; lo avevamo detto dall'inizio che da
parte nostra c'era la disponibilità alla massima collaborazione e
lo abbiamo dimostrato con tutti. Ho già detto che, quando abbiamo
immaginato di avere due presidenze di commissione, l'abbiamo data
sia a Zucchi che a Rigo, il quale ad un certo punto ha dato le
dimissioni, ma con questo voglio dire che per la parte che è stata
oggi qui illustrata... sono stati evocati alcuni punti che noi, da
un punto di vista amministrativo, condividiamo. Come condividiamo
il discorso per Aosta, che ha fatto bene a sottolineare anche il
collega Empereur, quando parliamo di fare una legge specifica per
Aosta con i punti che saranno sottolineati, noi ci siamo e lì c'è
una possibilità di lavorare insieme per uno sviluppo della città,
come abbiamo fatto in altri tempi per Aosta, però con una serie di
proposte che sono state fatte.
Per quanto riguarda il discorso della burocrazia, darò anche
quello che è stato fatto come semplificazione, ma sicuramente è un
problemaccio, non è semplice, ma noi siamo convinti che questo sia
un impegno che deve essere mantenuto e sviluppato con grande
correttezza. Lo stesso discorso vale per ricerca, sviluppo e
investimenti, con quelle procedure che dicevo, siamo pienamente
allineati.
Voglio risottolineare che stiamo discutendo di bilancio, di una
parte importante della politica regionale, che non può portare a
dire che la maggioranza è allargata, la maggioranza non è o è
minoranza; non abbiamo mai avuto l'atteggiamento
ad
excludendum
; come maggioranza, abbiamo presentato un progetto,
il progetto è stato valutato da tutte le forze. Abbiamo anche
cercato di spiegare come certe cose che ci sono state dette non
sono corrette, quelle che sono state dette dal Popolo della libertà
vanno nella direzione che noi condividiamo. Voglio sottolineare che
sull'apporto che le forze che sono collegate con la maggioranza
attuale possono dare... qui non dobbiamo "nasconderci dietro un
dito": sicuramente il fatto di avere dei consiglieri regionali di
una forza che è qui presente e che non mette ostacoli, ma anzi
agevola e fa il possibile perché alcuni aspetti vengano seguiti è
un vantaggio! Vorrei ricordare che anche in altre occasioni, quando
c'erano altre alleanze, quando c'era Prodi, l'Amministrazione di
turno ha fatto il possibile per avere degli appoggi e una
sensibilizzazione delle forze che a turno erano al Governo. Noi in
questo momento... quello che ha ricordato il Popolo della
libertà... è che questa possibilità di collaborazione la
apprezziamo e qui lo diciamo pubblicamente. Tutte le volte che c'è
stato qualcosa non lo abbiamo mai nascosto, ma ribadisco che il
discorso politico avviene in un'altra sede. Questo è un discorso
che con il bilancio... fa un atto amministrativo importante che ha
dei risvolti politici, ma gli accordi di maggioranza non li
facciamo in questa sede, questo l'ho detto in precedenza e lo
ribadisco.
Apprezzo quello che viene detto, apprezzo che ci sia una
valutazione positiva di un certo lavoro, che deve avere dei
cambiamenti; voglio sottolineare che - lo faremo in altre sedi -,
sotto il profilo dell'Amministrazione che cerca di evitare i
doppioni, già nel settore impianti a fune stiamo facendo un lavoro
con l'Assessore e a breve verrà spiegato come si potrà agire in
modo migliore.
Si è cercato in questi due anni come avete visto... qualcuno ha
detto non si è più parlato di casinò: io non lo vedo come un male,
perché, quando si parlava di casinò, era per la ricapitalizzazione,
per il fatto che tutto andava male, che era - come diceva qualcuno
forse riferendosi ai vecchi tempi - un colabrodo. Vorrei poi far
leggere al collega Louvin che l'unico casinò che fa più è il Casinò
di Saint-Vincent, che fa più 4,7, tutti gli altri meno 5, meno 6,
meno 7...
Louvin
(fuori microfono)
- ...talmente in basso
che può solo risalire...
Rollandin (UV) -
...questa è una delle classiche battute
che non ti fanno onore, perché ho portato l'attenzione sui 4
casinò, perché mi ricordo bene che in quest'aula non si faceva mai
riferimento al casinò senza dire:
"vedete, è l'ultimo rispetto a
Campione, Venezia..."
, eccetera; adesso che vi dico che è per
una volta in queste condizioni... non va bene! Credo che su questo
sia difficile trovare...
Concludendo credo che il bilancio sottoposto alla vostra
attenzione - e ringrazio i colleghi che hanno sostenuto
convintamente questa impostazione - vada nella logica di una
coralità di intenti, di una gestione che deve essere coordinata, ma
è nella piena autonomia, anzi più si fa e meglio è. Reputo che la
maggioranza sappia lavorare, sia disponibile a lavorare per far sì
che con l'apporto di chi lavora con l'intenzione, per la Valle
d'Aosta... Noi siamo sempre aperti e riteniamo che questo sia il
metodo di lavorare per avere dei risultati e non con una soluzione
che sia solo di facciata, a noi tutta una serie di dichiarazioni
non ci interessano! Noi ribadiamo che sul tema più politico le
situazioni che si sviluppano e che si stanno sviluppando sono in
un'altra sede, ci sono stati una serie di incontri che
continueranno, che avranno il loro percorso, valutando tutti gli
atti. Questo atto... il fatto di avere una disponibilità di votare
il bilancio credo sia un atto di impostazione che va nella logica
di un raffronto sempre migliore. Grazie.
Presidente
- Prima di proseguire con i lavori del
Consiglio, avrei intenzione di convocare la Conferenza dei
Capigruppo e pregherei anche il Presidente Rollandin di volerci
raggiungere per concertare l'andamento dei lavori. Grazie.
Ovviamente il Consiglio è sospeso per una decina di minuti.
Si dà atto che la seduta è sospesa dalle ore 19,32 alle ore
19,45.
Presidente
- Riprendiamo i lavori.
La Conferenza dei Capigruppo ha stabilito in questo modo la
prosecuzione dei lavori: adesso si passa all'esame dell'allegato,
quindi agli approfondimenti che sono richiesti e alle relative
risposte da parte del Governo, se l'esame degli allegati fosse
terminato prima delle dieci, quando è terminato si chiude la
sessione, altrimenti la sessione prosegue fino alle ore 22.
Il Consiglio prende atto.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK