Consiglio Regionale della Valle d'Aosta - Oggetto del Consiglio n. 2588 del 17 aprile 2002 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
SANITÀ VETERINARIA E ZOOTECNIA
Zootecnia
Precedente
Successivo
Resoconto integrale del dibattito dell'aula
Oggetto del Consiglio n. 2588 del 17 aprile 2002 - Resoconto
OGGETTO N. 2588/XI Disegno di legge: "Incentivi regionali per
l'attuazione degli interventi sanitari a favore del bestiame di
interesse zootecnico".
Articolo 1 (Finalità)
1. La Regione promuove l'attuazione degli interventi idonei a
migliorare lo stato sanitario del bestiame appartenente alle specie
di interesse zootecnico allevato sul territorio regionale ed a
salvaguardare le relative produzioni.
Articolo 2 (Disciplina degli incentivi)
1. Per le finalità di cui all'articolo 1, la Regione può
concedere contributi in conto capitale fino ad un massimo del cento
per cento della spesa ritenuta ammissibile per:
a) il risanamento degli allevamenti da epizoozie e da altre
malattie, purché reso obbligatorio dalla vigente normativa ovvero
inserito in uno specifico programma comunitario, statale o
regionale;
b) la tenuta dell'anagrafe del bestiame e degli allevamenti ai
sensi del regolamento (CE) n. 1760/2000 del Parlamento europeo e
del Consiglio, del 17 luglio 2000, che istituisce un sistema di
identificazione e di registrazione dei bovini e relativo
all'etichettatura delle carni bovine e dei prodotti a base di carni
bovine, e che abroga il regolamento (CE) n. 820/97 del Consiglio,
del decreto del Presidente della Repubblica 30 aprile 1996, n. 317
(Regolamento recante norme per l'attuazione della direttiva
92/102/CEE relativa all'identificazione e alla registrazione degli
animali), e della legge regionale 26 marzo 1993, n. 17 (Istituzione
dell'anagrafe regionale del bestiame e delle aziende di
allevamento);
c) l'assistenza zooiatrica veterinaria;
d) l'effettuazione di controlli sanitari e di qualità sui
prodotti della filiera zootecnica.
2. Possono beneficiare dei contributi:
a) gli allevatori iscritti all'anagrafe regionale del bestiame e
delle aziende di allevamento di cui alla l.r. 17/1993;
b) gli enti e gli organismi associativi i cui scopi statutari
siano coerenti con le finalità della presente legge.
3. I contributi sono concessi, nei limiti della disponibilità di
bilancio, con deliberazione della Giunta regionale, sulla base di
specifici programmi dalla stessa approvati.
4. Relativamente agli interventi di cui al comma 1, lettere a),
c) e d), i programmi di cui al comma 3 sono elaborati da un
comitato tecnico, istituito presso la struttura regionale
competente in materia di sviluppo zootecnico, composto da:
a) il dirigente della struttura regionale competente in materia
di sviluppo zootecnico, con funzioni di coordinatore del comitato,
o suo delegato;
b) il dirigente della struttura regionale competente in materia
di sanità veterinaria, o suo delegato;
c) il dirigente dell'unità budgetaria di sanità animale del
dipartimento di prevenzione dell'azienda USL, o suo delegato;
d) un funzionario della struttura regionale competente in
materia di sviluppo zootecnico.
Articolo 3 (Rinvio)
1. La Giunta regionale, con propria deliberazione, disciplina
ogni altro adempimento o aspetto relativo alla concessione dei
contributi di cui alla presente legge.
2. La Giunta regionale stabilisce altresì, anche in relazione
alle risorse finanziarie disponibili, le modalità ed i criteri per
la concessione e per l'erogazione dei contributi.
3. Le deliberazioni di cui ai commi 1 e 2 sono pubblicate sul
Bollettino ufficiale della Regione.
Articolo 4 (Disposizioni finanziarie)
1. La spesa per l'applicazione della presente legge è
determinata, per l'anno 2001, in lire 13.080 milioni (euro
6.755.256) e, a decorrere dall'anno 2002, in annui euro
9.850.000.
2. L'onere di cui al comma 1 trova copertura nello stato di
previsione della spesa del bilancio della Regione per l'anno
finanziario 2001 e di quello pluriennale per gli anni 2001/2003
nell'obiettivo programmatico 2.2.2.05. "Zootecnia":
- per lire 10.080 milioni, per l'anno 2001, e per annui euro
8.300.000, per gli anni 2002 e 2003, mediante la riduzione delle
risorse iscritte al cap. 42835 "Interventi nel settore della
zootecnia" dello stesso obiettivo programmatico;
- per lire 3.000 milioni, per l'anno 2001, e per annui euro
1.550.000, per gli anni 2002 e 2003, mediante la riduzione delle
risorse iscritte al capitolo 69020 "Fondo globale per il
finanziamento di spese di investimento", dell'obiettivo
programmatico 3.1. "Fondi globali" previsto al punto C.2. "Nuove
linee guida nel settore della zootecnia" dell'allegato n. 1.
3. Per l'applicazione della presente legge la Giunta regionale è
autorizzata ad apportare, con propria deliberazione, su proposta
dell'Assessore regionale competente in materia di bilancio e
finanze, le occorrenti variazioni di bilancio.
Président
Collègues conseillers, ce projet de loi
a eu un parcours très long et compliqué. Le projet de loi n° 116,
concernant les mesures d'incitations régionales pour l'application
des interventions sanitaires en matière de bétail d'intérêt
zootechnique, a été présenté le 10 avril 2001 et les Commissions
III
ème
, V
ème
et II
ème
, à différent
titre, ont été saisies pour l'examen. Le 15 mai 2001 l'Assesseur à
l'agriculture et aux ressources naturelles a communiqué que la
notification du projet de loi à la Commission européenne avait été
décidée.
La III
ème
Commission, dans sa réunion du 5 juin 2001,
a demandé une prorogation de 30 jours des délais prévus pour
l'examen de ce projet de loi; ces délais sont échus le 16 juillet
2001. L'Assesseur, par sa lettre du 4 septembre, avait par la suite
présenté un premier amendement aux dispositions financières de ce
projet de loi; il en avait été donné information aux commissions
qui n'étaient cependant pas dans la mesure de s'exprimer à ce
sujet. L'Assesseur a également été invité à présenter à nouveau
l'amendement lors de la discussion générale: il s'agit de
l'amendement reformulé qui a été remis aux conseillers en début
d'après-midi. Le projet de loi a donc été inscrit à l'ordre du jour
de cette Assemblée, soit puisque l'Assesseur avait informé que
l'avis en matière de compatibilité européenne était bien parvenu à
la Région, soit par échéance des délais prévus par le Règlement.
L'Assesseur a également fait parvenir l'amendement, dont je faisais
état tout à l'heure et qui a été distribué.
La parole au rapporteur, le Conseiller Cerise.
Cerise (UV)
Ognuno di noi si è posto numerosi
interrogativi di fronte ai gravi problemi sanitari che hanno
colpito e che ancora minacciano la zootecnia europea. Le vicende
della mucca pazza poi hanno dimostrato come sia difficile per le
istituzioni riuscire a dare delle risposte univoche, risolutive e
rassicuranti quando sorgono delle emergenze.
Sono problematiche che dalla sfera eminentemente zoologica si
trasferiscono a quella dell'uomo che può essere vittima di malattie
dal decorso drammatico e dall'esito letale; di fronte alla gravità
di queste conseguenze, perdono di importanza altri aspetti, come
quello dei riflessi sui mercati, pur avendo degli effetti
devastanti nel comparto della zootecnia e dei suoi derivati.
Quando il problema della BSE pareva instradarsi verso lo
schiarimento, abbiamo assistito alla distruzione di migliaia di
capi bovini colpiti dall'afta epizootica. Se consideriamo le
modalità di utilizzo delle risorse prato-pascolive, il capitale
bovino esistente, gli obblighi che derivano nel caso della comparsa
di questa epizoozia, possiamo ipotizzare che se ciò avvenisse,
sarebbe a rischio l'intero patrimonio bovino della Valle e le
relative produzioni, con un loro congelamento per diversi anni.
Sappiamo che alcune situazioni di crisi derivano dalla politica
mercantilistica dell'agricoltura europea e che per non incorrere in
esperienze trascorse occorre intraprendere una conversione
dell'agroalimentare seguendo il principio di meno quantità e più
qualità, ma ciò non è ancora sufficiente per quanto riguarda i
problemi interni del settore propriamente zootecnico, per il quale
occorre trovare una strategia complessiva che coniughi la salubrità
degli allevamenti e dei prodotti derivati con l'economicità e le
esigenze di garantire i produttori da eventi che impongono
l'eliminazione dei capi e la sospensione della produzione di interi
centri. Questo disegno di legge va in questa direzione e propone
degli interventi intesi a far fare un salto di qualità nella
gestione e nella promozione della filiera zootecnica valdostana.
Tra gli obiettivi principali vi è quello di perseguire traguardi di
salubrità del bestiame e dei prodotti derivati dalla zootecnia
assicurando la loro tracciabilità.
La legge è innovativa e promuove iniziative sperimentali il cui
successo può incidere significativamente nell'ambito della nostra
zootecnia riaprendo le porte a soddisfazioni economiche e
professionali che gli operatori si sono visti recentemente negare
per numerose concomitanze negative.
Nell'articolo 2 sono indicati gli interventi ammessi a
contribuzione e sui quali occorre fare degli approfondimenti. Con
la disposizione di cui alla lettera a) la Regione vuole ottenere i
seguenti risultati: dotarsi di uno strumento che permetta di far
fronte in modo organico ad emergenze sanitarie che dovessero
verificarsi - vedasi la problematica della BSE nell'anno 2000 -;
poter corrispondere agli allevatori l'indennità compensativa, o
cumulativa, a quella dello Stato nel caso in cui si debbano
effettuare abbattimenti a causa di epizoozie o altre malattie delle
quali l'eradicazione è resa obbligatoria dalla normativa. Il
regolamento di polizia veterinaria conta per i soli bovini oltre 25
casi di malattie per le quali à prevista la denuncia obbligatoria e
che possono essere causa di abbattimenti.
L'ammontare di questa indennità era precedentemente stabilita
nel 50 percento del valore dell'animale dedotte il recupero della
carne e l'aiuto statale, ora sarà determinata dalla Giunta
regionale ai sensi dell'articolo 3 della presente legge sulla base
di quanto concordato in sede comunitaria. In ogni caso il sostegno
non può superare il 100 percento della spesa complessiva. In questo
modo tutti gli allevatori saranno stimolati ad agire
tempestivamente nel caso del verificarsi di queste malattie.
Si vuole poi ottenere il seguente risultato: rifondere agli
allevatori le spese sostenute per combattere malattie secondo piani
resi obbligatori dalla Regione. L'intervento riguarda le fasi della
prevenzione, la cura, la lotta (isolamento) e l'eradicazione
compreso l'abbattimento nel caso l'animale venga dichiarato
irrecuperabile. È prevista una procedura puntuale idonea a
garantire l'efficacia dell'azione senza fare venire meno le giuste
e cautelative operazioni di controllo sulla correttezza
dell'applicazione della misura. Il percorso sarà attestato non solo
dalle prescrizioni veterinarie, ma anche dai risultati dei
laboratori e dell'istituto zooprofilattico.
Si potrà, in prima istanza, con uno specifico programma avviare
una pianificazione mirata contro una malattia che induce perdite
qualitative e quantitative rilevanti per la produzione zootecnica:
la mastite, patologia che interessa oltre il 20 percento delle
lattifere e che per circa il 15 percento risulta al momento non
risolvibile. Con l'attuazione di questo specifico programma di
lotta alla mastite si aumentano le condizioni per fornire un latte
più sano sia se destinato al consumo diretto che alla
trasformazione, ove è richiesto il rispetto di standard di qualità
per le produzioni tipiche. Sarà compito della Giunta regionale,
sulla base delle esperienze passate e avvalendosi dei nuovi e più
efficaci sistemi di controllo, trovare delle formulazioni perché in
nessun modo possano essere attivati meccanismi premianti
l'insorgere di malattie, ma che sostengano solo la loro
eradicazione. Questo significa che il trend del numero dei capi e
delle aziende sane deve solo aumentare con l'adozione di queste
misure perché altrimenti tutta la questione sarà inevitabilmente
rimessa in discussione, ben sapendo che a quel punto la
collettività non sarebbe più disposta a sostenere il settore.
L'altro punto sul quale occorre essere determinati e usare un
linguaggio chiaro, in nome del rispetto delle regole e degli stessi
allevatori, è che queste misure nulla hanno a che fare con passati
sistemi di aiuti relativi a capi genericamente improduttivi. Per
quanto riguarda l'anagrafe bovina, lettera b), non si tratta di un
aiuto vero e proprio, ma di sollevare gli allevatori da un onere
imposto dalla stessa UE. Essa rappresenta una modalità che ha veste
di pubblico interesse, infatti l'accollamento da parte dell'ente
pubblico delle spese necessarie a questa importante azione traduce
le indicazioni dello stesso regolamento del Parlamento europeo n.
1760/2000 e del Consiglio in data 17 luglio 2000.
In Valle d'Aosta esso è già in uso con la marcatura elettronica
effettuata mediante ingestione di un segnalatore leggibile
elettronicamente. Tutti gli elementi identificativi sono riportati
su supporti informatici e costituiscono una vera e propria banca
dati. Si tratta di un'operazione relativamente complessa che
richiede soprattutto tempestività, diligenza e oculatezza negli
aggiornamenti che devono essere costanti. Occorre puntualizzare che
l'iscrizione all'anagrafe del bestiame costituisce lo strumento
fondamentale per attuare gli interventi sanitari ed è
indispensabile per garantire la tracciabilità degli animali e dei
prodotti derivati. Essa è una condizione per ottenere gli aiuti di
cui alla presente legge, articolo 2, comma 2, lettera a).
Anche il punto c) rappresenta un aiuto indiretto all'allevatore,
ma non inteso in termini di redditività, ma nel senso di
facilitargli un servizio importante come quello veterinario. È
promosso un interesse di carattere generale rivolto ad assicurare
la salubrità del bestiame e di conseguenza dei prodotti derivati.
Con questa misura si persegue l'obiettivo di facilitare la presenza
del veterinario anche in zone disagiate, coprendo l'intero
territorio regionale, nonché nelle festività e nelle ore notturne,
restando in carico all'allevatore il pagamento della visita. Si
applicano per l'attuazione della misura le norme previste dal
regime "de minimis" di cui al regolamento n. 69/2001.
La quarta misura, punto d), riguarda l'effettuazione di
controlli sanitari e di qualità sui prodotti della filiera
zootecnica. Va specificato che riguardo ai primi si applica il
regime relativo ad aiuti da e per conto terzi. Per i controlli di
qualità occorre fare un'estensione riprendendo quanto riportato al
punto 15.1 degli "Orientamenti comunitari per gli aiuti di Stato
nel settore zootecnico", dove si ammettono ad aiuto, nella misura
fino al 70 percento per test, la determinazione della qualità
genetica o della resa del bestiame. L'attuazione della misura è
particolarmente indirizzata a promuovere una filiera della carne
recuperando alla rendita e alla produttività una buona parte degli
oltre 6.000 vitelli che ogni anno sono destinati all'ingrasso
presso aziende di fuori Valle.
È una misura che in sede di applicazione realizza una
perequazione tra le condizioni di produzione che si praticano in
pianura e quella da realizzarsi presso le nostre più disagiate
aziende. Si aprono quindi nuove possibilità di reddito per i nostri
allevatori. Dobbiamo ricordare come in Valle si disponga già della
totale rintracciabilità in applicazione del regolamento n. 1760 sui
disciplinari per la produzione di carne con l'etichettatura, per
mettere di fronte al consumatore l'intero percorso dell'animale:
dal luogo e dall'azienda di nascita a quello della macellazione.I
programmi che pianificano l'attuazione della lotta alle malattie,
l'assistenza zooiatrica e i controlli sanitari e di qualità sui
prodotti della filiera zootecnica, in base ai quali sono previste
le disponibilità finanziarie, nei limiti delle disponibilità del
bilancio, sono predisposti da un apposito comitato tecnico.
L'attuazione di questa legge prevede un investimento di circa
14,6 milioni di Euro nel biennio 2002-2003 (al riguardo è stato
presentato un emendamento). Con questa norma si da corso ad
un'azione che ci pone all'avanguardia nel settore non solo su scala
nazionale, per cui essa sarà presa ad esempio da altre.
Si sottolinea la coerenza di questa legge con gli auspici e le
sollecitazioni contenute nella risoluzione del Parlamento europeo
su 25 anni di applicazione del regime comunitario a favore
dell'agricoltura nelle regioni montane. Con essa si completa il
quadro normativo relativo al nuovo corso degli aiuti nel settore
agricolo, dando pieno adempimento agli impegni assunti in sede di
programma di legislatura. Questa proposta di legge ha passato il
vaglio delle Divisioni agricoltura, concorrenza e sanità della
Commissione europea.
Président
La parole à l'Assesseur à l'agriculture
et aux ressources naturelles, Perrin.
Perrin (UV)
Je veux avant tout remercier le rapporteur
pour son illustration très exhaustive, ce qui me permettra une
courte intervention. Je veux aussi remercier les fonctionnaires qui
ont travaillé à ce projet de loi et aux différentes phases de
notification et de négociation avec les services de la Commission
européenne.
Je n'ai pas l'habitude d'utiliser un langage trop optimiste, je
suis toujours très prudent dans mes déclarations, mais
permettez-moi de déclarer face à cette Assemblée toute ma
satisfaction pour la présentation de ce projet de loi qui a fait
l'objet d'un grand débat et qui va se terminer aujourd'hui par un
résultat positif.
Les conclusions de la décision de la commission sont éloquentes,
je voudrais les relire:
"Le iniziative previste alle lettere a),
interventi regionali per il risanamento degli allevamenti da
epizoozie e da altre malattie, in particolare quelle previste per
la lotta alla mastite bovina, e c), controlli sanitari e di qualità
sui prodotti della filiera, possono essere considerate compatibili
con il mercato comune, ai sensi dell'articolo 87, paragrafo 3,
lettera c), del Trattato CE in quanto agevolano lo sviluppo del
settore agricolo senza alterare le condizioni degli scambi in
misura contraria al comune interesse. Le iniziative di cui alla
lettera b), assistenza zooiatrica veterinaria, non ricadono nel
disposto di cui all'articolo 87, paragrafo 1 del Trattato, in
quanto i relativi contributi verranno concessi conformemente alla
regola "de minimis""
.
La mesure prévue par l'article 2, lettre b), "Tenuta
dell'anagrafe del bestiame", n'est pas considérée une aide d'Etat,
comme déclaré dans la note envoyée à la commission qui récite:
"Il sistema di identificazione degli animali è ritenuta una
questione di pubblico interesse e pertanto l'Amministrazione
regionale della Valle d'Aosta si assume tutti i costi relativi,
senza onere per l'allevatore"
.
Le projet de loi que nous présentons aujourd'hui représente un
des derniers éléments qui manquait à la construction que nous avons
bâtie pendant ces années pour réorganiser notre agriculture et
surtout pour la mettre en syntonie avec les orientations et les
directives de l'Union européenne.
Le Plan de développement rural est un instrument qui se démontre
toujours plus important et vital pour le développement des
entreprises agricoles et plus en général de l'espace rural
montagnard; la loi n° 21/2001, portant dispositions en matière
d'élevage et de ses produits, et ce projet de loi complètent le
cadre des interventions à faveur de l'élevage.
Les mesures prévues. D?abord, le plan sanitaire, y compris la
lutte à la mammite des bovins: il s'agit d'un instrument
fondamental pour garantir la santé de nos élevages et surtout la
salubrité des produits, le lait et la viande en particulier,
garantie nécessaire pour la qualité de ces produits et surtout pour
la sûreté et la tutelle du consommateur. Par cette mesure il est
possible d'envisager des plans obligatoires concernant tout le
territoire et tous les élevages par des interventions de
prévention, de contrôle et d'éradication de la maladie. Puis
l'assistance vétérinaire qui garantit aussi un service pour les
urgences pendant la nuit et les jours de fête; la gestion de
"l'anagrafe", enrichie de données utiles pour permettre des
contrôles sanitaires de qualité et de traçabilité des produits, est
garantie par l'intervention directe de l'Administration
régionale.
La mesure concernant le contrôle sanitaire et le contrôle de
qualité sur les produits de la filière a pour but la réalisation
d'un programme de développement de la production de la viande, avec
l'utilisation des races autochtones, races à double aptitude, afin
d'augmenter la qualité des produits et le revenu des éleveurs. Il
s'agit d'une mesure importante qui pourra valoriser un produit qui
a été jusqu'à présent négligé, celui de la viande, et qui, suite à
la crise conséquente au phénomène de la BSE, a perdu encore de la
valeur et du marché.
Je présente enfin l'amendement concernant l'article 4,
"Dispositions financières", assorti de l'avis favorable de la
Direction du budget et de la programmation. Nous prévoyons une
dépense de 4.750.000 € pour 2002, pour faire démarrer le programme
d'interventions, et de 9.850.000 € à partir de l'année financière
2003. Je présente aussi un amendement en demandant la déclaration
d'urgence afin de faire progresser l'application de la loi et de
donner des réponses concrètes aux éleveurs.
Président
La discussion est ouverte.
La parole au Conseiller Tibaldi.
Tibaldi (FI)
Volevo fare alcune osservazioni su questo
disegno di legge, che ha come contenuto alcuni argomenti
indubbiamente importanti per il settore zootecnico, del quale più
volte è stata sottolineata la crisi che sta attraversando in questo
momento.
Il disegno di legge in oggetto è nato come "provvedimento
stralcio" rispetto al disegno di legge n. 85, poi diventato legge
regionale, sul presupposto di accelerare una procedura che eroga
finanziamenti al settore; un disegno di legge che sollevò non poche
perplessità e anche contraddizioni qualche mese fa e che sviluppò
anche un certo malcontento nel settore zootecnico proprio per la
sua mancata attuazione.
Abbiamo letto anche noi le osservazioni che pervengono dalla
Commissione dell'Unione europea, la quale sì, è vero, come dice
l'Assessore, che si rallegra, non ha obiezioni da sollevare in
merito alla detta misura, però a seguire ci sono tre pagine fitte
di precisazioni e, a nostro avviso, sono precisazioni di tutt'altro
che secondaria importanza. In particolare gli interventi sono di
tre tipi: per il risanamento degli allevamenti, per l'assistenza
zooiatrica veterinaria e per i controlli sanitari e di qualità sui
prodotti della filiera. Per quanto riguarda i primi, ci deve essere
un apposito programma che abbia
"carattere di obbligatorietà su
tutto il territorio ed in tutti gli allevamenti"
, quindi
l'esistenza di un atto pianificatorio. Per quanto riguarda i
secondi:
"La misura sull'assistenza zooiatrica-veterinaria, di
cui all'articolo 2, lettera c), è finalizzata a garantire la
reperibilità di un veterinario per gli interventi di urgenza nelle
fasce notturne e nei giorni festivi. Le autorità italiane hanno
specificato che si tratta di un intervento a favore del veterinario
libero professionista, mentre nulla viene erogato a favore
dell'allevatore che è tenuto a pagare l'onorario della
visita"
.
Si capisce che questo tipo di misura già va in direzione del
veterinario professionista che interviene. Sarebbe interessante
avere alcune spiegazioni dall'Assessore su come viene versato il
contributo, cioè come interviene questa misura finanziaria a favore
del veterinario piuttosto che dell'allevatore, anche perché
quest'ultimo è tenuto a pagare l'onorario della visita. Per quanto
riguarda il terzo punto:
"Le autorità si sono impegnate a
rispettare la soglia del 70
percento…"
- si presume dei
contributi -
"… per i test per la
determinazione della qualità genetica e resa del bestiame"
,
secondo quanto disposto dagli "Orientamenti comunitari", allora
dove sta scritto nel disegno di legge che questa soglia del 70
percento viene fissata visto che qui gli incentivi in conto
capitale sono tutti intesi al 100 percento? Se ce lo può spiegare
l'Assessore, ci farebbe una cortesia.
Il discorso
"dell'idoneo programma di prevenzione, controllo
ed eradicazione della malattia"
, di cui si diceva per il
risanamento degli allevamenti, è importante. Il programma deve
essere realizzato a livello comunitario, nazionale o regionale.
Che cosa esiste a livello regionale in questo senso? Quali tipi
di programma di prevenzione, controllo ed eradicazione della
malattia esistono?
Sempre per quanto riguarda il risanamento degli allevamenti,
"la commissione esige che esistano disposizioni comunitarie o
nazionali, stabilite da leggi o da norme regolamentari o
amministrative"
e inoltre che
"solo le malattie di interesse
per le pubbliche autorità… possono
essere oggetto di sovvenzione"
- cioè di intervento con questo
contributo -
"e non in casi in cui gli agricoltori devono
ragionevolmente rispondere a titolo individuale"
, dove qui non
è previsto alcun aiuto, quindi qui si presume che intervenga la
tutela assicurativa. Sarebbe anche interessante che l'Assessore ci
spiegasse questa discriminante, questo spartiacque fra il momento
in cui interviene la tutela assicurativa - tutela assicurativa alla
quale avete consigliato gli agricoltori di procedere,
sottoscrivendo i certificati di adesione di cui si è parlato anche
in quest'aula in forza di due interpellanze da noi proposte - e
quello in cui invece può intervenire il contributo previsto dal
disegno di legge n. 116.
"Le misure di aiuto devono
prefiggersi…"
- si dice inoltre -
"… la prevenzione, la compensazione
o la prevenzione e la compensazione"
.
Nessun tipo di aiuto può essere effettuato se la normativa
comunitaria prescrive oneri specifici per taluni tipi di misure di
lotta contro le infezioni o se prevede che il costo delle misure
sia a carico dell'azienda agricola. Leggendo i passi di questa nota
comunitaria, si capisce che l'incidenza delle prescrizioni è
notevole: da un lato abbiamo il disegno di legge che stanzia non
pochi milioni di euro a favore di questo settore, d'altro lato
vediamo che il campo di azione diventa estremamente ristretto,
rigido. Fra l'altro per quanto riguarda il punto b), di cui prima
faceva cenno l'Assessore, concernente la tenuta dell'anagrafe del
bestiame, si legge che questa è stata ritirata dalla notifica,
quindi si presume che questo punto venga stralciato dal disegno di
legge. Non viene stralciato, perché? Perché non necessita forse di
placet comunitario come suggerito dagli uffici amministrativi
dell'Assessorato?
(interruzione dell'Assessore Perrin, fuori microfono)
Se a queste domande l'Assessore potesse dare una risposta ci
farebbe piacere.
La considerazione generale che vogliamo fare è la seguente.
Sulla base delle indicazioni fornite dalla Commissione dell'Unione
europea, questi aiuti possono essere utilizzati se effettivamente
il bestiame o meglio il patrimonio zootecnico valdostano si trova
in condizioni piuttosto gravi, cioè se ci sono malattie diffuse di
un certo tipo riconosciute nell'ambito di questi programmi. Di
conseguenza l'ente pubblico interviene e con gli incentivi e con
una campagna di risanamento.
Sulla base delle risposte che sono sempre state date alle nostre
interpellanze è stato sottolineato più volte che il patrimonio
zootecnico valdostano è sano, cioè siamo un "territorio
ufficialmente indenne" da certi tipi di malattie e, se ricordo
bene, "ufficialmente indenne" vuol dire che la percentuale di capi
malati è al di sotto dell'1 percento. Il ragionamento che faccio ad
alta voce allora è questo: se il nostro patrimonio zootecnico ha
questi livelli di qualità sanitaria e il disegno di legge n. 116
prevede interventi massicci per risanare il bestiame, come verranno
impiegati questi soldi, come si interviene a favore di questo
settore? Non è che si riesca ad incentivare gli allevatori o
qualche allevatore ad ammalare il proprio bestiame per poter
ottenere i contributi? L'Assessore ride, sorride anche il
Capogruppo Cottino, ma noi in maniera molto prudente e, se
vogliamo, da profani gli proponiamo questa domanda perché mi pare
di capire che la politica regionale sia stata indirizzata verso la
tutela delle diverse filiere produttive, cioè carne, latte e
fontina.
Se però si perde la qualifica di "territorio ufficialmente
indenne", ovviamente queste etichette di prestigio vengono meno. Il
disegno di legge n. 116 interviene proprio per far fronte a
situazioni di difficoltà, di disagio; vogliamo capire allora come
interviene visto che gli stanziamenti sono tutt'altro che irrisori.
L'unica via di uscita, secondo noi, potrebbe essere quella della
prevenzione, però non ci risulta che ad oggi ci sia un piano di
prevenzione in questo senso.
Président
La parole à la Conseillère Squarzino
Secondina.
Squarzino (PVA-cU)
Solo alcune osservazioni. Credo che
sia da tutti considerato necessario rispondere all'esigenza
espressa dal mondo agricolo di interventi nel settore zootecnico.
Ritengo che su questo dato di principio tutti concordino.
Gli interventi che il disegno di legge presenta sono interventi
ricondotti quasi tutti nell'indicazione dei programmi della
Comunità europea, quindi sono in linea con quanto prescrive la
Comunità europea e per quelli che presentano alcune problematicità
viene invocato il principio di deroga perché la Comunità europea
dice che gli aiuti, visto che sono destinati ad agevolare lo
sviluppo di talune attività, non alterano le condizioni degli
scambi in misura contraria al comune interesse. Quindi c'è un aiuto
che rimane legato alla Regione e non crea turbative negli scambi
nel mercato comune danneggiando interessi di altre regioni. È un
disegno di legge che è stato, secondo me giustamente, notificato
alla Comunità europea perché è opportuno che gli interventi che
vengono fatti nella nostra regione si collochino all'interno della
politica agricola più ampia.
Il disegno di legge prevede all'articolo 2 quali sono le
tipologie di intervento. Credo che il titolo "Disciplina degli
incentivi" sia un po' troppo generico e non troppo pertinente, nel
senso che l'articolo 2 indica la tipologia di interventi, il tetto
massimo di spesa, i beneficiari, ma le cose più importanti, cioè
qual è la procedura che viene usata, quali sono i criteri in base
ai quali vengono attuati questi interventi, quali sono le risorse
che vengono date anche alle varie tipologie di programma, tutto
questo non viene detto e tutto viene demandato semplicemente alla
delibera di Giunta regionale: ancora una volta questa è una legge
di affermazioni di principi e poi tutta la realizzazione è
demandata alla Giunta regionale.
Ci si chiede allora: il Consiglio che funzioni ha? Soprattutto
tenendo conto del fatto che questo Consiglio ha approvato un piano
di sviluppo rurale; noi lo abbiamo approvato con molta convinzione,
Assessore, lei lo sa, perché era un piano chiaro in cui si diceva
quali erano gli obiettivi che si volevano raggiungere, quali gli
strumenti usati, quali procedure, quali priorità, quali interventi,
quali azioni e anche per ogni tipologia di azione erano indicati i
destinatari e le finalità. Ora, nel momento in cui si è discusso
del Piano di sviluppo rurale, era emersa un'esigenza formulata con
la domanda: ma qual è il programma del settore zootecnico? Rientra
questo o non rientra nel Piano di sviluppo rurale? Era emerso dalla
risposta che non rientrava nel piano essendo una cosa a parte.
Però l'ampio settore zootecnico viene affrontato da lei,
Assessore, con leggi settoriali come questa, ma senza che siano
precisati in modo chiaro gli obiettivi, le priorità, i tempi, gli
strumenti. Tutto è demandato alla Giunta che decide. Mi va anche
bene che sia la Giunta a decidere, ma dovrebbe farlo all'interno di
un piano chiaro che porta alla conoscenza del Consiglio, che il
Consiglio approva e su cui esprime le proprie indicazioni
politiche. Sicuramente l'Assessore e la Giunta avranno in mente
questo piano, ma questo piano finora è presente solo in indicazioni
orali, frammentarie in interventi settoriali. Io non l'ho visto,
può darsi che ci sia e che non lo abbia visto, quindi la prego, se
ci fosse questo piano di sviluppo della zootecnia preciso, di
portarlo alla conoscenza del Consiglio.
Ci sono piani settoriali quale, ad esempio il piano carne, il
piano qualità per incentivare l'utilizzo della carne; è un piano
che deve essere potenziato, ma questo in che rapporto sta con tutti
gli altri fattori, soggetti, attività diverse previste in un piano
più generale sulla zootecnia? È questo ciò che manca. Non mi
preoccupo che sia la Giunta a prendere decisioni specifiche, purché
lo faccia a fronte di un piano che è stato chiaramente definito,
che è stato approvato, esaminato nelle sedi opportune.
Questo non c'è. Credo quindi che sia questo il limite di fondo
in cui si inserisce questa legge: questa legge, affidando tutto in
mano alla Giunta e senza che siano state definite politicamente nel
Consiglio le grandi linee, si traduce in una somma di svariati
miliardi, 28 miliardi di lire in due anni, 2002 e 2003, e poi altri
anni successivi, dati in mano alla Giunta, che decide come
applicarli, con quali proporzioni, con quale tempistica, con quale
priorità.
Vorremmo avere alcune precisazioni su questo e poi, Assessore,
già prima che iniziasse la seduta consiliare le avevo accennato che
queste e altre domande avremmo voluto discuterle con lei in
commissione, avremmo desiderato che questo disegno di legge, una
volta giunta la notifica dalla Commissione europea, fosse di nuovo
rinviato in commissione. Invece ce lo siamo visto iscritto in
Consiglio per decorrenza di termini.
Avremmo potuto oggi chiedere in Consiglio che fosse riassegnato
alla commissione. Non l'ho fatto, perché questa richiesta avrebbe
potuto essere interpretata come dettata dalla volontà di boicottare
la legge. Non posso però, non denunciare un atteggiamento di "non
rispetto" nei confronti della commissione dove sarebbe stato
possibile approfondire meglio queste tematiche.
Lei sa benissimo, Assessore, che quando in commissione si è
discusso di questo disegno di legge - ed era il mese di giugno
dello scorso anno -, una serie di domande erano state sollevate e
probabilmente su quelle questioni tutti avremmo voluto avere una
risposta, cosa che non è stata possibile.
Voglio poi sottolineare una cosa: è vero, lei tutto sommato può
motivare la discussione in aula oggi del disegno di legge n. 116
dicendo di aver seguito la procedura indicata all'articolo 69 bis,
"atti notificati alla Commissione europea", laddove si dice che il
proponente deve depositare gli eventuali emendamenti presso la
Presidenza del Consiglio regionale almeno 48 ore prima della seduta
consiliare.
Fra l'altro abbiamo avuto oggi l'emendamento al disegno di legge
che lei ha presentato, quindi questo emendamento finanziario mi
sembra corretto rispetto all'articolo del Regolamento che lei ha
richiamato, ma vorrei capire questo successivo emendamento che lei
propone sull'urgenza…
(interruzione dell'Assessore Perrin, fuori microfono)
… io chiedo. Poteva proporre prima
l'emendamento. Anche da parte sua, Assessore, c'è una non
attenzione nei confronti del Consiglio.
Président
Une petite précision de nature
technique pour l'amendement présenté par l'Assesseur Perrin: le
délai de 48 heures est prévu aux fins de permettre à la structure
régionale compétente en la matière d'exprimer son avis technique de
compatibilité avant la séance du Conseil.
Puisque l'Assesseur a eu la gentillesse d'amener avec
l'amendement aussi la déclaration de la structure compétente
d'après laquelle:
"Si attesta che la dichiarazione di urgenza di
cui all'allegato emendamento è disposizione procedurale statutaria,
pertanto non necessita di notifica alla Commissione europea",
je pense que le problème, Mme Squarzino, est déjà largement
défini.
La parole au Conseiller Lanièce.
Lanièce (SA)
Il disegno di legge n. 116, riguardante gli
incentivi regionali per l'attuazione degli interventi sanitari a
favore del bestiame di interesse zootecnico, rappresenta
sicuramente una piccola boccata di ossigeno per il settore
dell'agricoltura, alla luce anche delle gravose difficoltà che sta
vivendo il mondo agricolo.
Questo disegno di legge prevede l'attuazione di diversi
interventi idonei a migliorare lo stato sanitario del bestiame di
interesse zootecnico e a salvaguardare le relative produzioni, il
tutto attraverso la concessione di contributi in conto capitale,
contributi le cui modalità e i cui criteri di concessione saranno
stabiliti dalla Giunta regionale con apposite deliberazioni. Questo
provvedimento permetterà quindi di completare gli interventi
previsti, dall'Assessorato regionale all'agricoltura, per il
settore zootecnico, dando pertanto - me lo auguro - una maggiore
garanzia agli allevatori per l'attività che svolgono e per il
lavoro di selezione degli animali.
Come penso tutti sappiano, questo disegno di legge faceva parte
del disegno di legge n. 85, "Disposizioni in materia di allevamento
zootecnico e relativi prodotti", che era stato presentato dalla
Giunta regionale il 2 giugno 2000 e che era stato poi inviato alla
Commissione europea per il parere in merito, "privato" però della
parte oggi in discussione. Dopo esattamente un anno il disegno di
legge n. 85, dopo la decisione della Commissione europea del 5
giugno 2001, era ritornato vistato da Bruxelles e quindi approvato
finalmente in Consiglio regionale nel luglio 2001.
Nel frattempo una parte del testo originario del disegno di
legge n. 85 era stata estrapolata, come dicevo prima, ed era stata
oggetto di un altro provvedimento legislativo, il disegno di legge
n. 116, oggi in esame, che era stato presentato dalla Giunta in
data 10 aprile 2001.
Come tutti sapete, il disegno di legge n. 116, dopo un'ampia
discussione, a seguito dei pareri degli uffici competenti, fu
notificato anch'esso alla Commissione europea per il conseguente
parere, parere che è pervenuto il 23 marzo scorso. Il perché di
tutto questo complesso iter penso che sia difficile da spiegare, ma
ancor più difficile da capire e pertanto ritengo opportuno fare
alcune considerazioni personali in merito a questa vicenda dai
contorni, come affermavo, non molto chiari e che purtroppo - ed è
questa la cosa più grave - ha creato, sta creando e forse creerà un
fortissimo malcontento nel mondo agricolo valdostano.
Questa vicenda innanzitutto mette in evidenza le difficoltà di
rapporto con l'Unione europea e quanto sia difficile districarsi
fra leggi e regolamenti farraginosi che tendono ad uniformare tutto
quanto, senza tener conto delle singole peculiari differenze;
inoltre questa situazione denota una preoccupante sempre minore
autonomia legiferativa e quindi operativa in questo settore così
vitale per la nostra Regione, qual è l'agricoltura. Il perché è
chiaro: molte decisioni vengono ormai prese a livello europeo,
senza che le nostre necessità siano perlomeno prese in
considerazione.
Il problema qui in Valle d'Aosta è che non si è stati capaci o
si è nell'impossibilità di fare un fronte unico per difendere
l'agricoltura di montagna, la nostra agricoltura, che presenta
parametri e particolarità uniche, che non possono venire inglobate
con quelle delle altre regioni europee, particolarità che mal si
addicono alle necessità e alle restrizioni europee, che trattano
tutti e tutto allo stesso modo, come se esistesse una sola
agricoltura, cioè quella di pianura. Occorre quindi che vengano
rafforzate le capacità tecniche e operative degli uffici regionali
competenti, che hanno il gravoso compito di seguire gli aspetti
procedurali di formulazione e di interpretazione giuridica dei
provvedimenti, in modo da dare maggiore certezza agli stessi;
infatti è proprio a causa della presenza o meglio dell'ingerenza
delle nuove normative europee che la Regione sta incontrando
purtroppo maggiori difficoltà ad intervenire, come ha sempre fatto,
a sostegno dell'agricoltura.
Dobbiamo svincolarci dal modo di pensare in grande della
Comunità europea, teso ovviamente alla difesa di equilibri
produttivi di ampio respiro fra i Paesi dell'Unione. Se le regioni
non si preoccuperanno di salvaguardare il proprio prodotto tipico
locale, non possiamo pensare che questa tutela venga considerata
parimenti indispensabile dall'Europa. L'autonomia gestionale ed
organizzativa della nostra agricoltura, dunque, mai come oggi, ha
la necessità di essere promossa e protetta. Adesso che abbiamo la
fortuna di avere da alcuni anni un nostro Europarlamentare è il
momento buono per far sentire la nostra voce.
L'Onorevole Caveri ha già coinvolto altri europarlamentari sulle
tematiche legate alla montagna; i nostri Parlamentari, Collé e
Rollandin, conoscono perfettamente le problematiche della nostra
"eroica" agricoltura e sono sicuramente disponibili, ovviamente se
interpellati e coinvolti, assieme alla Giunta regionale e a tutto
il Consiglio regionale, a battersi per far sentire e sostenere la
voce degli agricoltori di montagna e per evitare il ripetersi in
futuro della situazione che stiamo attualmente vivendo,
esemplificata dall'incertezza sugli aspetti normativi e
procedurali, che ha interessato tutto l'iter relativo alla
predisposizione dei provvedimenti relativi alla zootecnia.
Il settore da un anno a questa parte è in grave crisi; siamo
obbligati a far subito qualcosa come amministratori, altrimenti si
rischia veramente di decretare la fine dell'agricoltura in Valle
d'Aosta. Questo è un settore nei cui confronti si sta perdendo
interesse e convenienza e se lo lasciamo andare allo sbaraglio,
senza difendere le nostre particolarità e diversità, di questo
settore resterà ben presto solo un ricordo.
Il caso di mucca pazza scoperto l'anno scorso ci ha dimostrato
come, in poco tempo, il lavoro di anni possa essere cancellato da
eventi più grandi dell'umile ma importantissimo sacrificio che ogni
allevatore compie quotidianamente, così come non possiamo
dimenticarci del blocco degli alpeggi, dovuto al rischio afta, che
ha rischiato, sempre l'anno scorso, di compromettere la
monticazione e ha impedito, per un certo periodo, lo svolgimento
delle rassegne del bestiame e delle batailles de reines, creando
ulteriori e non pochi disagi al settore. Occorre approfittare del
fatto che l'ONU ha proclamato quest'anno, il 2002, come "L'Anno
internazionale della montagna", e quindi certe problematiche
possono e debbono essere più facilmente oggetto di discussione e di
analisi.
Inoltre non dobbiamo dimenticarci che questo stesso Consiglio
regionale aveva votato all'unanimità, all'inizio dell'anno scorso,
un ordine del giorno presentato dal sottoscritto, assieme
all'Assessore, e firmato da altri colleghi del Consiglio, ordine
del giorno che impegnava la Giunta regionale a farsi promotrice di
una forte azione politica a livello europeo, con il coinvolgimento
del proprio Europarlamentare, del Comitato delle regioni, del
Comitato economico e sociale dell'Unione europea e di concerto con
il Governo italiano, al fine di poter rivendicare una giusta e
differenziata attenzione nei confronti delle zone di montagna,
attraverso l'attribuzione nei criteri di applicazione di futuri
ulteriori provvedimenti di coefficienti che tengano conto sia della
particolarità delle aree alpine sia delle caratteristiche
morfologiche del territorio, ove tali determinazioni dovranno
essere applicate.
Pertanto o in quest'aula gli ordini del giorno vengono votati
tanto per dare qualche contentino alle iniziative dei singoli
consiglieri regionali, senza preoccuparsi di dare applicazione al
contenuto dell'atto votato, oppure occorre oggi più che mai cercare
di dare attuazione concreta a ciò che era scritto in quell'ordine
del giorno, cercando di lavorare tutti assieme, trasversalmente,
per promuovere una politica della montagna incisiva e aderente alle
singole reali esigenze collegate alla valorizzazione del patrimonio
agricolo montano. Tutto ciò sperando che possa servire a far
finalmente capire a livello europeo la necessità di un forte
riconoscimento delle zone di montagna come la nostra, non più come
zone svantaggiate, ma come zone particolari ed importanti,
all'interno delle quali occorre sostenere l'agricoltura, che fra
l'altro svolge anche un'importante funzione di equilibrio
ambientale e di valorizzazione turistico-paesaggistica.
La seconda considerazione che mi sento di fare, in modo che
queste problematiche possano essere meglio affrontate in futuro, è
che, vista la complessità dell'argomento e del dibattito in corso,
ci sia una maggiore attenzione da parte degli uffici competenti in
merito all'iter procedurale dei vari provvedimenti legislativi.
Non voglio fare della polemica, ma in tutta questa vicenda c'è
stata da parte dell'Assessorato regionale all'agricoltura una certa
leggerezza ed approssimazione nella gestione della normativa, delle
disposizioni europee e dell'iter procedurale.
A riprova di questa mia affermazione mi corre l'obbligo di fare
alcuni esempi. Basti pensare che un dirigente dell'Assessorato,
nella ormai famosa riunione dell'AREV del 10 maggio, aveva in
quella sede dichiarato verbalmente che il disegno di legge n. 116,
relativo ai contributi per la zootecnia, era "tutto okay" e quindi
non necessitava di notifica alla Commissione europea, salvo poi, il
giorno dopo, con tanto di parere scritto affermare che:
"Risulta
razionalmente sostenibile, sotto il profilo dell'opportunità
dell'efficienza operativa, che allo stato delle cose si configuri
più vantaggioso notificare il disegno di legge n. 116, unitamente
ai programmi applicativi, in modo da trattarli congiuntamente in
sede comunitaria e da ottenere il parere complessivo in tempi
sensibilmente più brevi?
, decidendo quindi di inviare tutta la
documentazione in materia alla Commissione europea, disattendendo
aspettative e dichiarazioni verbali rassicuranti dallo stesso
dirigente il giorno prima fornite agli allevatori, riuniti
nell'assemblea dell'AREV, dichiarazioni che avevano creato una
forte tensione fra gli allevatori e i politici presenti in
assemblea.
Un altro esempio riguarda l'Assessore che il 19 aprile 2001 in
III Commissione, nell'illustrare il disegno di legge n. 116,
affermava - come da resoconto - che:
"il testo di legge non
necessita di notifica",
salvo poi qualche minuto più tardi, a
seguito di una domanda, del Consigliere Cerise, sulla necessità o
meno di notificare l'atto, rispondere dicendo che è corretto che la
commissione approfondisca la questione, anche se ritiene che il
disegno di legge non dovrebbe essere notificato - siamo già passati
al condizionale - per poi infine, con lettera del 27 aprile 2001,
inviata a tutti gli allevatori valdostani, dichiarare che il
disegno di legge deve essere notificato alla Commissione europea,
dando di conseguenza per certo che il parere richiesto agli uffici
competenti dalle Commissioni consiliari II, III e V, parere
relativo alla necessità o meno della notifica, richiedeva la
notifica dell'atto. Peccato che il parere richiesto, a seguito
anche di un ennesimo sollecito scritto del 10 maggio, sia pervenuto
ai commissari solamente l'11 maggio.
Questa dilazione di tempi a cosa fu dovuta?
Altro esempio, altro mistero. In origine era stato predisposto
dall'Assessorato all'agricoltura un unico disegno di legge, il n.
85, riguardante il settore zootecnico. Questo disegno di legge fu
notificato alla Commissione europea il 28 giugno 2000; in seguito
fu deciso dall'Assessorato di estrapolare dal disegno di legge, di
cui sopra, la parte relativa alla questione sanitaria,
predisponendo un atto apposito, cioè il disegno di legge n. 116,
giustificando questa scelta con la necessità di intervenire con la
massima urgenza nell'ambito sanitario per far fronte alla gravità
del momento dovuta ai problemi creati dalla sindrome bovina
spongiforme e dall'afta epizootica.
Sta di fatto che però il parere della Commissione europea sul
disegno di legge n. 85, senza la parte relativa alla questione
sanitaria, è pervenuto nel giugno 2001, mentre il parere sul
disegno di legge n. 116, quello creato per venire incontro
rapidamente all'urgenza del momento, è pervenuto solo il 23 marzo
scorso, ben otto mesi dopo.
Viene da chiedersi chi è stato colui che ha proposto di
estrapolare dal disegno di legge n. 85 la parte relativa alla
questione sanitaria, anche perché, visto ciò che è accaduto,
probabilmente se non si fosse proceduto a nessun stralcio, il
disegno di legge nella sua interezza sarebbe stato comunque
approvato dalla Commissione europea nel giugno 2001, con una
notevole e positiva incidenza sul mondo degli allevatori, evitando
polemiche e difficoltà invece oggi più che mai presenti fra gli
allevatori valdostani.
Altro problema, comunque in parte già sottolineato, riguarda la
necessità della notifica del disegno di legge n. 116. Le polemiche
dell'anno scorso hanno visto come primo imputato il Consigliere
Cerise e poi le commissioni consiliari, in particolare la III.
Oggi, leggendo le comunicazioni della Commissione europea, inerenti
l'atto in discussione, se ne deduce che "l'okay" è stato dato
comunque invocando la deroga dell'articolo 87, paragrafo 3, lettera
c) del Trattato che istituisce la Comunità europea, un parere
quindi positivo, ma approvato di misura.
Pensate un po' se invece si fosse proceduto tout court senza
alcuna notifica, come qualche membro della Giunta, qualche
consigliere, un futuro senatore e qualche funzionario avevano
caldeggiato?
Oggi ci troveremmo nella medesima attuale situazione o saremmo
forse qui a discutere sul provvedimento preso dalla Commissione
europea di annullare gli aiuti concessi al mondo agricolo senza la
necessaria notifica, chiedendone la restituzione con il pagamento
anche degli interessi, come è successo in Sardegna. Capite da
questi esempi come ci si trovi di fronte ad una situazione molto
poco chiara, all'interno della quale noi stessi consiglieri
fatichiamo a capire tutti i risvolti.
Colleghi consiglieri, mettetevi nei panni degli allevatori: cosa
possono pensare di noi amministratori? Immaginatevi la scena di un
allevatore qualsiasi che a fine 1999 viene convocato ad una
riunione relativa al Piano di sviluppo rurale, dove per esempio
sono presenti l'Assessore e qualche funzionario dell'Assessorato,
che illustrano le novità previste dall'Agenda 2000, dicendo che i
soldi percepiti precedentemente con le misure previste dalla legge
regionale n. 30, indicativamente, rimarranno gli stessi, anche se
verranno percepiti in base a misure e criteri diversi.
L'allevatore, già di per sé contento di questa affermazione, chiede
come mai nel Piano che si sta illustrando non si parli di
zootecnia.
A questa domanda gli esperti dell'Assessorato dicono di non
preoccuparsi in quanto si sta predisponendo un atto legislativo che
permetterà di venire incontro agli allevatori nella stessa misura,
in termini di denaro, prevista con la legge n. 30 e con gli altri
provvedimenti allora esistenti, ma in via di estinzione in
conseguenza dell'Agenda 2000. Dopo questa promessa rassicurante
l'allevatore torna a casa dalla moglie e le dice che tutto rimarrà
come prima, anche se i meccanismi e le modalità burocratiche
saranno diverse. Ovviamente l'allevatore decide di fare alcuni
investimenti, come già faceva in passato, sapendo di poter contare
sugli stessi aiuti finora avuti, forte della promessa fattagli
durante la riunione.
Ora, da quel lontano e felice dicembre 1999 passiamo all'aprile
2001, dove l'allevatore si trova di fronte ad una situazione ben
diversa: da una parte il Piano di sviluppo rurale, molto complesso
e burocratico, prevede degli aiuti nella media non pari, come
promesso, a quelli precedentemente avuti, anche se comunque gli
aiuti ci sono, ma dall'altra parte per il settore zootecnico c'è
"un vuoto assoluto". Esiste un disegno di legge, per di più diviso
in due parti, in attesa del parere della Commissione europea.
Il tutto insieme al "problema BSE", all'afta, al crollo del
mercato con valori per capo bovino adulto che si aggirano fra le
700 e le 400 mila lire, senza che si vedano all'orizzonte rosee
prospettive. Oggi da quella data è passato un altro anno e le
prospettive non sono di molto migliorate. È vero che finalmente le
due leggi riguardanti il settore zootecnico sono approvate, ma i
soldi, permettetemi la battuta, per ora li hanno incassati le
assicurazioni, domani li incasseranno i veterinari, ma quando gli
allevatori? E le modalità e i programmi operativi di attuazione del
disegno di legge n. 116 sono in questi otto mesi di attesa già
stati definiti come affermava già in data 11 maggio 2001 il
dirigente dell'assessorato nel parere inviato alla commissione? Vi
leggo testualmente questo "passaggio" del parere:
"Da una parte
infatti a distanza ormai di circa due mesi dallo stralcio del
disegno di legge, i tecnici del settore interessato hanno
informalmente definito gran parte dei programmi operativi di
attuazione del disegno di legge, comprensivi di due programmi da
assoggettare a notifica, programmi fra l'altro aventi una valenza
fondamentale come supporto al settore zootecnico locale in questo
periodo molto critico".
O invece dobbiamo ancora aspettare ulteriori tempi morti?
L'esubero di capi di bestiame, il loro valore di mercato sempre più
basso, come lo affrontiamo? E con quali tempi e metodi? Qualcuno a
giustificazione di ciò dirà che il piano riguardante l'intervento
relativo all'ipofertilità bovina è stato bocciato dalla Commissione
europea, ma siamo sicuri - e a questo punto il dubbio, visti i
precedenti, è più che mai legittimo - che i funzionari
dell'Assessorato abbiano fatto tutto il possibile per cercare
qualche giustificazione a tale intervento, che se fosse passato
veramente, avrebbe portato ad un miglioramento della situazione?
Come vede, tanti sono gli interrogativi e tantissime sono le
perplessità sull'operato dei funzionari dell'Assessorato regionale
all'agricoltura in merito a questa vicenda.
La Stella Alpina voterà questo atto, ma vuole anche che si
faccia chiarezza per accertare le responsabilità, se ce ne sono,
come parrebbe, di questa situazione in modo da evitare ulteriori
danni oltre a quelli, ingenti, già fatti.
I contributi previsti per il settore zootecnico sono oggi più
che mai fondamentali per la sua sopravvivenza: bisogna da una parte
cercare di promettere di meno, mentre dall'altra occorre realizzare
fatti concreti, se vogliamo tutti assieme, ognuno con le proprie
responsabilità, evitare il ripetersi in futuro della situazione
attuale di grande e preoccupante stallo, con gli agricoltori che
giustamente rinfacciano agli amministratori le promesse fatte, ma
non ancora mantenute, anche perché, facendo delle promesse, si
creano sempre delle aspettative, ma se da queste aspettative
dipende la sopravvivenza in termini economici di un intero settore,
ciò rappresenta un fatto grave che non deve più succedere se
veramente si vuole lavorare ed agire per il bene della propria
comunità e dei suoi residenti.
Con queste sollecitazioni, anche critiche, che mi auguro vengano
recepite positivamente, concludo questo mio intervento nella
speranza che l'Assessore voglia impegnarsi al massimo, attraverso
un maggior coinvolgimento delle forze politiche e delle
associazioni del settore, soprattutto di quelle che hanno dato
prova di essere in grado di dare apporti costruttivi, per ridare
fiducia e sostegno al mondo agricolo valdostano che, in questo
momento, ne ha veramente bisogno.
Président
La parole au Conseiller Cuc.
Cuc (UV)
Vedrò di non raccontarvi nessuna fiaba in mezzo
al mio intervento. Qualche parola in premessa per sottolineare che
il settore zootecnico rappresenta per noi tutti, per il sistema
valdostano, un elemento economico molto importante. Conosciamo
tutti le difficoltà che oggi questo mondo attraversa, tenendo
sempre in considerazione quale implicazione nel quotidiano tale
scelta di vita comporta.
L'Amministrazione regionale da sempre ha un'attenzione
particolare nei confronti di questo settore, consapevole delle
difficoltà e delle diversità che caratterizzano lo svolgimento di
tale attività in ambienti di montagna come la nostra Valle d'Aosta.
Il disegno di legge che oggi ci prepariamo a votare, definisce un
insieme di interventi mirati alla valorizzazione dei nostri
allevamenti, alla prevenzione di una serie di patologie con
specifici piani sanitari programmati e definiti con apposite
delibere di Giunta, il tutto finalizzato a garantire un prodotto
certificato e di qualità. Migliorare la situazione sanitaria in
questo settore è non solo importante per i consumatori, oggi
particolarmente attenti alla provenienza dei prodotti, ma è altresì
fondamentale per poter garantire la continuità e la salvaguardia
degli allevamenti presenti in Valle.
L'istituzione dell'anagrafe del bestiame, che in Valle d'Aosta è
stata impostata e realizzata a partire dal 1993 con legge regionale
n. 17, è doveroso ricordare che è oggi uno degli obblighi imposti
dalla Comunità europea, che con un suo regolamento, il n.
1760/2000, istituisce questo sistema di identificazione del
bestiame. Solo con l'applicazione di questo sistema oggi è
possibile intervenire, avendo una situazione controllata, con una
serie di provvedimenti finanziari mirati a rispondere ad esigenze
di tipo sanitario dei nostri allevamenti.
Credo sia importante chiarire, onde evitare incomprensioni, e
soprattutto per evitare false aspettative da parte degli
allevatori, alcuni punti essenziali non tanto di questo disegno di
legge, ma soprattutto le decisioni prese dalla Commissione europea
al riguardo delle proposte dei piani sanitari di attuazione,
preparati e negoziati con la commissione stessa. Primo: si tratta
di un provvedimento che riguarda aspetti sanitari finalizzati alla
valorizzazione del prodotto e sicurezza per il consumatore; la
definizione delle patologie delle eventuali malattie in cui sarà
possibile intervenire finanziariamente sono specificate con molta
chiarezza nell'allegato.
Con la preparazione dei piani sanitari, così come già presentati
e discussi in Commissione europea, la prevenzione, il controllo e
interventi nei casi di necessità di eradicazione di tutta una serie
di patologie, come la mastite bovina, la tubercolosi, la brucellosi
ed altre, vi è la possibilità di intervento a copertura delle spese
sostenute sino al 100%. Sarà la Giunta a disciplinare con proprie
delibere le modalità di accesso e di concessione di questi
contributi sulla base anche delle disponibilità finanziarie.
La Commissione europea, per l'elaborazione dei programmi
presentati e la definizione delle patologie, ha coinvolto, nelle
proprie sedi, un gruppo di lavoro formato da veterinari e tecnici
competenti che si sono confrontati con i nostri funzionari per le
valutazioni dei programmi da attuare. È doveroso segnalare come
questi programmi rientrano nel campo di applicazione dell'articolo
87, paragrafo 1 del Trattato. La sola deroga invocabile, così viene
scritto, è sempre quella dell'articolo 87, paragrafo 3, lettera c),
una norma che definisce compatibili con il mercato comune gli aiuti
destinati ad agevolare lo sviluppo di talune attività, sempre che
non alterino le condizioni degli scambi in misura contraria al
comune interesse.
Il risultato ottenuto quindi non deve essere sottovalutato!
Tutti questi interventi saranno possibili grazie ad un lavoro di
confronto e di trattativa condotta con caparbietà e competenza da
parte dell'Assessorato. La prova tangibile è proprio
nell'approvazione di questi interventi in deroga. Questa è la
situazione, queste sono le possibilità di intervento; con senso di
responsabilità e soprattutto con chiarezza, dobbiamo prendere atto
che le cose sono cambiate rispetto a qualche anno fa; non si tratta
di incapacità o di volontà di non intervenire in questo
settore.
Le possibilità di intervento devono oggi sottostare a certe
regole ed è quindi nostro dovere ricercare sì ogni possibilità di
sostegno, che sia evidentemente sostenibile, ma nello stesso tempo,
dobbiamo fornire agli allevatori informazioni corrette, in modo
tempestivo, ascoltare i loro problemi e confrontarci in modo da
evitare ogni equivoco. Interessante è poi, a mio modo di vedere, la
disposizione sull'assistenza veterinaria, sempre con la finalità di
migliorare la situazione sanitaria e dare la possibilità agli
allevatori di reperire un veterinario al di fuori degli orari
convenzionali, di poter pretendere di usufruire del loro intervento
anche in estate e negli alpeggi.
Essa risponde comunque a parte delle esigenze evidenziate da
parte dagli allevatori stessi.
Voglio poi fare una considerazione finale: il disegno di legge
che votiamo oggi, oggetto della discussione di oggi, non è stato
modificato rispetto allo stesso presentato e votato dalla Giunta
regionale il 10 aprile 2001. Oggi la discussione è fatta anche sui
programmi successivi, sui contenuti che saranno definiti in seguito
con delibere di Giunta. Questo mi permette di affermare che
probabilmente il disegno di legge poteva essere votato da questo
Consiglio l'anno scorso.
Evidentemente la Giunta aveva votato questo provvedimento
consapevole di quello che faceva. La decisione poi di notificare
l'intero pacchetto, quindi il disegno di legge e i piani di
attuazione, è stata presa dall'Assessore Perrin a seguito delle
note polemiche della primavera scorsa che qualcuno ha evocato.
Evidentemente chi aveva preparato il disegno di legge aveva
lavorato correttamente, vero è che non vi sono delle modifiche, non
c'è una virgola di diversità. La situazione odierna è diversa in
quanto l'Assessorato ed i funzionari regionali hanno negoziato con
la Commissione europea non solo il disegno di legge, ma anche i
piani di intervento che saranno in seguito approvati dalla Giunta.
Sono due percorsi entrambi percorribili; quale dei due il più
conveniente, sicuro, rapido? Forse l'Assessore avrà occasione di
fornire a tutti noi delle spiegazioni ulteriori.
Chiudo il mio intervento auspicando che il riconoscimento delle
diversità nell'agricoltura e nell'allevamento nelle zone
riconosciute di montagna deve essere un motivo di discussione
essenziale fra le comunità interessate e gli interlocutori che oggi
decidono ovvero la Comunità europea. Personalmente credo
nell'Europa, a condizione però che la sua costruzione,
l'organizzazione che essa si vuole dare, sia più attenta e
soprattutto rispettosa delle diversità rappresentate dalle singole
comunità.
Président
Y a-t-il d'autres conseillers qui
demandent la parole? Je me vois dans la nécessité de clore la
discussion générale. La discussion générale est close.
La parole à l'Assesseur à l'agriculture et aux ressources
naturelles, Perrin.
Si dà atto che, dalle ore 19,32 alle ore 19,34, presiede il
Vicepresidente Viérin Marco.
Perrin (UV)
Con il Consigliere Lanièce condivido la prima
parte. Chiaramente, per quanto riguarda le considerazioni di ordine
generale, credo siamo tutti d'accordo sulle difficoltà che le nuove
procedure, che dipendono dagli orientamenti e dalle direttive
dell'Unione Europea, ci impongono e alle quali noi dobbiamo
sottostare, però è con non poca soddisfazione che posso
riconfermare che con questo disegno di legge abbiamo chiuso il
nostro ciclo e abbiamo dato una risposta a tutto il settore
dell'agricoltura, prima attraverso il Piano di sviluppo rurale, poi
attraverso queste due leggi nel settore della zootecnica e tutto
questo è compatibile con gli Orientamenti dell'Unione europea.
Credo che sia un risultato non indifferente. In tutto questo
chiaramente c'è programmazione, perché se non lo è, non so come
debba avvenire la programmazione. La programmazione è stata
definita nel Piano di sviluppo rurale e nel settore della zootecnia
con degli interventi particolari mirati, una parte dei quali sono
già operativi e sono quelli relativi alla legge n. 21. Oggi
completiamo questo quadro con interventi di natura sanitaria, un
aspetto che ritengo molto importante e fondamentale per il settore
dell'agricoltura, proprio per garantire la sanità degli
allevamenti, per garantire la qualità dei prodotti, per garantire
la sicurezza alimentare, quindi la sicurezza del consumatore. Su
questi principi credo che non ci possano essere dubbi.
Per quanto riguarda nel particolare le misure previste, quando
parliamo di risanamento, Consigliere Tibaldi, è chiaro che abbiamo
già dei piani di risanamento; oggi infatti siamo "ufficialmente
indenni" per brucellosi, TBC e leucosi bovina, quindi è un
risultato molto importante, anche se non dobbiamo "mollare la
guardia", pertanto questi piani sanitari e di intervento
continuano. L'elenco ufficiale delle malattie che sono riconosciute
fra quelle di cui l'amministrazione pubblica deve farsi carico -
perché sono quelle che possono creare problemi proprio a livello di
sicurezza alimentare e non solo - è un grande elenco, quindi con
questo disegno di legge tutte queste evenienze possono essere prese
in considerazione.
Parliamo sempre chiaramente di epizoozie e di malattie, ecco
perché - apro una piccola parentesi - la misura dell'ipofertilità
non è stata accolta, l'ipofertilità non è annoverata fra quelle che
sono le epizoozie e le malattie, ma è uno stato patologico
dell'animale, quindi questa misura è soggetta a degli interventi
possibili come assistenza tecnica.
Il programma sanitario parla nello specifico del programma della
mastite, che è citato nella decisione dell'Unione europea e che è
stato accettato fra le malattie che possono essere curate e, nel
caso in cui questa cura non fosse possibile, si può arrivare - per
l'eradicazione di questa malattia - anche ad eventuali
abbattimenti. Qui, Consigliera Squarzino, abbiamo un'altra
garanzia: il disegno di legge prevede una commissione tecnica
apposita che va a predisporre i piani sanitari. La Giunta
approverà, su proposta di questa commissione tecnica, dei piani
sanitari, c'è quindi una garanzia tecnica che dà alla Giunta gli
elementi indispensabili per valutare e per proporre questi piani
sanitari.
Credo che sia giusto fare un'altra osservazione: questo disegno
di legge, integrale nel suo testo perché rimane tale, e faccio una
piccola parentesi per quanto riguarda il discorso dell'anagrafe: la
tenuta dell'anagrafe rimane nel disegno di legge perché non è
assolutamente una misura illegittima, ma è solo una misura che non
è considerata un aiuto di Stato, quindi non notificabile, come ha
detto la Commissione europea…
(interruzione del Consigliere Tibaldi, fuori
microfono)
… c'è anche una nostra comunicazione
in tal senso che è stata recepita dalla Commissione europea. Non è
detto nella nota della decisione perché, non essendo un aiuto di
Stato, quindi non notificabile, la commissione chiaramente non si
esprime su questa misura.
Per quanto riguarda invece la misura dell'assistenza zooiatrica,
questa rappresenta un servizio a favore dell'allevatore e che potrà
essere attuato attraverso convenzione. È chiaro che l'allevatore
dovrà pagare la sua parte, però è un servizio attivo anche nelle
giornate festive e notturne che garantisce all'allevatore quella
sicurezza di interventi altrimenti non garantiti. È chiaro che il
veterinario è pagato per questo suo servizio, però dà disponibilità
al di fuori di quelli che sono i normali orari di servizio della
pubblica sanità. Questo è il concetto dell'assistenza zooiatrica
recepito in questo nostro disegno di legge.
L'ultimo aspetto, non meno importante, riguarda i controlli
sanitari di qualità sui prodotti della filiera. Il Consigliere
Tibaldi chiedeva dove mettiamo tutti questi soldi: una parte dei
finanziamenti va anche ad incentivare questa misura, anch'essa
fondamentale. Noi disponiamo ormai di un "disciplinare carne", che
è al Ministero per l'approvazione, per la valorizzazione della
nostra carne; abbiamo la possibilità di andare a chiedere
all'allevatore il rispetto di tutta una serie di operazioni sia di
alimentazione che di controllo su tutta la filiera e questo implica
dei costi supplementari, questi costi vengono alleviati nella
misura del 70 percento.
Questo disegno di legge è nato con l'obiettivo di dare quelle
risposte che ancora mancavano nel settore della zootecnia, ma non
solo in tale settore perché sono misure che indirettamente
interessano poi i consumatori. Questo è un fatto non di secondaria
importanza, sempre più sentito dall'opinione pubblica, ed è una
certezza che noi dobbiamo dare con il prodotto di qualità, quello
della sicurezza della tracciabilità del prodotto. Tutto questo è
possibile in presenza di allevamenti sani, controllati in tutti i
settori.
Per quanto riguarda le procedure, credo che i nostri uffici si
siano mossi in modo opportuno. Non devono farci indurre in errore
le date perché ci sono nella notifica purtroppo dei tempi morti.
Sappiamo che un atto notificato deve passare attraverso la
rappresentanza italiana, la quale poi notifica alla commissione;
generalmente viene affidato il dossier ad un funzionario della
commissione e tutta una serie di precisazioni e di giustificazioni
vengono fatte "brevi manu" fra il funzionario, che è responsabile
del procedimento per la commissione, e il funzionario
dell'Assessorato.
Ogni comunicazione ufficiale si deve rispettare l'iter normale,
quindi transitare dalla rappresentanza italiana e all'arrivo della
nota ufficiale ripartono di nuovo i 60 giorni nei quali il
funzionario ha tempo per dare le sue risposte. Questo rapporto - se
vogliamo anche di natura personale - è quello che facilita la
negoziazione, è quello che accorcia i tempi, anche se i tempi sono
comunque inverosimilmente lunghi. È chiaro che non posso
assolutamente rilevare delle carenze nei nostri servizi per il
lavoro che è stato fatto dal momento in cui è stata fatta la
notifica, notifica che comprendeva il disegno di legge completo di
un'ampia relazione e supportato già da una bozza dei piani a cui
vorremmo dare attuazione. In conclusione ribadisco la mia
soddisfazione per questo risultato. Ribadisco la mia soddisfazione
per questo risultato proprio perché andiamo a chiudere il cerchio e
finalmente possiamo dare tutte le risposte.
Non è vero che i finanziamenti vanno solo alle assicurazioni,
come ho avuto modo di chiarire anche in seguito ad interpellanze in
merito. L'assicurazione è uno strumento legittimo, è uno strumento
che l'allevatore può utilizzare liberamente per ovviare ad alcuni
imprevisti, per affrontare con maggiore tranquillità e certezze La
gestione aziendale. Non vedo come questa misura possa essere così
demonizzata. È un elemento in più a cui è stato possibile dare
attuazione per rispondere a delle reali esigenze degli
allevatori.
Ringrazio ancora il relatore per la chiarezza e soprattutto per
l'onestà intellettuale con cui ha affrontato questa relazione.
Sappiamo il dibattito che c'è stato intorno a questo disegno di
legge, dibattito portato anche nell'assemblea dell'AREV, come
ricordava il collega Lanièce; l'aver affrontato in un modo molto
tecnico questa relazione credo sia stata la risposta più precisa a
quelli che sono i contenuti effettivi di questo disegno di legge,
al di là di tutte le polemiche fatte a suo tempo.
Ringrazio il Consigliere Cuc anche per alcune precisazioni che
sono già state fatte in vece mia su alcune contestazioni
precise.
Il mio invito è a votare un disegno di legge che dà una risposta
concreta al settore della zootecnia.
Président
La parole au Conseiller Cerise.
Cerise (UV)
Non vorrei che qui si fossero ripresi alcuni
aspetti di questa vicenda che per certi versi sono delle piaghe che
si pensavano rimarginate. Vorrei riprendere allora il discorso di
quanto è successo a Pollein per vedere se riusciamo ad identificare
quanto meno il "possibile nemico". Qualche tempo dopo che la Giunta
regionale aveva deciso di notificare alla commissione - peraltro,
secondo me, molto correttamente - il disegno di legge n. 116, fummo
invitati tutti a partecipare all'assemblea annuale dell'AREV presso
il Centro polivalente di Pollein. Chi partecipò a quella riunione
avvertì immediatamente che c'era in quella sala, peraltro gremita,
un evidente clima di ostilità nei confronti dei consiglieri
regionali, di qualcuno in particolare, fra cui il sottoscritto.
Questa era una situazione che conseguiva ad un "tam tam" che
cadenzava quel ritornello secondo il quale la III Commissione
consiliare aveva bocciato questo disegno di legge causando un danno
immenso agli allevatori in quanto - questo è il punto -
l'approvazione della legge avrebbe consentito di abbattere un
numero di capi improduttivi per stalla uguale a quello che si
poteva effettuare con le precedenti misure e con gli stessi
indennizzi.
Questo era l'assunto. Ora è chiaro che intanto c'era l'attesa
della possibilità di abbattere con degli indennizzi che erano molto
più remunerativi rispetto a quanto era possibile ottenere in quel
momento nel quale, oltre ai limiti degli aiuti, vi erano condizioni
che avevano e che hanno decretato tuttora il crollo del prezzo
della carne e un generale deprezzamento del capitale bovino degli
allevatori. Ricordo che una vacca, che prima valeva qualche
milione, di colpo valeva poco più di qualche centinaio di biglietti
da mille. Questa era l'attesa. Volevo solo aprire una
parentesi.
Mi pare che ci siano ancora dei dubbi sul fatto che si sarebbe
dovuto procedere alla notifica; invito caldamente chi ha ancora
queste perplessità a prendere visione di quanto è riportato dalla
Commissione europea su questo documento nella decisione assunta a
pagina 3, terzo capoverso; chi poi avesse altri dubbi, lo sollecito
ad esaminare la sentenza della Corte di Cassazione civile n.
5087/2001, Sezione I, e a leggere gli "Orientamenti comunitari per
gli aiuti di Stato nel settore agricolo", dove puntualmente sono
previste queste misure. Questo è un punto che è stato troppo poco
sottolineato, invece queste misure sono misure congrue, peraltro
previste negli "Orientamenti comunitari", lo stesso disegno di
legge è testuale rispetto agli "Orientamenti comunitari", c'è una
parte negli "Orientamenti comunitari", dove si dice che:
"lo
Stato notifica…"
, eccetera.
Semmai è da censurare - e qui sono d'accordo con alcune
osservazioni che sono state fatte -, semmai è da protestare nelle
sedi opportune sul fatto che l'esito della notifica arriva un anno
dopo! Questo è vergognoso e dovrebbe essere oggetto di una presa di
posizione dura di questo Consiglio per far sapere che questo è
inaccettabile! Poi, se vogliamo, possiamo anche ritenere
discutibili - questo è un altro punto - i criteri con cui la
commissione esamina sotto il profilo della concorrenza gli atti che
vengono predisposti. Queste sono due argomentazioni diverse, ma la
notifica è fuori discussione.
Torniamo alla riunione di Pollein. Il tono degli interventi fu
molto polemico e acceso, non mancarono attacchi personali che, per
quanto mi riguarda, continuarono anche dopo in altra sede. È vero,
io ho sostenuto una posizione, forse l'Assessore non era sulla
stessa posizione, ma poi questo è un discorso che mi sembrava
chiuso e non ci voglio più tornare e ringrazio l'Assessore per
l'apprezzamento che mi ha rivolto prima. Il discorso lo voglio
riprendere perché sono state fatte delle affermazioni che non
vorrei uscissero fuori e aprissero di nuovo tutta una serie di
"accoltellamenti".
Dico subito che personalmente non ho nessun tipo di risentimento
nei confronti di quegli allevatori o almeno nei confronti di
coloro, che erano in evidente buona fede e confidavano negli aiuti
che erano stati loro ventilati per uscire da una situazione di
difficoltà in cui si trovavano e non per colpa o altra loro
imputabile ragione, quindi ritengo che molti di loro erano
anch'essi le vittime di disoneste illusioni che qualcuno ha
seminato. Ricordo ancora che dopo il Consigliere Bionaz cercai di
spiegare quali erano i termini della questione, ma mi fu di fatto
impedito e in ogni caso i pochi chiarimenti che cercai di
illustrare non furono certo presi in considerazione, anzi fui
brutalmente licenziato, come si dice.
C'è stato poi l'episodio del dirigente dell'Assessorato che -
forse, in difesa, magari lo avrei fatto anch'io - asserì che il
disegno di legge, avendo avuto la sua firma di legittimità, era
sufficientemente dotato per entrare nella sala del Consiglio
regionale senza altro adempimento. È chiaro che in quella sede
questa dichiarazione fu dirompente, ci fu l'applauso popolare di
apprezzamento, ma fu dirompente perché mise in una condizione di
difficoltà non solo i consiglieri regionali, ma la Giunta
regionale, che aveva notificato la legge, quindi si era fatta in un
certo senso ricattare dalla III Commissione - perché questa di
notificare era una pura esigenza della III Commissione - così era
stata "venduta" la cosa. Le affermazioni di questo dirigente erano
in parte vere perché, sostanzialmente, è anche così, bisognava dire
il resto, cioè che la legge senza la notifica rimaneva inefficace,
come poi peraltro lo stesso dirigente dice nella sua relazione
ventisei giorni dopo in cui si asserisce che era chiaro che, in
caso di adozione di siffatti provvedimenti, si sarebbe reso
necessario provvedere alla notifica dei relativi programmi
applicativi unitamente alla legge da cui discendevano.
Voglio fare il punto della situazione. La III Commissione non ha
mai espresso un parere su questo disegno di legge, men che meno lo
ha bocciato, questo lo voglio sottolineare perché, se vi ricordate,
si è detto in più occasioni che la III Commissione aveva bocciato
il disegno di legge.
Voglio ricordare che su di esso, almeno da parte della
maggioranza, c'erano state delle valutazioni peraltro tutte
positive, seppure informali. È vero, la III Commissione ha colto
dei rilievi circa la necessità di notifica e si è limitata a
volersi documentare in merito ma, nell'interesse del mondo agricolo
e della stessa Regione, non per una posizione di contrapposizione
per altri interessi!
Questa era l'unica ragione. Seconda cosa: l'approvazione della
legge non avrebbe consentito di erogare legittimamente alcun aiuto
senza notificare e gli atti e la legge, ma questo avrebbe
determinato dei ritardi e un invischiamento burocratico da parte
del Governo regionale con tempi biblici e con gravi penalizzazioni
per la stessa azione di governo della Regione e degli allevatori.
Infine - vengo al punto ancora più spinoso - gli aiuti,
particolarmente attesi e sostanzialmente surrogatori di quelli
previsti dalla legge n. 15, non sarebbero arrivati né in tempi
brevi né in tempi lunghi perché non sarebbero mai arrivati perché
non erano previsti da nessuna legge.
Era una colossale bugia che è stata detta - io dico -
artatamente, qualcuno ha la responsabilità di questa infamia e
voglio dirlo a tutti coloro che con manovre, silenzi o altri
comportamenti hanno fatto credere che l'approvazione di questa
legge avrebbe dato il via all'erogazione di aiuti con modalità e
importi analoghi a quelli che si davano con la legge n. 15. Voglio
dire senza mezzi termini che si vergognino sia per la disonestà
intrinseca alla cosa, sia per avere carpito la buona fede ed avere
illuso in un momento difficile coloro che con sacrifici svolgono un
lavoro che è un servizio, persone che in gran numero sono i
tenutari delle più profonde e genuine origini dell'identità
valdostana e che anche per questo la nostra comunità ha verso di
essi della gratitudine.
Per quanto mi riguarda - lo voglio dire ad alta voce - rifarei
esattamente quello che ho fatto, solo che lo farei con molta più
determinazione.
Il disegno di legge che approviamo non è di facile gestione e ha
delle implicanze molto delicate, credo che sarà necessaria una
coralità di intenti e di comportamenti affinché gli allevatori
ottengano degli aiuti congrui per sostenere le loro attività in
relazione agli obiettivi che la Regione e l'Unione europea hanno
concordato e che - lo ricordo - vogliono promuovere e non solo per
far sopravvivere la zootecnia, perché questo è il salto di qualità
di questa legge: non è una legge di mero sostegno, tanto per far
vivacchiare qualcuno, ma è per far fare un salto di qualità.
Credo che "fughe in avanti", come sono state ipotizzate, sia
intese a forzare la mano - con attitudini di sottobanco tipo quelle
che si sono espresse in quel di Pollein - alla Giunta, che -
ricordo - è condizionata dagli accordi presi con la Comunità
europea, per sostegni non pertinenti o un uso della legge
intenzionalmente indirizzato verso forme di speculazione, si
ritorceranno sul settore, per cui è bene che chi ha di queste
intenzioni sia fin d'ora considerato un "anticorpo" che danneggia
questo settore così importante per la nostra Valle.
E, qualora dovessimo trovarci, da qui a qualche tempo, di fronte
a fatti ripetitivi di quanto è avvenuto in alcuni bui passaggi del
risanamento, sarebbe poi difficile giustificare l'ulteriore
sostegno al settore, per cui chi si rende responsabile sappia di
che tipo di responsabilità si riveste.
Infine, per evitare che si diffonda, come è già successo, il
male dell'informazione falsa e strumentale e, per agevolare
un'azione coerente e organica, - mi permettano i componenti della
Giunta - credo che sia importante che, in sede di definizione dei
piani e dei programmi e prima di stabilire le modalità e l'entità
delle misure, siano trovati tavoli di partecipazione, se possibile
di concertazione e di condivisione, assolutamente di informazione e
di messa a punto della comunicazione.
Che nessuno si permetta più di uscire da un tavolo e dire
esattamente il contrario di quello che lì dentro è stato detto
perché questo è un terreno esplosivo e questo deve essere fatto con
tutte le associazioni interessate!
A questo punto mi auguro che i piani e i programmi siano inviati
alla commissione competente e che ne possano prendere visione anche
i consiglieri regionali. Non arrivo a chiedere il solito
inserimento nella legge che mi sembra pleonastico. Sono piani e
programmi che devono avere una grande divulgazione in maniera che
tutti si sentano coinvolti. Credo che questo sia il modo più
efficiente per evitare conflitti e pericolose derive.
La politica e l'agricoltura, soprattutto in questo momento,
hanno reciprocamente bisogno di fiducia e creare le basi affinché
questa si rafforzi giova ad entrambi e soprattutto alla Valle
d'Aosta.
Voglio concludere facendo una considerazione: l'applicazione
della legge n. 21, ex disegno di legge n. 85, sta dimostrando che,
nonostante la Commissione europea, così tanto demonizzata, è
possibile avviare aiuti importanti che vanno al di là delle stesse
aspettative e dare delle risposte agli allevatori. Io credo - e mi
auguro - che ciò possa avvenire anche per questa legge.
Président
Je propose de procéder à l'examen,
article par article, et de faire lieu, à la fin, aux déclarations
de vote.
Je soumets au vote l'article 1
er
:
Conseillers présents: 32
Votants: 30
Pour: 30
Abstentions: 2 (Frassy, Lattanzi)
Le Conseil approuve.
Je soumets au vote l'article 2:
Conseillers présents: 33
Votants: 30
Pour: 30
Abstentions: 3 (Frassy, Lattanzi, Tibaldi)
Le Conseil approuve.
Je soumets au vote l'article 3:
Conseillers présents: 33
Votants: 30
Pour: 30
Abstentions: 3 (Frassy, Lattanzi, Tibaldi)
Le Conseil approuve.
Je donne lecture de l'amendement n° 1 présenté par l'Assesseur
Perrin:
Emendamento L'articolo 4 è così sostituito:
"Articolo 4
(Disposizioni finanziarie)
1. La spesa per l'applicazione della presente legge è
determinata, per l'anno 2002, in euro 4.750.000, e, a decorrere
dall'anno 2003, in annui euro 9.850.000.
2. L'onere di cui al comma 1 trova copertura nello stato di
previsione della spesa del bilancio della Regione per l'anno
finanziario 2002 e di quello pluriennale per gli anni 2002/2004
nell'obiettivo programmatico 2.2.2.05. "Zootecnia":
- per euro 3.200.000, per l'anno 2002, e per annui euro
8.300.000, per gli anni 2003 e 2004, mediante la riduzione delle
risorse iscritte al cap. 42835 "Interventi nel settore della
zootecnia" dello stesso obiettivo programmatico;
- per annui euro 1.550.000, per gli anni 2002, 2003 e 2004,
mediante la riduzione delle risorse iscritte al capitolo 69000
"Fondo globale per il finanziamento di spese correnti",
dell'obiettivo programmatico 3.1. "Fondi globali" previsto al punto
C.1. "Incentivi regionali per l'attuazione degli interventi
sanitari a favore del bestiame di interesse zootecnico"
dell'allegato n. 1.
3. Per l'applicazione della presente legge la Giunta regionale è
autorizzata ad apportare, con propria deliberazione, su proposta
dell'assessore regionale competente in materia di bilancio e
finanze, le occorrenti variazioni di bilancio."
Je soumets au vote l'article 4 dans le texte qui découle de
l'amendement n° 1 présenté par l'Assesseur Perrin:
Conseillers présents: 33
Votants: 30
Pour: 30
Abstentions: 3 (Frassy, Lattanzi, Tibaldi)
Le Conseil approuve.
Je donne lecture de l'amendement n° 2 présenté par l'Assesseur
Perrin:
Emendamento "Dopo l'articolo 4 del disegno di legge n. 116 è
aggiunto il seguente:
"Articolo 4bis
(Dichiarazione d'urgenza)
1. La presente legge è dichiarata urgente ai sensi dell'articolo
31, comma terzo, dello Statuto speciale per la Valle d'Aosta ed
entrerà in vigore il giorno successivo a quello della sua
pubblicazione nel Bollettino ufficiale della Regione."
Je soumets au vote l'amendement:
Conseillers présents: 33
Votants: 30
Pour: 30
Abstentions: 3 (Frassy, Lattanzi, Tibaldi)
Le Conseil approuve.
Président
La parole à la Conseillère Squarzino Secondina,
pour déclaration de vote.
Squarzino (PVA-cU)
Secondo me aveva più senso fare prima
la dichiarazione di voto, per spiegare il senso del voto che
abbiamo dato perché a questo punto abbiamo già
votato…
Riprendo quanto detto nel precedente intervento, siamo
favorevoli alle misure previste per la zootecnia. Ci lasciano
perplessi due cose: l'assenza di un piano generale e l'assenza dei
piani di settore che l'Assessore dice già di avere, ma di cui noi
non disponiamo. Io credo che questa legge, essendo una legge quadro
schematica e scheletrica nella sua struttura, è accettabile. Noi
seguiremo con attenzione e chiederemo che vengano portate in
commissione le bozze dei piani in modo che si possano discutere.
Prego poi l'Assessore di venire un giorno in commissione o in
Consiglio a presentare le linee, gli obiettivi della promozione
della zootecnia perché questa legge non promuove la zootecnia, ma
promuove iniziative che vanno nella logica di migliorare lo stato
sanitario del bestiame. Questo è un obiettivo, ma penso che non sia
l'unico obiettivo nel campo zootecnico. Mi auspico di avere presto,
Assessore, l'elenco degli obiettivi che lei intende realizzare nel
settore zootecnico.
Président
La parole au Conseiller Tibaldi.
Tibaldi (FI)
Abbiamo ascoltato le precisazioni che ha
cercato di fornire l'Assessore in sede di discussione generale.
Senz'altro questa legge è pesante sotto il profilo finanziario
perché gli stanziamenti sono di notevole entità, ma è piuttosto
leggera o meglio fragile per quanto riguarda l'impalcatura perché
dalle sue stesse risposte, Assessore, questa legge più che di
promozione, come qualcuno auspicava, è una legge di sostegno e di
puntello ad un settore che, sì, ha bisogno di sostegni e di
puntelli, ma avrebbe soprattutto bisogno di rilancio.
La questione nodale ruota intorno al discorso della qualità
sanitaria del patrimonio zootecnico valdostano e agli interventi di
risanamento, ai controlli sanitari, all'assistenza zooiatrica e
veterinaria che sono previsti in questa normativa. Risanamento,
assistenza zooiatrica e veterinaria e controlli sanitari non sono
certamente interventi volti al rilancio, ma alla prevenzione, alla
tutela.
Le ho chiesto dove andavano a finire questi soldi, lei mi ha
risposto che in buona parte sarebbero finiti nella qualità dei
prodotti delle due filiere, che rappresenta una porzione del punto
d). A dispetto del titolo di questa legge, mi pare di capire che
vogliate concentrare le risorse - se quello che lei dice
corrisponderà poi ai programmi attuativi che porrete in essere - su
una parte estremamente ridotta di quella che è l'articolazione
degli interventi, ma con quali modalità verranno erogati i
contributi, per quali malattie?
Lei ha fatto l'esempio della mastite, non vorremo che il
patrimonio bovino valdostano fosse caratterizzato da mastiti a
go-go nelle diverse stalle per potere ottenere questi contributi,
non vorremmo che certi allevatori utilizzassero queste modalità
finanziarie per potere riconvertire o liquidare le proprie aziende
zootecniche, visto che molti allevatori si stanno chiedendo quanto
valga la pena oggi come oggi andare avanti in queste
condizioni.
Gli interventi di prevenzione per debellare le malattie di cui
si prevede la diffusione come saranno organizzati?
Prima mi pare di capire che sulla base di certi piani bisogna
individuare le malattie e poi si interviene.
"Alcune
malattie…"
- diceva l'Assessore -
"… sono già state individuate dai
programmi comunitari"
. TBC, BRC e leucosi: siamo qualificabili
come "territorio ufficialmente indenne", speriamo di rimanerlo; non
vorremmo, ripeto, che questa legge fosse un'occasione unica e
irripetibile per qualcuno che vuole cogliere delle opportunità.
Per quanto riguarda i punti b) e d), il primo è stato stralciato
e lei ha detto, Assessore, che non necessita di placet comunitario
perché lo dice una comunicazione degli uffici assessorili. Speriamo
che sia davvero così. Non vorremmo che gli inghippi burocratici,
che si sono verificati lo scorso anno e che qualcuno prima di me
ricordava, fossero forieri di cattive notizie fra qualche mese.
La stessa cosa per quanto riguarda la soglia del 70 percento
prevista per i controlli sanitari, dove lei dice che finiranno una
buona parte dei finanziamenti qui previsti: come mai non è stato
previsto un emendamento? Un emendamento che comunque non incide
sulle regole della concorrenza previste dall'Europa, bensì
recepisce un'indicazione comunitaria che qui è stata formalizzata
in maniera estremamente chiara.
Ultimo punto: i programmi di intervento, che sono poi il corpo
di questa legge e che ancora mancano. È vero che c'è una norma che
rinvia alla programmazione, però è altrettanto vero che a distanza
di un anno, nelle more di questo placet comunitario, non c'è ancora
traccia dei programmi di intervento.
Ci auguriamo che questi programmi di intervento siano orientati
soprattutto alla prevenzione affinché non si verifichino quelle
situazioni deprecabili che magari si sono verificate in passato,
dove gli animali allevati si ammalavano con una certa facilità e
con grande convenienza da parte di qualcuno.
Président
La parole au Vice-président Viérin
Marco.
Viérin M. (SA)
Partirei dalle considerazioni che ha fatto
il collega Cerise, considerazioni che noi in parte condividiamo,
pertanto faremo un discorso molto stringato, ma molto chiaro, per
non essere fraintesi.
Questa vicenda è durata tre quattro anni, a partire dal 1999.
Lei, Assessore, si ricorda le discussioni che abbiamo fatto in
quest'aula e anche il confronto che abbiamo fatto fuori da
quest'aula, sull'analisi del Piano rurale 2000-2006, sulla
necessità di fare due leggi quadro: quella della zootecnia e quella
del piano rurale.
In tutta questa vicenda vogliamo ribadire le cose sulle quali
non siamo soddisfatti e soprattutto le nostre preoccupazioni di
oggi e di domani. Non siamo soddisfatti perché c'è stata in questa
vicenda una certa approssimazione nell'iter della procedura e
l'approssimazione certamente non dipende dall'Assessore in quanto
ci sono persone pagate per seguire tale aspetto.
Siamo insoddisfatti perché - qui richiamo le cose che diceva
prima il Consigliere Cerise - noi dovremo ragionare in maniera
diversa e riprenderò questo aspetto parlando delle nostre
preoccupazioni.
Siamo insoddisfatti perché la Comunità europea non ha approvato
la fattibilità del piano dell'ipofertilità, qui bisogna però essere
sinceri se vogliamo camminare con un passo diverso: è stato
presentato un piano sull'ipofertilità che ancora oggi nessuno di
noi è a conoscenza dei suoi contenuti e di come è stato presentato
alla Comunità europea, come si può fare il consigliere e non poter
sapere niente di atti che vengono presentati alla Comunità europea
e poi venire solo a conoscenza che non sono stati approvati?
Siamo insoddisfatti perché vi è stata poca informazione e una
certa assenza della concretezza, del confronto e del coinvolgimento
delle forze politiche di maggioranza, la Stella Alpina più volte ha
chiesto di confrontarsi su queste cose alla luce del sole. Siamo
insoddisfatti perché la disponibilità finanziaria del settore
zootecnico per l'anno in corso è comunque diminuita, quindi noi
dobbiamo essere anche sinceri con il mondo agricolo, cioè 7-8
miliardi in meno di spesa per il settore agricolo e zootecnico
quest'anno.
Siamo preoccupati in senso generale perché la burocrazia è
ancora lì e fa passare la voglia di continuare a fare questo duro
mestiere dell'agricoltore e so che l'Assessore condivide pienamente
questo aspetto. Siamo anche preoccupati perché continuiamo a basare
certi aiuti sulle malattie e in questo difficile momento del
settore agricolo pensiamo che gli allevatori saranno costretti a
fare una scelta: fallire oppure chiedersi se non è meglio avere
qualche capo ammalato. Questa è una domanda che dobbiamo porci!
Siamo preoccupati perché la maggior parte degli aiuti, andrà non
nelle tasche degli agricoltori, ma transiterà solo nelle loro
tasche perché gran parte di questi aiuti si trasferirà in maniera
definitiva presso le tasche dei veterinari, dei tecnici, degli
assicuratori, dei fornitori di attrezzature specializzate ecc.!
Siamo altresì preoccupati per il fenomeno dell'abbandono della
montagna perché è poco quello che si è fatto fino ad oggi per il
raggiungimento di tale scopo, infatti il fenomeno dell'abbandono
delle campagne e dell'attività agricola è in continua crescita.
Siamo preoccupati per i tempi che ancora saranno necessari affinché
i piani siano pronti e io mi auguro che si verifichi quello che
l'Assessore ha dichiarato poco fa, cioè che in poco tempo siano
pronti, siamo però comunque preoccupati sui tempi e sulle
conseguenze dell'effettiva quantità di risorse finanziarie che
verranno erogate in merito a 4.750.000 € rimasti nel capitolo di
bilancio.
Queste sono preoccupazioni, quindi non sono accuse a nessuno, ma
sono preoccupazioni che tutti noi dobbiamo avere per cercare di
trovare soluzioni alternative. Non possiamo continuare a dire:
"Abbiamo tutto risolto, state tranquilli, prima o poi arriverà
tutto".
È importante quindi "tallonare" la Comunità europea con una
costante presenza politica e tecnica con una presenza permanente di
un esperto a Bruxelles perché è sempre più importante avere
immediate informazioni su questo settore, creare quelle relazioni
necessarie con la struttura comunitaria, costituire un gruppo di
lavoro sia per le ricerche di possibili diversi aiuti al mondo
agricolo rispetto agli attuali.
Occorre rafforzare le capacità tecniche della dirigenza degli
uffici regionali, riteniamo che ci siano alcune carenze in queste
capacità; "in senso pratico" avevamo chiesto già in passato di
vedere di reinserire il premio di marchiatura inserendolo fra le
spese ammissibili per la certificazione DOP, l'altra cosa che
chiederemmo è di rivedere le motivazioni, perché oggi non le
sappiamo, del rifiuto da parte della Comunità europea sul piano
dell'ipofertilità e ricercare eventualmente una seconda proposta da
formulare alla Comunità europea.
Queste sono due cose sulle quali la Stella Alpina lavorerà nei
mesi futuri. Vi è poi un'altra richiesta già formulata ed è quella
di vedere per le aziende agricole in crisi di congelare per due o
tre anni i mutui proprio perché lo abbiamo fatto per altri e le
motivazioni le abbiamo trovate: lo abbiamo fatto per gli eventi
dell'alluvione, lo abbiamo fatto per le conseguenze del Tunnel del
Monte Bianco e così via, quindi riteniamo che si debba ragionare
anche su questo versante.
Questo intervento è stato fatto per cercare di dare un
contributo sulla delicata situazione della zootecnia e per fare una
riflessione su quello che è stato, il nostro voto sarà a favore,
come già anticipato dal collega Lanièce solo perché almeno si possa
iniziare a dare qualcosa anche se sarà poca cosa per risollevare il
settore.
Président
La parole au Conseiller Cottino.
Cottino (UV)
Vorrei fare alcune riflessioni ad alta voce
e prendo l'occasione della dichiarazione di voto per poterlo fare.
Parto dalle dichiarazioni fatte nel secondo intervento dal collega
Cerise non per poi dire esattamente il contrario (come ha fatto un
Consigliere che ha detto di apprezzare l'intervento), ma perché
voglio sottolineare le "cose buone" che ha detto convinto che
alcune di queste siano fondamentali per il futuro del settore
zootecnico e anche perché ritengo necessario che dagli organismi
regionali, passino all'esterno in modo corretto. Non è immaginabile
che si prendano certe posizioni all'interno delle commissioni poi,
appena si "mette piede" fuori da queste, le si cambino
completamente facendo trasparire "cose" completamente diverse. Così
facendo creiamo delle aspettative che sono false e alle quali
contribuiamo in modo scorretto.
È vero, probabilmente molti di noi - io compreso - qualcosa in
più speravamo e il semplice fatto di aver presentato alcuni
progetti dimostra che non eravamo soltanto noi seduti da questa
parte ad aspettare maggiori possibilità da parte della Commissione
europea. Questo non è avvenuto e oggi si viene "a piangere sul
latte versato", sulle varie posizioni che ognuno di noi ha tenuto
nel tempo, posizioni che qualche volta non sono neanche state così
chiare. Fuori dal palazzo sì, ha ragione il collega Cerise, sono
state chiare, anche troppo chiare e sono andate persino al di là
delle aspettative persino, creando dei grossissimi problemi. Io
credo che questa legge sia innanzitutto urgente e l'Assessore ha
fatto bene a proporre l'emendamento sull'urgenza, altrimenti
correvamo il rischio di perdere ulteriore tempo e se c'è un
qualcosa su cui recriminare, non è andare a vedere se il
funzionario A o il funzionario B, o in particolare il Consigliere C
ha tergiversato o perso del tempo, ma è sicuramente sul tempo che è
stato perso soprattutto dalla Comunità europea. Non è la prima
volta, che prendiamo delle posizioni in questo senso e credo che
non guasti ribadirle.
Voglio ancora sottolineare un'altra cosa: nel prosieguo
dell'applicazione di questa legge, il discorso dell'informazione e
di un tavolo di concertazione si rende sicuramente necessario
nell'interesse di tutti. Qui è bene essere chiari: si rende
necessario nell'interesse degli allevatori in particolare, ma credo
che si renda altrettanto necessario e importante anche per noi onde
evitare che all'esterno arrivino informazioni che non sono quelle
corrette che abbiamo sostenuto, che non sono quelle per le quali in
qualche caso ci siamo battuti. Credo che ci siano dunque da fare,
dal punto di vista dell'informazione corretta, dei grossi sforzi e,
per fare questo, occorre utilizzare nel modo più proficuo tutte le
associazioni, anche se sovente all'interno di queste associazioni
non tutto va nel senso che si vorrebbe. Perché?
Perché ancora una volta può darsi che ci sia qualcuno che ha
tutto l'interesse a creare malumore: così come nell'aula
consiliare. Se così è, spetta a noi smentire con il massimo di
precisione, senza pensare alle elezioni del 2003, che sono
sicuramente importanti, ma che devono passare in secondo ordine
rispetto all'importanza di certi problemi che coinvolgono interessi
economici di grande livello, in settori molto disagiati e con
problemi notevoli, problemi che sono certamente superiori a quelli
che ogni consigliere può avere per il 2003.
Président
La parole au Président de la Région,
Viérin Dino.
Viérin D. (UV)
Le Gouvernement votera en faveur de ce
projet de loi, mesure importante - nous estimons - voire même
nécessaire ou indispensable si nous voulons gouverner ce moment qui
est sans doute un moment de difficulté pour le monde agricole parce
qu'il est confronté à ces grandes transformations. Des
transformations par ailleurs qui sont nécessaires si nous voulons
assurer la sauvegarde de ce secteur et surtout si nous voulons lui
assurer ces éléments de compétitivité, de solidité qui sont, eux,
également nécessaires. C'est à cet égard que nous parlons de
promotion de ce secteur. C'est un moment de transition qui
nécessite également d'une unité d'action et qui devrait nous
appeler à un sens de responsabilité et, plutôt que de rechercher un
bouc émissaire, il faudrait que tous ensemble nous définissions
quels sont les véritables problèmes.
Il est vrai, il y a un problème de compatibilité avec l'Union
européenne, mais nous devons en tout cas faire les comptes avec
l'Union européenne, à moins que quelqu'un nous propose de sortir de
l'Union européenne, Conseiller Lanièce, faisons des propositions
qui soient réalistes, qui soient praticables.
Quant aux procédures, et donc quant aux temps de réponse, nous
ne pouvons accepter qu'on doive attendre des années avant d'avoir
une réponse. Je suis tout à fait disponible de soumettre nos lois à
l'approbation de l'Union européenne pour un jugement de
compatibilité, mais l'on doit nous donner des temps définis.
L'on pourrait appliquer, nous l'avons introduit dans notre
législation, le "silenzio-assenso". Il est en tout cas important de
ne pas rechercher à tout nix un bouc émissaire.
A cet égard il y a sur ce projet une responsabilité du
Gouvernement dans sa globalité, un Gouvernement au sein duquel sont
présentes toutes les forces de majorité, Messieurs Lanièce et
Viérin Marco.
Nous avons voté, nous avons promu, nous avons sollicité ces
mesures et donc si vous voulez retrouver un bouc émissaire, en ce
moment cherchez-le dans le Gouvernement tout entier et si vous
déclarez votre insatisfaction par rapport à une conduite, une
procédure ou par rapport aux mesures proposées, votez contre. Ce
serait plus correct de voter contre parce qu'il y a sur ce thème
une responsabilité de ce Gouvernement. Alors il faut choisir: ou on
est au Gouvernement ou on est à l'opposition, on ne peut pas "tenir
les pieds dans deux chaussures". Vous devez faire un choix.
Nous allons vers une période délicate et nous ne pouvons pas
accepter que l'on puisse s'exténuer en des petits jeux électoraux.
Qu'on le dise avec toute franchise: s'il y a insatisfaction, les
portes sont ouvertes. Peut-être les "effets positifs de
l'inondation" pour les anciens Autonomistes maintenant sont
dépassés et donc il n'y a plus une exigence de solidarité, mais
qu'on nous le dise! C'est inutile de continuer dans ce petit
jeu.
Sur ce projet de loi il y a la responsabilité du Gouvernement et
ce Gouvernement votera en faveur de cette mesure, dans sa
globalité, y compris le représentant de la Stella Alpina, dont font
partie les Autonomistes.
Président
Je ne vois pas la possibilité, M. le
Vice-président, de vous donner la parole, puisque vous avez déjà eu
droit à votre temps de parole pour déclaration de vote. D'autres
collègues de votre groupe peuvent le faire, mais non vous-même.
Je soumets au vote la loi dans son ensemble:
Conseillers présents: 32
Votants: 29
Pour: 29
Abstentions: 3 (Frassy, Lattanzi, Tibaldi)
Le Conseil approuve.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK