Consiglio Regionale della Valle d'Aosta - Oggetto del Consiglio n. 4212 del 18 dicembre 2024 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
ASSISTENZA SOCIALE
ISTRUZIONE PUBBLICA
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 4212 del 18 dicembre 2024 - Resoconto
OGGETTO N. 4212/XVI - Reiezione di mozione: "Confronti per
adottare linee guida per tutto il sistema di istruzione regionale
sulle tematiche dell'educazione affettiva e sessuale".
Bertin (Presidente) -
Passiamo al punto seguente: il
punto n. 4.06. Per illustrare la mozione, ha chiesto la parola il
consigliere Manfrin, ne ha facoltà.
Manfrin (LEGA VDA) -
Visto che più volte oggi si sono
illustrate alcune cose e alcuni temi, credo sia opportuno fare un
invito preliminarmente per i colleghi, ovvero leggere con
attenzione il testo della mozione in discussione e soprattutto
l'impegnativa, ci tengo particolarmente a evidenziarlo, che prevede
espressamente la promozione di un dibattito con tutti i soggetti
interessati proprio sui temi dell'educazione affettiva e sessuale,
ne abbiamo parlato anche recentemente sempre su un ordine del
giorno delle colleghe di PCP. Proprio su questo tema è evidente che
ci troviamo ad affrontare un terreno molto scivoloso e spero anche
su questo ne convenga l'Aula, esistono forti perplessità sul fatto
che temi di questo tipo possano essere affrontati anche nella
scuola primaria, come, ad esempio, quelli relativi al binarismo
sessuale. Chi lo sostiene, infatti, sostiene, nel medesimo tempo,
che le famiglie non siano in grado di svolgere appieno il loro
ruolo educativo e che i genitori non siano giudicati all'altezza di
aiutare i bambini a distinguere fra realtà e finzione, soprattutto
con riferimento all'educazione sessuale, nonché al grave fenomeno
della pornografia in rete e della sessualizzazione precoce che i
nostri ragazzi affrontano purtroppo quotidianamente. Il rischio
oggi proprio su questo terreno è particolarmente grande,
soprattutto quando a Sinistra si continua a dire che l'ideologia
gender
non esiste, che è una nostra invenzione, ma non è
così e i cosiddetti "Agenti arcobaleno", li chiamerei così, sono al
lavoro ogni giorno, l'ideologia gender esiste, eccome se esiste! Lo
dimostrano i numerosi tentativi, come, ad esempio, l'iniziativa
nazionale di Arcigay sponsorizzata da Sephora, quelli dei
cosmetici, ai quali, per ovvie ragioni commerciali, piace molto la
fluidità. Arcigay vuole entrare nelle scuole, lo dichiara
apertamente, e qualche scuola nella nostra regione l'ha già fatto,
ricorderete le iniziative ispettive che abbiamo presentato proprio
da questi banchi.
Nel vademecum dal titolo: "Chi sono io?" io ho un piccolo
estratto, prodotto proprio dall'associazione in questione che vi ho
richiamato, si occupa di politica, come avevo detto più volte -
l'assessore Guichardaz lo sa - su questo ci siamo confrontati
spesso, noi riteniamo che Arcigay sia un'associazione che fa
politica e non fa volontariato o cultura, ma fa evidentemente
politica, lo dichiarano fin dai propri impegni già statutari.
Quest'associazione, con questo
vademecum
sottolinea
l'importanza di far entrare quanti più attivisti possibile nelle
scuole e che gli studenti possano incontrare persone con un vissuto
identitario in cui riconoscerci, quindi far entrare più persone
possibili, attivisti dell'associazione, appunto Arcigay, per far in
modo che queste persone si possano riconoscere, ma, a meno che non
si tratti di docenti militanti dell'Arcigay, in che modo pensano di
entrare nelle classi dei nostri figli? Lo abbiamo visto in maniera
molto chiara, l'arma è quella dei progetti scolastici ovviamente,
quelli in cui si invitano i famosi esperti esterni. Questo - e su
questo è intervenuto anche più volte il collega Perron evidenziando
quest'aspetto - perché si intende sfruttare la frequenza scolastica
dei ragazzi, perché altrimenti difficilmente organizzando questi
seminari di ideologia Lgbt nelle proprie sedi godrebbero di una
partecipazione numerosa, invece è evidente che introdurre
direttamente questi temi nelle scuole permette di avere una platea
che li ascolta: ecco perché questa mozione acquista un valore, dal
momento in cui prevede l'avvio di un dibattito sui sistemi
dell'educazione affettiva e sessuale, sui quali gli insegnanti, in
quanto educatori, sono perfettamente in grado di svolgere il ruolo
per cui sono stati chiamati senza pregiudizio o strumentalizzazioni
e senza diventare strumenti di battaglie ideologiche.
Più in generale ritengo che in nessun caso il singolo docente o
dirigente scolastico possa trovarsi a chiedere a ogni singolo
studente quale sia l'identità di genere cui egli ritiene di
appartenere e questo è uno dei classici casi in cui i tifosi della
scienza di colpo si dimenticano della stessa. La scienza ci dice
che esistono gli uomini e le donne, qualcuno su questo tema invece
comincia a mettere in dubbio la questione: ecco perché con questa
mozione chiediamo alla Giunta regionale di promuovere un adeguato
confronto con tutti i soggetti interessati sulle tematiche
dell'educazione affettiva e sessuale, anche al fine di adottare
linee guida valevoli per tutto il sistema di istruzione regionale,
che ribadiscano necessità che lo spazio scolastico sia
caratterizzato da un'adeguata neutralità, in qualsiasi forma di
insegnamento scolastico, e quindi assicurano che tutte le attività
proposte dalle scuole rispondano a criteri di rispetto e di
libertà, che favoriscono la costruzione di un sapere critico per
gli studenti, escludendo che l'insegnamento scolastico venga
utilizzato per propagandare tra i giovani in modo unilaterale e
acritico, modelli comportamentali ispirati alla cosiddetta "teoria
gender".
Presidente -
La discussione generale è aperta. Ci sono
interventi in discussione generale? Ha chiesto la parola il
consigliere Padovani, ne ha facoltà.
Padovani (FP-PD) -
Intervengo per esprimere una profonda
preoccupazione nei confronti di una narrativa che sta emergendo
ormai da molto tempo con insistenza a Destra in relazione ai temi
dell'educazione sessuale affettiva e alla fantomatica teoria
gender
. Quest'ossessione, a mio avviso, non solo è
infondata, ma farebbe anche ridere se solo non rischiasse di
generare danni significativi alla crescita culturale e sociale
delle nostre comunità. Come fa sorridere che, per richiedere
neutralità, venga citato un convegno tenuto dal Papa dal titolo:
"Uomo, donna, immagine di Dio", però è vero ciò che riporta il
virgolettato all'interno della mozione: "Cancellare la differenza è
cancellare l'umanità" ed è proprio questo il punto. Parlare delle
differenze senza che queste siano scogli e soprattutto riconoscere
a ciascuna persona la libertà di essere e di amare senza
pregiudizi, discriminazioni o mozioni come questa, perché parlare
di educazione sessuale affettiva non significa promuovere un'agenda
ideologica, come si vorrebbe far credere, ma semplicemente fornire
ai giovani e alle giovani strumenti fondamentali per affrontare la
complessità delle relazioni umane, della propria identità e del
rispetto reciproco. È un'educazione che punta alla prevenzione
della violenza, al contrasto della discriminazione e alla
costruzione di relazioni sane e consapevoli, eppure assistiamo
costantemente a campagne di disinformazione che evocano il fantasma
della teoria gender, un concetto che, tocca ripeterlo ancora una
volta, non esiste. È un termine inventato, utilizzato
strategicamente per seminare paure infondate e bloccare qualsiasi
progresso in ambito educativo e sociale. Mi chiedo, colleghe e
colleghi, il perché di tanto timore verso un'educazione che mira a
formare cittadine e cittadini consapevoli del valore del consenso,
del rispetto verso le donne e delle differenze e capaci di
riconoscere il valore della pluralità. Perché, invece di
confrontarsi sui contenuti educativi, si preferisce alimentare una
retorica divisiva e spesso basata su concetti che neanche esistono,
arrivando persino a richiedere una neutralità che altro non sarebbe
che parlare solo delle cose che vogliono le Destre nel modo in cui
vogliono le Destre? Perché poi quest'ossessione della Destra nel
voler censurare l'educazione sessuale e affettiva non può che
tradursi in un vero e proprio boicottaggio del futuro delle nostre
generazioni, perché? È un atteggiamento miope, che nega loro
l'opportunità di crescere in un contesto educativo moderno e
inclusivo, indispensabile per affrontare le sfide di una società in
continua evoluzione. Noi dobbiamo garantire che le scuole siano
luoghi dove si apprendono non solo la grammatica o la matematica,
ma anche il rispetto reciproco delle emozioni e la comprensione di
ogni diversità, differenza o unicità e noi nel nostro ruolo di
amministratori pubblici abbiamo il dovere di guardare avanti, non
di creare paure infondate, costruendo una società in cui i diritti
e le opportunità siano per tutte e tutti, senza pregiudizi e
censure e senza ossessioni ideologiche.
Presidente -
Altri in discussione generale? Non vedo
altre richieste, chiudo la discussione generale. La discussione
generale è chiusa. Per il Governo, replica l'assessore Jean-Pierre
Guichardaz.
Guichardaz J. (FP-PD) -
Francamente, collega Manfrin,
continuo a non capire questa sua passione e ossessione per tutto
ciò che sfiora il tema della sessualità, oggi nella scuola, l'altro
giorno tra i giovani adulti, mi riferisco al suo entusiasmo per le
frasi di chiaro stampo sessuale, oltre che sessista, scritte sulla
famosa auto rosa fucsia di alcuni coscritti in passato nei luoghi
di incontro per giovani e meno giovani, mi vengono in mente le
varie cittadelle, ma anche le manifestazioni pubbliche, tipo il
Pride, e sicuramente me ne dimentico altre.
Nel leggere attentamente le premesse della mozione, ascoltando
gli interventi, il suo intervento e anche l' intervento del collega
Padovani, immagino che lei e gli altri firmatari siate preoccupati
del fatto che parlare di affettività e di sessualità all'interno
delle istituzioni scolastiche sia prodromico, sia rivelatore
rispetto a un'azione di condizionamento delle menti, secondo lei,
ovviamente immature dei nostri giovani, quindi a una loro possibile
transizione verso altri lidi, per essere più chiari, verso
deviazioni dalla retta via, che per lei, con tutta evidenza, è
quella etero.
Ormai la conosco un po', collega, e mi posso permettere, senza
temere di fare l'esegesi al contrario del suo pensiero e delle sue
intenzioni, di pensare che la sua paura è che la scuola possa
veicolare ideologie contrarie a ciò che lei e voi ritenete normali.
Il concetto di normalità, per quanto la riguarda, collega Manfrin,
mi pare di aver capito è quello binario, anche nelle premesse
citato il cosiddetto "binarismo sessuale", contrapposto al concetto
di spettro di genere, che lei cita sempre con un certo orrore.
Non voglio entrare nella competizione con lei, collega Manfrin,
che potrebbe scrivere delle enciclopedie sul tema vista appunto - e
glielo dico simpaticamente - la sua ossessione per le fantomatiche
ideologie
gender
e per le pericolosissime pratiche estranee
al mondo educativo, ma mi lasci dire che lei e voi sopravvalutate
un po' il ruolo della scuola nella trasformazione delle tendenze
sessuali dei nostri giovani. Glielo dico questo dall'alto della mia
esperienza di ex giovane che annualmente veniva educato in tema di
sessualità dal mitico professor Tecco e di genitore più che di
Assessore ai sistemi educativi. La scuola sul tema specifico della
sessualità è in grado di condizionare molto poco le menti dei
nostri ragazzi e questo non lo dico io, ma valenti psicologi,
psichiatri, pedagogisti, sessuologi. Purtroppo ciò che oggi li
addestra al delicato tema della sessualità, sono per lo più - e lei
li ha citati - i siti porno che le statistiche dicono essere
approcciati ben prima dei 18 anni, in alcuni casi addirittura a
partire dagli 11 anni.
Ascoltavo l'altro giorno un dibattito su France Info in cui si
parlava del fatto che il desiderio sessuale tra i giovani - in
Francia è così ma è uguale ovunque, mi sono anche un po'
documentato -, sia quello binario, per usare un termine a lei caro,
sia quello riferito ad altre forme più fluide, diciamo così, cioè
praticato comunque tra due persone, è piuttosto compromesso. Si
parla addirittura di drastico calo diffuso del desiderio sessuale
tra i giovani a causa sa di cosa? Di queste abbuffate di sesso
online
, in cui i modelli sono i più vari, modelli spesso
conditi da violenza, esplicita e implicita, da un linguaggio che
definire triviale è un complimento e dà un senso di dominanza, di
sopraffazione e di prevaricazione abbastanza a senso unico. Guarda
caso in questi siti la donna non è quasi mai una donna alfa, al
contrario del maschio che lo è praticamente di
default
.
L'educazione all'affettività purtroppo, collega Manfrin, così come
l'educazione sessuale, è spesso prerogativa di siti che dovrebbero
essere ad accesso esclusivo dei maggiorenni, ma che sappiamo
possono essere aperti con una semplice dichiarazione di maggiore
età, basta avere un telefonino.
La scuola per sua informazione acquisisce un ruolo sempre più
marginale rispetto a questo tema che le sta tanto a cuore, anche a
causa della mancata obbligatorietà di percorsi di educazione
sessuale all'affettività, questo lei lo sa e, pur sforzandosi la
scuola di veicolare l'idea di un'affettività fatta anche e
soprattutto, come diceva il collega Padovani, di rispetto per
l'altra persona - e, quando parlo di persona, intendo il
caleidoscopio di sensibilità e di tipologie che caratterizzano il
genere umano, a prescindere dal sesso e dalle preferenze di
ciascuno -, viene sistematicamente "surclassata" da altri
insegnanti - lo dico tra virgolette - ben più ascoltati ed efficaci
purtroppo. Mi permetto anche di dire che la scuola viene altresì
ridotta nella sua capacità di educare un'affettività consapevole e
rispettosa dell'altro o dell'altra, oltre che dalla pornografia
pure dagli interventi di alcuni politici che nel loro ruolo
istituzionale contribuiscono alle volte ad alimentare dibattiti che
scatenano polemiche anche per la loro inopportunità, diciamo così.
Mi riferisco in particolare all'uscita del ministro all'istruzione
e merito, Giuseppe Valditara, che, in occasione della presentazione
della Fondazione intitolata a Giulia Cecchettin, una ragazza di 22
anni uccisa un anno fa dal suo ex fidanzato, ha liquidato come
ideologica la lotta al patriarcato, dicendo, tra l'altro, che non
esiste più giuridicamente dal 1975, aggiungendo che la causa della
violenza sulle donne - questa è l'educazione sessuale del nostro
ministro all'istruzione - sono gli immigrati clandestini, mentre si
stava parlando di un femminicidio commesso da un giovane cittadino
italiano bianco e benestante.
Non voglio entrare nel dibattito sul Patriarcato per evitare che
si apra una diatriba sul termine, che so che vi fa venire
l'orticaria, ma fatemi dire che parlare di quel termine significa
molto semplicemente parlare della disparità tra uomini e donne e di
ruoli di poteri diversi in base al genere e non della temutissima
ideologia gender. Solo per una doverosa precisazione, visto che
nelle premesse scomodate, oltre al Papa, a sostegno delle vostre
tesi, una nota del MIUR, che poi, vi correggo, non è del Ministero
dell'istruzione e del merito, è del MIUR la nota che citate del
settembre 2015, vi informo che il Collegio nazionale dell'Ordine
degli psicologi, ribadendo: "L'inconsistenza scientifica del
concetto di ideologia di gender", ha chiarito - questo è l'Ordine
nazionale degli psicologi - che "favorire l'educazione sessuale
nelle scuole e inserire nei progetti didattico-formativi contenuti
riguardanti il genere e l'orientamento sessuale non significa
promuovere un'inesistente ideologia del gender - questo non lo dico
io, lo dice l'Ordine degli psicologi - ma fare chiarezza sulle
dimensioni costitutive della sessualità e dell'affettività,
favorendo una cultura delle differenze e del rispetto della persona
umana in tutte le sue dimensioni, mettendo in atto strategie
preventive adeguate ed efficaci, capaci di contrastare fenomeni
come il bullismo omofobico, la discriminazione dei generi e il
cyberbullismo. Tra l'altro, abbiamo attivato da poco progetti
proprio sul cyberbullismo in Valle d'Aosta con altri colleghi
Assessori per dire che ci impegniamo anche su questo tema, che,
purtroppo, sta diventando sempre più dannoso e pericoloso per i
nostri ragazzi.
Peraltro è bene ricordare che la nota che voi citate nelle
vostre premesse - e di cui riportate uno stralcio di una riga e
mezzo su ben 5 pagine, se letta correttamente, di fatto non
certifica l'esistenza della cosiddetta "ideologia gender" - dice
semplicemente che: "Tra i diritti-doveri e tra le conoscenze da
trasmettere non rientrano in nessun modo né le ideologie gender, né
l'insegnamento di pratiche estranee al mondo educativo", ma
correttamente individua questa nota di cui voi riportate tre
parole, tra i modelli educativi - e nella vostra premessa tale
rinvio l'avete sapientemente occultato - alla Convenzione di
Istanbul del Consiglio d'Europa sulla prevenzione e lotta contro la
violenza nei confronti delle donne e la violenza domestica, che,
per informazione di chi ci ascolta, alla votazione in cui è stato
dato il via libero alle risoluzioni che chiedono all'Unione europea
di aderirvi, Lega e Fratelli d'Italia si sono in maggioranza
astenute; due Deputate della Lega hanno addirittura votato contro,
questo per dire quale sia l'atteggiamento dell'Estrema Destra nei
confronti del tema della prevenzione, lotta contro la violenza nei
confronti delle donne e la violenza domestica. A tale proposito
rinvio alla discussione che abbiamo fatto in quest'aula sul piano
triennale degli interventi contro la violenza di genere per il
periodo 2023-2025 in cui proprio voi della Lega avevate presentato
degli emendamenti che avrebbero voluto estromettere la scuola dal
processo di prevenzione contro la violenza di genere previsto
appunto dal piano citato, non so se vi ricordate.
Con il decreto ministeriale n. 183 del 7 settembre 2024, che
aggiorna le linee guida per l'insegnamento dell'educazione civica
nelle scuole, sono stati rivisti e ampliati i nuclei tematici
attorno a cui si organizzeranno le attività dell'educazione civica.
Le linee guida, ispirate agli insegnamenti della Costituzione
italiana, promuovono l'educazione e il rispetto dei diritti
fondamentali di cui ogni individuo gode, valorizzando solidarietà,
responsabilità individuale, uguaglianza, libertà. Durante le 33 ore
annuali dedicate all'insegnamento dell'educazione civica gli
insegnanti hanno la possibilità di proporre attività didattiche
orientate allo sviluppo delle abilità e delle conoscenze inerenti
all'educazione e alla cittadinanza, alla salute, all'educazione
ambientale, al benessere psicofisico personale, al contrasto delle
dipendenze, all'educazione finanziaria, assicurativa statale,
stradale e digitale. È evidente il respiro ampio e
interdisciplinare della disciplina, ogni nozione, infatti, è
orientata al benessere comune, allo sviluppo ulteriore di
determinate conoscenze, al rispetto e alla salvaguardia del
patrimonio materiale e immateriale di cui le varie comunità locali
godono. L'educazione civica diventa quindi uno strumento flessibile
e interdisciplinare che le scuole possono nella loro autonomia,
perché le scuole sono autonome, lo sapete, da un punto di vista
amministrativo, organizzativo e didattico, utilizzare per
contribuire alla crescita dei nostri giovani attraverso un
approccio critico e consapevole, come voi sottolineate nella vostra
mozione. Nello specifico l'educazione all'affettività e il
contrasto alla violenza di genere sono strettamente legati a uno
dei compiti che sono affidati alle scuole, cioè formare cittadini
consapevoli e responsabili, non si tratta però di un compito, come
ho avuto modo di dire spesso, in capo solo alla scuola, ma a tutta
la comunità educante che deve avere come fine la costruzione di un
futuro di uguaglianza, rispetto e inclusione per tutte e tutti,
come ho avuto modo di dire anche in occasione della discussione
sulla ormai famosa mozione coscritti. Nella comunità educante
rientra anche la comunità politica.
Il tema è molto complesso e ci tengo a sottolineare lo sforzo
continuo da parte delle istituzioni scolastiche nel promuovere un
confronto aperto e corretto con gli studenti e con le loro
famiglie, quindi la vostra preoccupazione che non siano coinvolte
un po' viene in questo modo confutata. In merito ai diversi aspetti
della vita umana, compreso ciò che riguarda i problemi attinenti
alla natura della sessualità, delle relazioni affettive, alla
questione della violenza dell'uomo contro la donna all'interno
della coppia, che non possiamo negare, in tale contesto è
prevalente, non dico che sia assoluta, ma prevalente rispetto a
quello della donna sull'uomo, anche solo per motivi culturali o di
forza fisica.
Aggiungo che in Valle d'Aosta l'USL offre ai ragazzi delle
scuole degli interessantissimi percorsi di educazione alla
sessualità che sono intitolati: "Corpo, mente e cuore" nella
sessualità e nelle relazioni che - la conforto, collega Manfrin -
non hanno nulla di ideologico, né stimolano alla transizione di
genere (ho potuto visionarli).
Vorrei a ogni buon conto ricordare che già in occasione del
rapporto annuale del 2006 la Commissione europea ha definito
intervento prioritario l'eliminazione degli stereotipi di genere
poiché i ruoli maschili e femminili continuano a influenzare
importanti decisioni individuali riguardanti l'istruzione, le
scelte professionali, i contratti di lavoro e la famiglia. Oggi,
sebbene sia stato compiuto un grande sforzo rispetto alla parità di
genere, ci sono ancora molte sfide da affrontare. Inoltre è ormai
condivisa la consapevolezza che la violenza e la discriminazione
verso gli uomini e le donne siano generate anche da un
atteggiamento culturale basato su stereotipi legati al genere.
I bambini - ci dicono autorevoli studiosi, non lo dico io -
crescono con una conoscenza già consolidata di ciò che è maschile e
di ciò che è femminile, collega Manfrin, acquisita attraverso
un'educazione più o meno consapevole e quotidiana, fatta di
sollecitazione, esempi all'interno della famiglia e dei contesti
sociali con cui hanno interagito sin dall'infanzia per costruire
una relazione più equilibrata tra i sessi, che non vuol dire
trasformare o impartire fantomatiche ideologie gender, ma una
relazione basata sul reciproco rispetto della differenza, non sul
loro annullamento, collega, su questo la voglio confortare. È
necessario quindi informare le persone sul forte condizionamento
culturale legato alla diffusione degli stereotipi e attuare azioni
preventive a partire dalla scuola. È quindi quasi superfluo dire
che non voteremo questa mozione per il suo contenuto marcatamente
ideologico e per la sua sostanziale inutilità.
Presidente -
Consigliere Manfrin, a lei la parola.
Manfrin (LEGA VDA) -
Ringrazio ovviamente gli intervenuti
per aver sottolineato una volta in più come toccare alcune corde fa
saltare un po' sulla sedia alcune persone che preferiscono che di
questo tema non si parli e ogni volta che se ne parla cercano in
tutte le maniere di nasconderlo, perché forse le persone
ideologicamente portate verso, appunto, la necessità di imporre una
visione senza dirlo preferiscono che tutto rimanga sotto silenzio.
Non so chi è stato così pazzo, però qualcuno me lo ha riportato, ha
visto una lunga intervista, un'ora-un'ora e mezza di video ve lo
risparmio ovviamente, ma tanto per dirvi che ho fatto qualche mese
fa con uno
youtuber
che lavora qui ad Aosta dove
sostanzialmente si è parlato di questi temi, del Gay Pride e di
tutta una serie di cose. Durante quel lungo confronto fra due
persone che non la pensavano alla stessa maniera su questo tema, ho
fatto un paragone che mi sembra assolutamente calzante, cioè,
quando si è parlato della teoria gender, la prima domanda è stata
proprio: "Che cos'è questa teoria gender?", questa fantomatica,
esattamente le stesse parole. Quando si dice fantomatica e quando
si interviene dicendo che non esiste, mi sembra un po' come quando
si dice che la mafia non esiste, perché dire che non esiste
qualcosa contribuisce a evitare che questo venga scoperto e
contribuisce a fare in modo che questa cosa rimanga nascosta e si
possa continuare a propagandare se non esiste o continuare a
lavorare sottobanco. Lo abbiamo evidenziato più volte in
quest'aula, fuori da quest'aula, a livello nazionale, a livello
regionale, a livello comunale, sono dappertutto le prove, sono
riscontrabili anche, per esempio, nell'Agenda 2030 dell'ONU (questo
chi ha avuto la briga di leggerla ne può prendere atto). È una
teoria di livello internazionale, non è solo nazionale, ma è un
modo per cominciare a orientare il pensiero.
Io, collega Padovani, mi rendo conto che sia meglio sostenere
che una cosa non esista piuttosto che ammettere che c'è e
rivendicare la paternità o la maternità o qualsiasi altra cosa voi
vogliate, non si capisce bene. Lei, Assessore, invece ci dice che
noi vogliamo censurare l'educazione sessuale affettiva...
au
contraire
, su questa mozione, visto che ho fatto prima un
richiamo a leggerla bene, e lei purtroppo non l'ha fatto, fa i
compiti a casa cercando di sottolineare alcune manchevolezze del
testo - ma adesso lo spiegherò perché ha completamente
(incomprensibile)
l'obiettivo - l'impegnativa
esordisce con questa frase: "Impegna la Giunta regionale a
promuovere un adeguato confronto con tutti i soggetti interessati
sulle tematiche dell'educazione affettiva e sessuale". E come
censuriamo? Come la censura? Promuoviamo un adeguato confronto e
questa sarebbe censura? Caspita, se promuovere un confronto è una
censura, allora io sinceramente non so proprio dove posso trovare
un qualcosa che dica invece: "Parliamo di questo tema", perché lei
ha cercato di fare il maestrino dalla penna rossa - e la
ringraziamo -, dicendo: "Non è il Ministero dell'istruzione e
merito, è il MIUR". Grazie Assessore, ovviamente oggi si chiama
Ministero dell'istruzione e del merito, quindi abbiamo aggiornato
la questione, perché è vero che è stato trasmesso scritto quando si
chiamava Ministero dell'istruzione università e ricerca, ma è
altrettanto vero che oggi non chiamiamo quello che è stato scritto
negli anni Trenta dal Ministero della difesa... "ah quanto scrive
dal Ministero della guerra", perché si chiamava ai tempi... allora,
un po' di aggiornamento c'è. Io quindi la ringrazio per la lezione,
ma la lezione non era necessaria.
Vedo invece che lei stimola anche la questione e le è rimasta -
e sono contento - perché vuol dire che abbiamo colpito nel segno -
un po' la questione dell'ossessione lei dice sui temi sessuali, no,
forse è il contrario; ogni volta che noi sottolineiamo qualcosa è
per evitare che il dibattito, come sempre, con in mezzo i
bambini... siete ossessionati dai bambini, siete ossessionati dai
bambini e dai ragazzi, sui temi della sessualità, soprattutto
questa vostra ossessione anche da una parte per il fatto di volerne
continuamente parlare nelle scuole, dall'altra però censurare
alcune cose al di fuori ha prodotto il fatto che - non so se lo ha
visto - ma c'è una bellissima - la posterò, non l'ho fatto prima,
ma quella penso di poterla postare tranquillamente senza ricevere
le critiche di quest'Aula, né di chicchessia, ovviamente si sentirà
colpito... - frase che i coscritti, dopo l'ennesimo dibattito che
abbiamo fatto, hanno postato, cioè su una portiera hanno scritto:
"No Comunisti". Io credo che quella sia la migliore testimonianza
di come questo dibattito abbia sortito e abbia fatto capire gli
effetti di quello che è stato discusso qua dentro. C'è qualcuno che
si è schierato in maniera netta contro i coscritti e contro la loro
goliardia, qualcuno che invece ritiene che ci sia anche una libertà
di espressione. È evidente che i Comunisti forse non lo hanno fatto
se si è arrivati a questa definizione, dopodiché lei fa un'esegesi
invece, lei non vuole farlo ma lo fa, leggendo questa mozione, dice
che io, o noi siamo a favore della promozione etero. Io la sfido a
trovare qualcosa di simile scritto in questo testo. Noi promuoviamo
l'eterosessualità con questo testo, con questa mozione... si vede,
traspare dalle righe? No, non c'è scritto, quindi lei vuole fare
delle elucubrazioni, ma purtroppo non è così.
Ci ha parlato anche - e mi ha un po' richiamato alla memoria il
dibattito con l'analisi delle frasi che erano scritte sulle
portiere dei coscritti e quant'altro - dei pericoli del calo del
desiderio sessuale e del facile accesso al mondo della pornografia
da parte dei ragazzi, tra l'altro, sollevando il grosso problema
che la pornografia purtroppo nella maggioranza dei casi presenta
delle immagini senza la presenza della donna alfa. Io le do atto di
questo grosso studio che lei ha condotto sulla pornografia in rete
e la invito a proseguire questo approfondimento per darci ulteriori
statistiche, ovviamente per motivi puramente scientifici, come
immagino avrà fatto, ma io non so sinceramente dove vado a parare.
Certo è, come abbiamo sollevato durante la discussione, che parlare
di temi di questo tipo, soprattutto ragazzi che hanno un'età molto
bassa, quindi nelle scuole d'infanzia, nelle scuole primarie, come
alcuni vorrebbero tentare di fare, questo sì introduce una precoce
sessualizzazione nei ragazzi, questo sì introduce una precoce
sessualizzazione nei bambini ed effettivamente vanno incontro a
quella criticità che ha detto lei, ma è perché viene posto quel
tema in maniera precoce, perché io che non sono più giovane
neanch'io, ma non ho neanche la sua età, alla mia età, alla scuola
dell'infanzia e alla scuola primaria non mi è mai stato parlato di
sesso, mai, mai, ho avuto le prime cognizioni alle scuole medie -
ai tempi si chiamava scuola media -, ma mai mi è stato posto il
tema ed è sempre stata lasciata la libertà alle persone di poter
educare i propri figli, alle famiglie dare un'educazione ai propri
figli da quel punto di vista come si preferiva.
Sono lieto che lei abbia citato la questione della violenza
delle donne, non c'entra nulla con tutto questo, non c'entra nulla,
ma lei ha fatto delle insinuazioni sul ministro dell'istruzione
Valditara e a questo punto è giusto aprire un capitolo piccolo, per
dire che ovviamente c'è una questione ideologica dietro. Soltanto
alcuni dati, perché lei giustamente ha detto: "Ma come si è
permesso di dire che gli stupri sono da parte degli stranieri? ".
Ho fatto qualche compito a casa anch'io: gli Italiani che
nell'ultimo anno sono stati denunciati per violenza sessuale sono
3.340; gli stranieri, che sono stati denunciati per violenza
sessuale sono 2.453, sono 1.000 in meno. Qual è la questione? È che
in realtà gli stranieri sono 5 milioni, gli Italiani sono 55
milioni, quindi significa che 2.453 violenze sessuali su 5 milioni
sono lo 0,05, 3.340 violenze sessuali su 55 milioni sono 0,006%. In
media su 165 Italiani una è stata denunciata per reati di violenza
sessuale, su 20 stranieri uno ai medesimi reati.
Per non parlare di quello che ha scritto peraltro recentemente
Luca Ricolfi, che non credo sia ascrivibile alla nostra parte
politica, che ha evidenziato come il 28% di questo tipo di violenze
sia ascrivibile agli immigrati irregolari, che sono però l'1% della
popolazione.
Torniamo quindi al tema di questa mattina, le immigrazioni
irregolari purtroppo squalificano anche quella regolare. In tutto
questo è evidente che soltanto chi vuole dare una lettura politica
cerca di non vedere i dati e di dire che no, non esiste, però è
così, il fenomeno esiste.
Prendo atto, Assessore, che lei non vuole accettare questa
mozione, così come giustamente anche la sua maggioranza e imminenti
membri della sua maggioranza, noi però riteniamo che questo sia un
tema da trattare con la dovuta delicatezza, perché quello che noi
abbiamo messo come impegnativa non metteva divieti, non metteva
barriere, non metteva chissà quali steccati ideologici; chiedeva un
confronto. Se non c'è nemmeno la disponibilità a un confronto, è
evidente che qualcuno ha la coda di paglia.
Presidente -
La parola al consigliere Perron.
Perron (LEGA VDA) -
Intervengo piuttosto brevemente su
quanto ho sentito. Innanzitutto la questione della teoria
gender
: esiste, non esiste... Innanzitutto cosa si intende
per teoria gender? È l'idea che una parte del mondo accademico ha -
e non è una verità assoluta che il sesso biologico sia
distinguibile dal genere -, è stata creata questa doppia categoria
e non entrerò in dettagli più complessi perché capisco che non è la
sede, lo farò in altre sedi. Comunque sia, questa teoria non è un
dato di fatto naturale, è stata creata più o meno negli anni
Settanta circa... anni Sessanta e ha tutto un mondo ideologico
sotto. Io non ritengo che sia completamente sbagliata, io non sono
uno che dice: sesso e genere... per me si può anche usare quella
distinzione, ma questa teoria è stata portata all'estremo da alcuni
pensatori e pensatrici che oggi l'hanno portata a un livello per
cui il fatto biologico, cioè avere un corpo maschile o femminile,
sia totalmente ininfluente sul genere: questo è il problema, il che
è una falsità gigantesca, perché crea giustamente un mondo fluido.
Ad esempio, Assessore, si vada a cercare - perché è Assessore
giustamente alla cultura - il libro di Judith Butler del Novanta
che ha influenzato tantissimo questo movimento, per cui il genere è
una
performance
, quindi, se io comincio a fare una
performance perché mi sento di genere femminile, posso
tranquillamente essere una donna, ecco l'idea del mondo fluido da
dove esce. Questa teoria è stata portata all'estremo, ma non è un
dato, non è una teoria scientifica, non stiamo parlando di
matematica fisica, è una teoria, quindi c'è chi invece non la
riconosce. Voi la portate nelle scuole, la fate diventare un dato
di fatto, ma non è così!
Andiamo avanti, il tema del patriarcato: lei ha fatto di nuovo
una macedonia, Assessore, che è un qualcosa di eccezionale, è già
la seconda volta oggi, l'ha già fatto in altri interventi, su
questi temi, porti pazienza, ma mi pare un modo di affrontare le
cose... Capisco benissimo che lei riporti ma ha fatto una
macedonia... tutti i luoghi comuni messi insieme. Tirar dentro il
patriarcato, tirar dentro la pornografia su queste cose non è ciò
che abbiamo detto.
Sul tema patriarcato si guardi il video di Luca Ricolfi, di
nuovo, l'ha già citato il collega Manfrin, si guardi dei video
Youtube
, se vuole, guardi, glieli mando io, se li ascolta,
Ricolfi è uno di Sinistra che dice che il termine "patriarcato" in
sociologia è inutilizzabile, quindi non siamo noi cattivoni della
Lega del maschio alfa, tra l'altro, femmina Alfa invece quella va
bene, l'ha detto lei: femmine alfa va bene, quando è stato detto:
maschio alfa... "Oh mio Dio", però femmine alfa va bene, ma cosa
vuole lei? Un matriarcato? Volete un matriarcato? Donne che vi
danno ordini dalla mattina alla sera? È questo che volete? Le donne
alfa di questo tipo? Non lo so, siete fuori completamente, ma
aderite a una narrativa perché questa avete. Se qualcuno non
aderisce... però, portate pazienza, non siamo dei cavernicoli,
forse abbiamo altri presupposti legittimi, che non fa di noi dei
violentatori di donne, non fa di noi dei discriminatori, siamo
gente che la vede diversamente sulla base di presupposti teorici,
quindi l'abbiamo sentito dire tutto.
L'altro tema che a noi infastidisce è: chi è che doveva fare
questi interventi educativi nelle scuole? Ma guarda caso chi sarà?
Chi sarà che si occupa di fare questi interventi? Noi abbiamo il
dubbio - ma perché siamo complottisti - che qui si presenteranno le
associazioni, delle vere e proprie
lobby
che si occupano di
questo e che busseranno e che cercheranno di diventare enti
formatori delle scuole e vorranno andare a fare le loro cose nelle
scuole. Noi diciamo che deve rimanere neutra, anche perché,
assessore Guichardaz, si ponga questa domanda: ma, secondo lei, gli
insegnanti che ci sono adesso, gli insegnanti che abbiamo avuto
fino adesso sono così scarsi che non sono capaci di spiegare quelle
questioni ai ragazzi? Ma, secondo lei, quelli che insegnano
biologia sono così scemi che non sanno spiegare le questioni del
genere del sesso nella loro materia? Mi pare che voi li vediate
così, quindi c'è bisogno di qualcuno da fuori a fare la rivoluzione
di questo tipo? Allora quelli che ci sono stati fino adesso sono
scarsi, sono incapaci, ma lo dica, abbiamo bisogno delle
associazioni del mondo Lgbtq, del mondo delle femministe radicali,
che vadano a scuola a spiegare ai ragazzi cosa devono fare,
compresi gli stereotipi di genere. Assessore Guichardaz, stereotipi
di genere, vediamo un attimo, me la fa la battaglia? Mi fa
contento? Mi fa la battaglia per gli incidenti sul lavoro, che in
Italia sono quasi sempre attorno al migliaio, purtroppo, e la gran
parte, oltre il 95%, sono uomini?
Secondo lei, da cosa è dovuta quella cosa? Forse che gli uomini
per fattori biologici fanno lavori legati alla forza fisica e
quindi più pericolosi e muoiono di più o gli uomini sono più scemi
e cadono dai tralicci perché le donne hanno i tacchi e camminano da
un'altra parte? Me lo spiegate? Quegli stereotipi di genere li
volete togliere sì o no? Perché di questa retorica femminista da
quattro soldi noi veramente siamo stufi! Voi ripetete le formulette
a memoria, lei ha ripetuto quattro robe a memoria, sicuramente sono
anche bravi quelli che gliele hanno scritte, ma noi chiediamo un
passo anche in più su questa roba, su un Assessore alla cultura,
glielo dico, si può smontare tutta la macedonia che lei ci ha
fatto, tutta smontabile, quindi veda lei.
Mi faccia questo piacere, faccia una bella lotta nelle scuole,
me lo dimostri, in cui va da tutte le ragazzine delle scuole e fa
una promozione per lavorare in cantiere. Non me lo distragga però,
per cortesia, consigliere Malacrinò, non me lo distragga che era al
momento topico della cosa e mi ero scaldato anch'io, non me lo
distragga per favore, fatemi questo. Quando vedrò pareggiate sui
lavori pericolosi le donne, vi dirò: "Bravi", nella scuola faccia
una cosa: 90%, arriva addirittura al 95-97% le donne nelle scuole
materne, cos'è? Discriminate gli uomini? Semplicemente ci sono
delle basi biologiche che portano le donne da una certa parte e gli
uomini dall'altra. Poi si fa di tutto per aprire la società, ma
benissimo, ma non si deve inculcare l'idea che le donne sono sempre
discriminate, anche dove non è vero, perché è falso, quindi faccia
così, Assessore, ci faccia contenti, mi faccia contento, tolga gli
stereotipi di genere sul fatto che io, quando vado in autostrada,
vedo i lavoratori che sono tutti uomini. Sbaglio? Lei vede le
donne? Giardinieri, quasi tutti uomini, tutti i lavori più
pericolosi, e infatti si vede negli incidenti, purtroppo sono tutti
uomini e questo la Sinistra dei lavoratori se l'è dimenticato. I
lavoratori non sapete più manco cosa sono, le femministe però che
vi intortano dalla mattina alla sera quelle sono tutte vostre - per
carità, ve le lasciamo, su questo nessun dubbio -, però è così.
Allora mi sorprenda, Assessore, mi sorprenda, faccia una bella
campagna, voglio vedere le ragazze che lavorano nei cantieri, le
voglio vedere e si dica loro che, se non vanno nei cantieri, è
perché sono discriminate in quanto donne. Me lo faccia, mi faccia
contento e le assicuro che al prossimo giro magari mi candido ma
voto comunque il PD.
Presidente -
Ha chiesto la parola la consigliera Minelli
per dichiarazione di voto, ne ha facoltà.
Minelli (PCP) -
Sono sempre abbastanza colpita dal fatto
che, quando si parla di questi temi, a un certo punto il
consigliere Perron parte per la tangente e così dall'ideologia
gender, siamo arrivati ai lavoratori sui cantieri, ai lavori
pericolosi e, ciliegina sulla torta, alla retorica femminista da
quattro soldi che sarebbe quella che l'assessore Guichardaz ha
utilizzato nella sua risposta. Mi sembra un po' curioso e
l'immagine delle femministe che vadano a dire all'assessore
Guichardaz che cosa deve rispondere in aula la trovo anche un
pochino comica, però quello che emerge da questo dibattito e anche
da alcuni che ci sono stati in precedenza in questa giornata, se
qualcuno ci sta ascoltando, è che siamo sotto attacco, qui siamo in
grave, gravissimo pericolo! I confini sono minacciati dall'arrivo
di frotte di migranti che mettono in pericolo la sicurezza del
nostro Paese; le giovani generazioni, i bambini, sono minacciati
perché pericolosi ideologi attentano alla loro identità sessuale, o
cercano di condizionarla attraverso un percorso strutturato, perché
qui stiamo dicendo che ci sono delle
lobby
che entrano nelle
scuole. Abbiamo poi anche sentito che il ministro Salvini è
minacciato, ovviamente da giudici, magistrati che sono fortemente
ideologizzati e politicizzati... insomma, c'è una minaccia che
riguarda questo Paese, che riguarda vari aspetti e soprattutto
adesso c'è una minaccia che riguarda tutto ciò che è legato alla
sessualità intesa come eterosessualità. E poi non soltanto: la
cultura occidentale è fortemente minacciata, siamo in una
situazione di pericolo e la triade Dio-patria-famiglia è messa in
discussione, messa sotto attacco. È un quadro quello che avete
delineato estremamente preoccupante e quindi dovremmo tutti ergerci
a difensori dei confini, dei bambini, del ministro Salvini, perché
altrimenti è la fine! Noi crediamo che la situazione non sia
questa, crediamo soprattutto che non ci sia una situazione grave,
per quello che riguarda la scuola, la fantomatica ideologia
gender
, che non ci sia questo problema che voi evidenziate
con grande foga.
Sulla questione delle donne, perché poi torniamo sempre lì,
avete citato dei dati, non so quale sia la fonte, però io rilevo
che i dati che sono pubblicati, che vengono diffusi sono ben
altri... nei primi sei mesi del 2024, e parlo solo dei primi sei
mesi, ormai siamo alla fine dell'anno, ma aspetteremo il 31
dicembre per fare un bilancio completo... ho visto adesso l'ultima
delle statistiche de "Il Sole 24Ore" - che non penso sia un
giornale dove ci sono pericolose femministe che scrivono o fanno
scrivere quello che vogliono -: si parla di sedici vittime di
violenza mediamente al giorno e di queste sedici vittime di
violenza medie al giorno il 91% è rappresentato da donne. Ora, si
può dire tutto quello che si vuole, ma venirci a dire che non
esiste una violenza nei confronti delle donne... perché poi voi
tirate sempre fuori la questione delle denunce e abbiamo già
discusso tante volte su questo. Poi viene anche fuori la questione
della falsa discriminazione riguardo alle donne sui luoghi di
lavoro, ma io non lo so...!! Cioè, alle volte mi sembra che si sia
su Marte quando si parla di queste cose!
Mi è scaduto il tempo, ovviamente noi a questa mozione voteremo
contro e convintamente contro.
Presidente -
Altri? Ha chiesto la parola l'assessore
Jean-Pierre Guichardaz per dichiarazione di voto.
Guichardaz J. (FP-PD) -
Solo per riscontrare il
dibattito, perché, a prescindere dalle idee, è sempre interessante
confrontarsi con i colleghi.
Io leggo fino in fondo, perché voi avete accennato all'inizio
della vostra impegnativa, voi all'inizio l'avevate letta fino in
fondo, ma, quando l'avete ripresa, vi siete limitati a dire: "La
Giunta regionale è impegnata a promuovere un adeguato confronto con
tutti i soggetti interessati sulle tematiche dell'educazione
affettiva e sessuale, anche al fine di adottare linee guida
valevoli per tutto il sistema di istruzione regionale che
ribadiscano la necessità che lo spazio scolastico sia
caratterizzato da un'adeguata neutralità in qualsiasi forma di
insegnamento scolastico...", mi sembra che vi siate più o meno
fermati qua o un po' prima e poi dite: "...e quindi assicurino che
tutte le attività proposte nelle scuole, rispondano a criteri di
rispetto e di libertà - e fin qua bellissimo - che favoriscano la
costruzione di un sapere critico per gli studenti...
(applausi in aula)
...escludendo che l'insegnamento scolastico venga utilizzato per
propagandare tra i giovani in modo unilaterale e acritico modelli
comportamentali ispirati alla cosiddetta "ideologia
gender
"". Questa cosa qua vi è rimasta in bocca mentre
recitavate le prime tre righe, che, peraltro, se non ci fosse stata
la chiosa, che, come al solito, poi sfocia nell'ossessione
dell'ideologia gender, sarebbe stato assolutamente ammissibile e
concepibile, fermo restando - e io continuo a ripeterlo - che
esiste l'autonomia didattica, che non esiste un percorso
obbligatorio come in altri Stati più civili del nostro e questo non
è di Destra o di Sinistra, voi siete lì da tre anni, poi
complessivamente probabilmente negli anni tutte le forze politiche
si sono trovate a non voler affrontare questo tema, perché è un
tema politicamente sensibile, quindi, appena si tocca la questione,
si esce fuori con la questione del gender. Ogni volta che si tocca
il tema dell'affettività è un innalzare la bandiera dei diritti dei
bambini, ma, guarda caso, non sono i diritti dei bambini che devono
conoscere e devono fare un'educazione all'affettività;
all'affettività non vuol dire che trasformiamo i bambini in bambine
e le bambine in bambini, ma significa che i bambini imparano a
rispettarsi tra di loro, anche in una discussione sulle
prerogative, sulle sensibilità che può avere un sesso o che può
avere l'altro, io non penso che nessuno neghi il fatto che esista
l'uomo e la donna e che esistano delle sensibilità diverse, che
sono sostanziate anche dalla differenza e dalla fisiologia diversa
dell'uomo e della donna, nessuno ha mai detto questo, ma da lì a
teorizzare una teoria per cui si vuole far diventare il bambino con
una pressione da parte degli adulti una bambina... io ho cercato di
spiegare... tra l'altro, me le scrivo io, quindi come se le scrive
lei, lei sarà già la trentesima volta che mi dice: "Quelli che le
hanno scritto", generalmente me li scrivo io, così come se li
scrive lei, quindi io faccio da solo per quanto riguarda questa
cosa. Dopodiché non accedo a siti porno, quindi la questione che è
stata messa lì... lei continui nel suo approfondimento, collega
Manfrin, la posso confortare, non ho tempo, non ho voglia e non ho
bisogno di accedere a siti porno per imparare chissà che cosa, ho
letto degli studi e leggo gli studi, come li legge anche lei, che è
generalmente molto ben documentato, e purtroppo oggi la scuola in
qualche modo fa il possibile, attraverso le proprie strutture,
attraverso gli sportelli d'ascolto, come succede in Valle d'Aosta,
attraverso i servizi dell'USL per fornire ai ragazzi e ai bambini,
compatibilmente con la loro età... perché sarebbe anche un modo
forse per minimizzare i colleghi del professor Perron o per
minimizzare i miei colleghi dell'USL se si dicesse che vanno lì e,
quando hanno quattro anni, si insegna loro che cos'è un
preservativo o che cos'è il sesso di gruppo, questo non viene
fatto.
Gli insegnanti, probabilmente quelli che non hanno le competenze
per poterlo fare non lo fanno, anche perché non esiste l'obbligo di
educazione sessuale in Italia, dopodiché le scuole si prendono
carico dell'educazione civica, io ho cercato di dirlo nell'ambito
delle famose 33 ore, nel rispetto anche e nella consapevolezza
dell'essere rispettosi...
Presidente -
Assessore, concluda.
Guichardaz J. (FP-PD) -
...ah, ho già finito? Non ho
sentito il "
beep"
, va bene.
Presidente -
Posso mettere in votazione? Ha chiesto la
parola il consigliere Manfrin, ne ha facoltà.
Manfrin (LEGA VDA) -
Io voglio richiamare - e la
ringrazio, Assessore, anche per questo suo chiarimento - il tutto
proprio all'oggetto che stiamo discutendo. L'oggetto
dell'iniziativa ha un'impegnativa, poi lei giustamente ha discusso,
osservato alcune eccezioni che sono state fatte rispetto alle parti
delle premesse.
Ricorre l'obbligo di ricordare... lei ha fatto un'osservazione
rispetto a come continuava quella circolare, ma non ha ricordato
che questa circolare ministeriale era stata fatta sotto il Governo
di Centro-Sinistra e nello specifico con premier Matteo Renzi, ai
tempi segretario del PD, con una frase importante, che contrasta
con quello che è stato detto, cioè non esiste la teoria
gender
. Se non fosse esistita la teoria gender, non ci
sarebbe stata neanche l'esigenza, al netto di quello che ha letto
dopo, di scrivere che il Ministero dell'istruzione scrive una
circolare per dire: "Tra i diritti e i doveri e tra le conoscenze
da trasmettere non rientrano in nessun modo né le ideologie gender,
né l'insegnamento di pratiche estranee al mondo educativo". È la
stessa Sinistra che ha sentito l'esigenza di doverlo scrivere, lo
so che lei l'ha letto, ma io evidenziavo il fatto che la stessa
Sinistra ai tempi - e con il passare del tempo si è visto che
quella Sinistra era un po' più moderata rispetto a quella della
Schlein - ha sentito l'esigenza di mettere nero su bianco il fatto
che le ideologie gender esistessero; lo dice la Sinistra stessa,
premier Renzi con una circolare: "Ci sono le ideologie gender" e
non è obbligatorio, non è tra i diritti e i doveri delle conoscenze
da trasmettere la parte dell'ideologia gender. Se lo scrive
direttamente lo stesso Ministero e la stessa parte di cui lei fa
parte da tempo, mi pare che qualcosa di esistente ci sia.
Detto questo, richiamo la parte impegnativa: lei ha fatto notare
quello che c'è scritto dopo, anche sulla parte dell'ideologia
gender, però, Assessore, io non so come spiegarglielo, e non voglio
fare il professore, però è quello che c'è scritto prima che conta,
nel senso: se io scrivo che dobbiamo impegnarci a fare un dibattito
per riaffermare il fatto che la guerra è una cosa brutta, lei non è
che può dire: "Ah no, voi volete parlare di guerra? È gravissimo,
voi siete dei guerrafondai". Non è questo, lei deve valutare tutto
nel suo insieme e l'impegnativa dice esattamente questo: "Impegna
la Giunta regionale a promuovere un adeguato confronto con tutti i
soggetti interessati sulle tematiche dell'educazione affettiva e
sessuale, anche al fine di adottare linee guida" e poi si parla di
ideologia gender, ma è un adeguato confronto. Se fosse un adeguato
confronto su qualsiasi cosa, io penso che avere una chiusura su
questo sia assurdo, quindi si può dire quello che si vuole nel
merito, sulla questione, sul tema, la si può pensare nella maniera
più disparata, noi siamo per la libertà, quindi è giusto che ognuno
rivendichi i propri valori, chi sta dalla parte di quelli che ci
dicono che è tutto un patriarcato, è tutta una roba bruttissima, il
cat-calling
, il
mansplaining
e altre bellissime
teorie che ci arrivano dall'America, ma il tema rimane la
promozione di un confronto su questi temi.
Lei quindi non votando, non condividendo quest'iniziativa,
ritiene che un confronto non sia utile. Nessuno qui ha scritto che
bisogna mettere al bando le ideologie gender e mi stupirebbe il
fatto che lei votasse contro perché vorrebbe dire che l'abbiamo
sgamata, però qui c'è scritto: "La impegniamo a promuovere un
adeguato confronto con tutti i soggetti interessati alle tematiche
delle educazioni affettive e sessuali, anche al fine di
adottare...", c'è tutto il resto fino a "...modelli comportamentali
ispirati alla cosiddetta "ideologia gender", ma è un confronto,
dove ci si mette intorno a un tavolo, anche con i rappresentanti
dei genitori, e si dice che cosa vuole uno, che cosa vuole l'altro.
Lei ritiene che un confronto non sia condivisibile? Beh, sarà un
ottimo ed equanimo Assessore all'istruzione e cultura che
ovviamente rifiuta i confronti, forse perché ha paura di quello che
in quei confronti potrebbe emergere.
Voteremo con convinzione questa mozione.
Presidente -
Se non ci sono altri interventi, metto in
votazione la mozione. La votazione è aperta. La votazione è
chiusa.
Presenti: 35
Votanti: 27
Favorevoli: 14
Contrari: 13
Astenuti: 8 (Bertschy, Carrel, Caveri, Grosjacques,
Marguerettaz, Marzi, Sapinet, Testolin)
La mozione non è approvata.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK