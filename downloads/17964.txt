Consiglio Regionale della Valle d'Aosta - Oggetto del Consiglio n. 1062 del 16 dicembre 1999 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
ASSISTENZA SOCIALE
Assistenza socio-sanitaria
Precedente
Successivo
Resoconto integrale del dibattito dell'aula
Oggetto del Consiglio n. 1062 del 16 dicembre 1999 - Resoconto
OGGETTO N. 1062/XI Disegno di legge: "Norme per la
razionalizzazione dell'organizzazione del servizio socio-sanitario
regionale e per il miglioramento della qualità e
dell'appropriatezza delle prestazioni sanitarie, socio-sanitarie e
socio-assistenziali prodotte ed erogate nella Regione".
Président Nous sommes en discussion générale au sujet du projet
de loi n° 56.
La parole à la Conseillère Charles Teresa.
Charles (UV)
Je commencerai par illustrer tout d'abord
l'amendement que j'ai présenté ce matin.
Les collègues pourront trouver dans le dossier des lois,
c'est-à-dire la loi présentée par le Gouvernement régional et la
loi licenciée par la II
ème
Commission, en annexe
l'amendement n° 1. Cet amendement a reçu l'unanimité à la
V
ème
Commission et il dit à propos de l'alinéa 3 de
l'article 4:
"3. La relazione annuale sanitaria e sociale è
approvata dal Consiglio regionale e pubblicata sul Bollettino
ufficiale della Regione.".
Cet amendement répond à l'attente, mille fois répétée, et jamais
reniée surtout, de la centralité du Conseil, qui pourra donc, si
cet amendement est accepté, discuter et donner son avis sur le
rapport sanitaire annuel rédigé par les responsables.
Pendant la séance de lundi passé, une séance plutôt orageuse, on
était un peu pressé et avec un peu de hâte on a simplement remplacé
le mot
"Conseil"
au mot
"Junte".
Je proposerais donc
maintenant un amendement aussi qui a été fait surtout avec l'aide
des bureaux législatifs. Cet amendement ne dénature en rien la
substance du premier amendement, donc l'amendement que je propose
dit:
"3. La relazione annuale sanitaria e sociale, presentata
dalla Giunta regionale, è approvata dal Consiglio regionale e
pubblicata sul Bollettino ufficiale della Regione.".
Voilà, c'est ce que je propose à l'attention des collègues.
Président
La parole au Conseiller Beneforti.
Beneforti (PVA-cU) Per consentire un miglioramento della qualità
delle prestazioni socio-sanitarie erogate nella nostra regione, la
Giunta ha presentato il provvedimento in discussione, tendente
almeno a questo scopo, ovvero migliorare la situazione
socio-sanitaria nella regione. Così facendo, ha imboccato la strada
di adeguare l'attuale normativa regionale in materia
socio-sanitaria ai cambiamenti che sono stati approvati a livello
nazionale, tendenti a procedere ad una razionalizzazione
dell'organizzazione del servizio socio-sanitario nella regione,
tendenti a completare di conseguenza il processo di
regionalizzazione e di aziendalizzazione, che necessita di
strutture efficienti e di competenze chiare, per ottenere i livelli
di servizio uniformi e adeguati su tutto il territorio. Inoltre,
intende affrontare l'integrazione coordinata che deve sussistere
fra i servizi sanitari ed i servizi socio-assistenziali. Intende
affrontare la valorizzazione anche del personale del Servizio
sanitario nazionale, cioè dell'USL, intende affrontare la scelta
dell'esclusività del rapporto di lavoro della dirigenza sanitaria.
Infine anche la ridefinizione dei requisiti che deve avere il
Direttore generale. Tutto ciò alla luce del decreto n. 229,
"decreto Bindi".
Io credo però che questo adeguamento debba essere preso anche
alla luce delle due risoluzioni approvate a maggioranza nella
seduta del Consiglio regionale del 7 ottobre, perché in quelle
risoluzioni erano indicati i problemi e come s'intendeva
risolverli. Penso che questa sia la strada oggi per mettere in
pratica anche i contenuti di quelle risoluzioni che erano state
approvate dal Consiglio regionale.
Ma il disegno di legge n. 56 oggi in discussione, e questa è una
domanda che mi pongo, contiene tutti i presupposti per applicare il
"decreto Bindi"? È idoneo a dare le risposte alle richieste
contenute nelle due risoluzioni approvate da questo Consiglio? A
questa domanda dev'essere data una risposta, se vogliamo che il
provvedimento sottoposto alla nostra approvazione abbia la giusta
considerazione, e soprattutto se vogliamo essere credibili di
fronte agli assistiti e alla comunità valdostana. Sulla sanità e
sull'assistenza socio-sanitaria non si può più ingannare nessuno,
perché poi - com'è accaduto - i nodi vengono tutti al pettine!
La strada di questa legge era ed è quella da seguire? Lo è
certamente per noi, perché è seria e concreta; siamo una delle
prime regioni che dà applicazione alla riforma ter della sanità.
Questo dimostra anche, se si va fino in fondo, che si è compreso
anche che era tempo di cambiare, ma di cambiare sul serio, anche se
molta strada ancora resta da fare se si vogliono affrontare tutti i
problemi che ci stanno di fronte. Ma ritengo che la strada seguita
tolga l'Assessorato, il Consiglio, la Giunta anche dal ridicolo in
cui l'avrebbe fatta precipitare la dirigenza dell'USL con i suoi
comunicati periodici, la conferenza stampa settimanale e non ultimo
con il giornale di cui abbiamo ricevuto la prima copia ieri.
Pensare di controbattere le accuse d'inefficienza a cui la
politica sanitaria è stata sottoposta non solo da noi, ma
dall'intera comunità valdostana con certi mezzi d'informazione
compiacenti, cercando così di controbattere le accuse, di
giustificare i problemi esistenti senza affrontarli e risolverli,
non solo è vergognoso, ma dimostra ancora di più i limiti
dell'attuale dirigenza dell'USL e di quanti la sostengono
ancora.
Cari colleghi, se gli obiettivi da raggiungere sono quelli che
ho indicato, questa legge potrebbe rappresentare un evento
significativo per la Valle d'Aosta. Innanzitutto perché ci offre
l'occasione di confrontarsi su come meglio garantire e tutelare la
salute dei Valdostani, nonché di quanti sono qui di passaggio o
turisti che hanno bisogno di cure presso i nostri centri
ospedalieri. Inoltre, dopo il confronto aspro che c'è stato per la
crisi in cui il settore si trova, questa legge può essere intesa
come una nostra, anche se piccola, "riforma" del sistema sanitario
valdostano.
Ma se così è, dobbiamo domandarci se con l'articolato in
discussione si realizzano certi obiettivi, che sono ormai
indispensabili, visto l'orientamento nazionale.
Io me lo sono domandato e ritengo che non se ne possa fare a
meno, dato che sono alla base e anche a monte di ogni discorso di
cambiamento della sanità.
Infatti, non si può non domandarsi se alla base di quanto
andiamo ad approvare, in virtù della legge n. 229, il cosiddetto
"decreto Bindi", si recupera nella sanità il concetto di alcuni
valori e soprattutto quello di essere un soggetto fondamentale. Se
si pone al centro del nostro sistema sanitario regionale il malato,
la persona, il cittadino, se diamo un sistema sanitario che è
vicino al malato, che vuole avere cura del cittadino come persona,
che vuole curarlo come tale, rispettandone la dignità e non solo
erogando prestazioni, se diamo un sistema sanitario che attua
l'articolo 32 della Costituzione, che garantisce a tutti i
cittadini prestazioni uniformi, gratuite e appropriate, e fra
l'altro accetta la concorrenza sulla qualità e sull'efficienza
delle prestazioni; se diamo un sistema sanitario con il quale il
cittadino-paziente diventa cittadino-esigente, un sistema che
raccoglie la sfida che i diritti del malato non si trasformino mai
in diritti di carta disattesi e dimenticati; se diamo un sistema
sanitario che, come ha ricordato il Cardinale Martini alla
Conferenza nazionale, vuol vedere attuati insieme e
contemporaneamente il principio di solidarietà, di sussidiarietà e
di responsabilità, diamo noi, Assessore, delle risposte positive a
queste domande? C'è la volontà politica di andare avanti, di andare
fino in fondo per risolvere i problemi che ci stanno di fronte? Me
la sono sempre posta questa domanda e ho sempre cercato di lavorare
in questo senso, anche quando ho affrontato il dibattito in questa
sede. E me la sono posta anche questa domanda quando ho letto i
verbali delle audizioni avvenute in II e in IV Commissione, quando
ho riscontrato che da parte delle organizzazioni sindacali mediche,
che sono numerosissime, si è guardato più a tutelare interessi
corporativi di categoria che quelli più generali. Tutti schierati
in difesa del proprio orticello, qualcuno addirittura - almeno ho
letto fra le righe - ha anteposto gli interessi del medico a quelli
del malato, viste anche le critiche che hanno formulato alla legge
n. 229, ritenuta "centralista, dirigista e statalista", senza alcun
rispetto verso il Parlamento, il Consiglio dei ministri, la
Conferenza Stato-Regioni che l'ha approvata, gli assessori
nazionali alla sanità che l'hanno approvata, le organizzazioni
sindacali confederali e la maggioranza delle organizzazioni
sindacali mediche che hanno dato il loro consenso.
Certo, quando si toccano certi interessi si può reagire, è
comprensibile. Ciò che è triste è che a reagire sono coloro che, se
mantengono gli incarichi ricoperti, devono poi fare applicare
questa nuova legge. Inoltre dimostra a chi è in mano la sanità in
Valle d'Aosta oggi e ai quali forse resta in mano domani.
Quando noi predicavamo e predichiamo che il vertice dell'USL
doveva e dev'essere cambiato, avevamo ragione! Quel vertice non si
rende conto che il decreto n. 229 è una riforma per i cittadini, e
non per mantenere certi privilegi; è per potenziare la sanità
pubblica. Infatti cosa prevede il "229"? Introduce un sistema di
formazione permanente sulla base di criteri oggettivamente
verificabili, relativi alla competenza professionale, e questo
tutela tutti gli operatori della sanità. Istituisce il livello
unico della dirigenza sanitaria, che prevede la verifica periodica
dei risultati raggiunti come condizione per la conferma di
responsabilità dirigenziali. I primari rimangono al loro posto, se
sono all'altezza delle loro capacità e se si aggiornano; nessuno li
manda via dopo 5 anni. Però dobbiamo avere dei primari che rendono
dei servizi come devono essere resi nei confronti dell'ammalato.
Garantisce la partecipazione dei medici al Governo dell'azienda
sanitaria. Regola anche il rapporto esclusivo con il servizio del
territorio per tutti i medici che svolgono funzioni dirigenziali, e
qui certamente i medici devono fare la scelta fra pubblico e
privato, non può continuare ad esserci il medico mezzo pubblico e
mezzo privato, così come è stato fino ad oggi, perché anche questo
è stato un problema che ha creato la situazione di crisi nella
sanità. Con il decreto n. 229 le regioni hanno la piena
responsabilità di gestire e di organizzare i servizi di
prevenzione, di cura e di riabilitazione. Le regioni mantengono la
loro autonomia, nessuno gliela toglie come invece qualcuno ha
detto; esse partecipano fra l'altro anche alla realizzazione del
piano sanitario nazionale.
E poi un fatto importante è che i comuni diventano elementi
determinanti nella programmazione sanitaria, nell'integrazione
socio-sanitaria e nella valutazione del raggiungimento degli
obiettivi di salute definiti dalle USL; le autonomie locali hanno
il controllo sulla politica sanitaria e socio-sanitaria in
Valle.
Non voglio essere prolisso, e scusatemi se lo sarò, e scusatemi
anche se metto tanta enfasi a volte quando parlo di sanità, ma vi
devo confessare che sento il problema. Sento che tutti noi dobbiamo
agire, perché ora basta sentir parlare del fallimento del sistema
sanitario pubblico e della contrapposizione pubblico-privato. Sento
che se ci diamo da fare, possiamo realizzare anche in Valle una
sanità all'altezza del terzo millennio.
Ci sono delle priorità da affrontare, è vero, e non sono
indifferenti! Dobbiamo promuovere comportamenti e stili di vita
diversi per la salute, le lobby devono sparire, dobbiamo
contrastare le principali patologie, dobbiamo migliorare il
contesto ambientale, dobbiamo rafforzare la tutela dei soggetti più
deboli, infine dobbiamo contribuire anche come regioni, perché
questo è il nostro compito e il nostro ruolo, a portare la sanità
in Europa. In tal senso, un ruolo importante possono svolgerlo
proprio le regioni.
Ma per raggiungere questi obiettivi, la legge che andiamo ad
approvare deve avere contenuti chiari e trasparenti. Non può essere
una legge che salva le apparenze e lascia le cose poi come
stanno.
Anche gli operatori della sanità devono comprendere che la "229"
c'è e che va applicata; non possono più stare sulla difensiva per
mantenere certi privilegi, perché sono anche i privilegi che hanno
portato al degrado della sanità in Valle.
I comuni, dicevo, dovranno assumere il ruolo che gli compete,
devono essere gli organi di controllo della politica sanitaria a
tutela della salute e della vecchiaia; il consiglio permanente che
sarà previsto deve svolgere il ruolo che gli sarà assegnato perché
mi rendo conto che non è facile per tutti i comuni arrivare a
controllare, programmare e giudicare, però è importante mettere le
autonomie locali in condizione di portare avanti il ruolo che la
"229" gli sta assegnando e che è un ruolo determinante.
I medici della sanità pubblica devono scegliere: o stare
nell'USL o stare con il privato; l'esclusività del rapporto di
lavoro è divenuta ormai un'esigenza non più rinviabile, anche se
dobbiamo comprendere che la professione intramuraria dev'essere
favorita e sostenuta anche economicamente, fornendo gli spazi
perché si possa svolgere. Comunque, l'utente che paga il ticket
deve avere la stessa considerazione di chi può permettersi la
prestazione privatistica all'interno dell'ospedale.
L'organizzazione del lavoro, come pure l'orario, deve essere
razionale, precisa e disciplinata, in modo da non mettere in
difficoltà il personale anche non medico che è chiamato ad operare
con il medico nell'intramurario; non ci devono essere privilegi per
nessuno, gli ammalati devono essere considerati tutti alla pari,
chi può pagare e chi non può pagare.
Si deve procedere immediatamente alla nomina del Direttore
generale, credo che non ci siano difficoltà oltre a quella
d'individuare la persona, poiché la precarietà dell'istituto del
commissariamento è stata accertata e riconosciuta anche dai
documenti proposti dalla Giunta e approvati in questo Consiglio in
passato. In tal senso dico fin da ora però che non siamo d'accordo
che nella legge in discussione sia prevista nuovamente la figura
del Commissario. Pertanto ritengo che debbano essere abrogati i
commi 3-4-5 dell'articolo 16 del testo di legge, perché quella del
Commissario è stata un'esperienza negativa che non deve ripetersi!
Del resto, come ho ricordato spesso e ricordo adesso, lo avete
riconosciuto anche voi nelle due risoluzioni che sono state
approvate. O è stato allora uno scarico di responsabilità fra la
Giunta e il Commissario, oppure se effettivamente è dipesa dal
Commissario la situazione che si è venuta a creare, bisogna che la
figura del Commissario non sia più prevista nella legge che andiamo
ad approvare!
L'altro obiettivo è la nomina immediata del Direttore sanitario
del Presidio ospedaliero. Le funzioni che è chiamato a svolgere
sono tali, che possono portare alla soluzione di molti problemi che
oggi abbiamo sul tappeto.
Il Direttore generale e il Direttore del Presidio sono due
figure determinanti per la gestione della politica sanitaria, per
cui queste figure non possono essere precarie come lo sono
attualmente.
Eliminando poi certi controlli di legittimità da parte della
Giunta nei confronti dell'USL, si accentua ancora di più la
necessità che un'autonoma gestione dell'USL e del Presidio
ospedaliero vada in mano a persone all'altezza della situazione. Di
questo sarete convinti anche voi della Giunta regionale, altrimenti
mi dovete dire come intendete rispettare gli impegni che vi siete
assunti in questo Consiglio.
Infine, voglio tornare a dire questo. Il piano socio-sanitario è
utile, questa legge è più che utile, ma non basta cambiare la
musica se i suonatori sono sempre gli stessi! Cari colleghi, noi
prendiamo atto delle modifiche contenute nella legge, oltre a
quelle che ho ricordato a seguito anche della legge n. 229.
In particolare, prendiamo atto, anche se ci riserviamo la
presentazione di diversi emendamenti migliorativi, che in materia
di sanità, salute e politiche sociali, si intende far operare
finalmente l'Osservatorio regionale epidemiologico, che faciliterà
anche la programmazione. Era ora che questo strumento vedesse la
luce e non restasse solo un sogno, come lo è stato fino ad
oggi!
Ma rispetto al passato, cosa è cambiato oltre ai riferimenti
alla riforma nazionale? Procediamo all'abolizione dei
macrodistretti che sono mai stati messi in funzione; si riconoscono
4 distretti con 4 responsabili come direttori; è definita nella
legge n. 56 più o meno l'organizzazione del sistema di elisoccorso
per il quale è prevista un'apposita struttura per la quale occorre
personale medico, specialisti in anestesia e rianimazione. È
apprezzabile questa iniziativa dell'elisoccorso, ma vista la
carenza dove si trova questo personale medico? Si chiudono poi le
sale operatorie, per mandarli a fare l'assistenza con
l'elisoccorso? Queste sono domande che ci dobbiamo porre!
Sono state definite le aree organizzative delle strutture, sono
4: l'area della degenza, l'area territoriale distrettuale, l'area
della prevenzione, l'area tecnico-amministrativa; 4 direttori che
possono essere scelti all'interno e anche all'esterno dell'USL, e
questo vuol dire che se non abbiamo all'interno le persone
qualificate, si possono anche ricercare all'esterno, in modo tale
da mettere in mano le strutture a persone qualificate e di una
certa esperienza.
Il Direttore dell'area di degenza è lo stesso Direttore del
presidio ospedaliero e in più occasioni, lo dicevo prima, il ruolo
che deve svolgere il Direttore del Presidio ospedaliero è grande
perché a lui compete di risolvere tutti quei problemi che ci siamo
trovati di fronte e che stanno di fronte agli ammalati, come le
liste d'attesa, il problema dei posti letto, la programmazione per
l'acquisto e il ricambio in tempo utile delle attrezzature
sanitarie, l'organizzazione e l'organico del personale medico e non
medico. Questi problemi sono tutti lì, da affrontare, da
risolvere.
Come pure ci sono problemi da affrontare sul territorio e nella
prevenzione per la parte infortunistica, sui luoghi di lavoro: i
lavoratori muoiono nei cantieri di lavoro come in altre attività.
Inoltre occorre dare al Dipartimento di salute mentale il ruolo che
è previsto non solo dall'articolo 34, ma dalla reale situazione in
cui è chiamato ad operare in Valle d'Aosta, dove esiste la cura, ma
mancano centri di riabilitazione. Se facciamo il Dipartimento della
salute mentale, dobbiamo vedere di curare ma anche di riabilitare
senza che i pazienti siano costretti ad andare fuori Valle per
curarsi.
Mi domando se è possibile pensare che la responsabilità, la
direzione di queste aree e dei dipartimenti che stanno sotto le
aree possa essere affidata a qualcuno che ci ha fatto trovare in
questa situazione. Sbagliare è umano, ma perseverare sarebbe
diabolico! Mi auguro che ciò non accada, e come ho detto prima
riconfermo che le lobby devono sparire.
Assessore e Presidente, non potete permettere che i
toto-organigramma che stanno girando nell'ambiente sanitario vadano
a buon fine! Non potete permettere nemmeno che certi incarichi
siano assegnati secondo le richieste che provengono dalle forze
politiche che sostengono questa maggioranza. State attenti, perché
la voce che circola nell'ambiente sanitario sui futuri incarichi è
questa: che si fa la legge, ma non si cambia niente, perché il
timone è sempre in mano a determinate persone!
Dico che ai dipartimenti che compongono le aree, Assessore,
previsti dall'articolo 28 della legge, occorre dare una gestione
sì, ma anche un controllo dal basso e rendere tutti partecipi e
responsabili. E noi in tal senso presenteremo un emendamento,
perché vogliamo che tutti gli operatori sanitari, medici e non
medici, possano esprimersi sui problemi che riguardano il
dipartimento.
Concordo che con questa legge si procede a realizzare quel
processo di regionalizzazione e di aziendalizzazione che è
necessario, come è giusto prevedere una responsabilizzazione
economica delle strutture e dei criteri gestionali di tipo
aziendalistico, se questi però sono finalizzati per garantire a
tutti gli uomini e alle donne il diritto alla tutela della salute.
Come concordo che all'USL venga data l'autonomia gestionale come
previsto dalla "229", ma teniamo presente che la responsabilità
politica resta intatta nei confronti dell'Assessore e della Giunta;
nessuno può scaricare i doveri e gli obblighi che gli
appartengono!
Comunque la spesa, il costo del servizio socio-sanitario sono
una scelta che si può fare o meno, ma se si fa la scelta di
risolvere i problemi della sanità, questa va finanziata, e se si
punta su questo problema sociale, si deve anche avere il coraggio
di lasciare indietro altre iniziative, perché il Cardinale Martini
parlando alla Conferenza nazionale ha detto:
"Non è tollerabile
che la limitatezza delle risorse economiche, oggi variamente
sperimentata, si ripercuota di fatto prevalentemente sulle fasce
deboli della popolazione e sulle aree del mondo meno abbienti,
privandole delle necessarie cure sanitarie. Ugualmente non è
ammissibile che tale limitatezza conduca ad escludere dalle cure
sanitarie alcune stagioni della vita o situazioni di particolare
fragilità e debolezza, quali sono ad esempio la vita nascente, la
vecchiaia, la grave disabilità, le malattie terminali".
Quindi
se c'è da spendere in questo settore sanitario e socio-sanitario,
bisogna farlo e sono scelte politiche che dobbiamo anche con il
nostro bilancio.
Per questo dico che il contratto di programma, che prevede le
spese correnti e gli investimenti, deve corrispondere ed essere il
più possibile aderente ai costi da sostenere. Non ci possiamo
ritrovare, come è accaduto nel bilancio 2000, a stanziare 16
miliardi per coprire il passivo dell'USL dell'anno precedente, e
poi approvati questi, ascoltare anche dall'Assessore che non
saranno sufficienti e che alla fine ne occorreranno molti di più,
forse più del doppio. Non basta essere dei buoni medici per essere
anche dei buoni dirigenti e direttori di aree e di strutture.
Pertanto, dato che è previsto dalla legge che discutiamo, c'è la
libertà di scelta fra l'interno e l'esterno; cercate di guardare
attentamente a chi e come affidare certi incarichi strategici, che
possano risolvere i problemi del passato e affrontare il nuovo,
collocando veramente al centro della politica sanitaria l'uomo
ammalato.
Non demoliamo tutte le buone intenzioni con l'articolo 42 di
questa legge, che ha creato e sta creando problemi non ai sani ma
agli ammalati e ai più deboli. Qui possiamo approvare la legge più
bella del mondo, ma questa resterà sulla carta se pretendiamo che
medici e infermieri professionali di cui abbiamo bisogno sappiano
prima il francese e poi abbiano le capacità professionali!
Gli emendamenti che presenteremo all'articolo 42 e
all'articolato non sono pertanto né demagogici né strumentali,
tendono a migliorare i contenuti della legge, per dare alla sanità
valdostana una gestione diversa dal passato.
Sarà la collega Squarzino ad illustrare gli emendamenti da noi
presentati. Io termino qui annunciando che il nostro voto dipenderà
dall'accoglimento o meno degli emendamenti. Non potremo certamente
avallare decisioni che non favoriscano un rapporto dalle dimensioni
umane con il malato. Concludo sempre con le parole del Cardinale
Martini, che dice che:
"Ciò che è in gioco è quell'umanizzazione
dell'intero sistema sanitario, di cui molto si parla e che chiede
di trasformarsi in atteggiamenti e scelte concrete;
un'umanizzazione sia dei rapporti medico-malato, sia delle diverse
strutture sanitarie, ma ancora più profondamente un'umanizzazione
della condizione del nascere, del soffrire e del morire".
Président
La parole à la Conseillère Squarzino
Secondina.
Squarzino (PVA-cU) Come sicuramente è apparso dagli interventi
precedenti, è chiaro che noi siamo di fronte ad una legge
complessa, che avrebbe necessitato un tempo adeguato di discussione
e di approfondimento anche in commissione. Ma questo, come abbiamo
già detto, non è stato consentito.
È vero che la commissione aveva incontrato l'Assessore, i
tecnici, i rappresentanti di diverse organizzazioni sindacali, ma
credo che la commissione abbia bisogno di un momento proprio di
lavoro e di approfondimento, per esaminare, valutare, confrontare
le diverse osservazioni. Deve avere un momento proprio di
elaborazione personale, altrimenti, se la commissione è solo
chiamata a ratificare quanto la maggioranza ha già deciso, se i
provvedimenti arrivano "blindati" in commissione, si snatura alla
radice la funzione di quell'organismo che l'istituzione ha
voluto.
Ciò detto, vorrei riprendere alcuni elementi che avrei voluto
presentare e sviluppare in commissione, proprio perché mi è stato
detto che la discussione, che è stata interrotta, avrebbe potuto
continuare in Consiglio. Tutti sappiamo che sono diverse le
modalità di lavoro e di confronto fra il Consiglio e la
commissione; le osservazioni, gli emendamenti presentati in quella
sede o in questa sede hanno un iter totalmente diverso, perché i
problemi che sono sollevati in commissione a volte possono anche
trovare soluzione, essendoci il tempo tecnico per acquisire pareri,
per verificare anche se esiste un accordo di maggioranza su alcune
soluzioni. Nei lavori del Consiglio questo tipo di situazione
avviene raramente e raramente le proposte dell'opposizione sono
prese in considerazione e accettate dalla maggioranza.
Quindi ho chiaramente questa consapevolezza, ma pur con questa
consapevolezza mi accingo a presentare le mie riflessioni su questa
legge che mettono in luce alcuni aspetti problematici.
È una legge, si diceva, che delinea la struttura organizzativa
di un'azienda, l'USL; un'azienda che ha il compito della
prevenzione e della cura della salute dei cittadini. Noi diamo in
mano a quest'azienda una delle cose, direi la cosa più preziosa che
abbiamo, e che è proprio la salute nostra, dei nostri figli, dei
nostri concittadini, e diamo anche in mano la sicurezza degli
ambienti di lavoro, la salubrità dell'acqua che beviamo, dell'aria
che respiriamo. È quindi importante capire come funziona
quest'azienda.
Quest'azienda ha un'organizzazione abbastanza piramidale, nel
senso che tutta l'azienda, e qui si parla di migliaia di dipendenti
con un budget che sfonderà presto i 300 miliardi all'anno, è
affidata ad una sola persona nominata dalla Giunta. È infatti il
Direttore generale che, senza rendere conto a nessuno, si sceglie
il Direttore amministrativo, si sceglie il Direttore sanitario; è
il Direttore generale che nomina i direttori delle aree
organizzative della degenza e del territorio, non solo ma anche i
direttori dei distretti e i direttori dei dipartimenti. È lui che
predispone il piano attuativo locale (PAL) senza che la legge
indichi le procedure, i principi, i criteri in base ai quali questo
deve avvenire.
La legge n. 229 dice che la legge regionale deve indicare le
procedure con cui va definito il PAL, deve indicare i principi e i
criteri con cui questo va confezionato, altrimenti diamo in mano
l'azienda ad una sola persona.
Non è che nella legge tutto vada definito, ma credo che anche la
legge debba indicare una scelta di fondo dell'organizzazione
aziendale, nel senso che, se noi crediamo che ogni attore
importante dei vari settori debba vedere riconosciuta la propria
responsabilità e degli spazi istituzionali in cui presentare le
proprie istanze, in cui presentare le esigenze non solo proprie, ma
degli utenti di cui si occupa, credo che si debbano prevedere dei
momenti di confronto serrato: un confronto che sia individuato
chiaramente anche nella legge, in modo che a questi responsabili di
grandi settori si suggeriscano una strada e una procedura da
seguire; tenere conto del parere anche di chi opera nelle strutture
semplici. Perché se noi diamo tutto in mano ai responsabili delle
strutture complesse, le strutture semplici non hanno un luogo in
cui presentare le loro esigenze, e sono centinaia i responsabili
delle strutture semplici rispetto alle poche decine di strutture
complesse. Il rapporto non è proprio di 10 a 100, ma è comunque di
questa proporzione.
La legge nazionale n. 229, proprio perché è chiaro che ogni
regione deve trovare la sua organizzazione, chiedeva alla legge
regionale di definire in legge modalità, criteri e principi da
seguire. E questo non c'è, ed è uno dei motivi per cui presenteremo
alcuni emendamenti al riguardo.
Se poi prendiamo l'area della degenza, vediamo che tutto il
potere di decisione è in mano a 4-5 direttori di dipartimento, i
primari, scelti dal Direttore generale, i quali decidono di tutta
l'attività, ivi compreso l'uso del budget del dipartimento.
Sappiamo come l'uso del budget sia uno strumento efficace per
scegliere i settori da potenziare o quelli da lasciar vivacchiare;
lo abbiamo visto più volte, anche discutendo con l'Assessore in
sede di bilancio o di legge regionale o di piano sanitario, come
nel momento in cui si lascia in mano a qualcuno il denaro e la
decisione di quali progetti obiettivo finanziare, si dà in mano a
questa persona la scelta politica dei dipartimenti, dei settori da
potenziare, a scapito di altri.
Ora, questo tipo di scelta dovrebbe essere verificata,
condivisa, concordata con chi quelle scelte deve portare
avanti.
Qui faccio un altro esempio in cui appare abbastanza chiaramente
che si è presa tale e quale questa struttura piramidale, senza
inserire quegli elementi di articolazione che il "decreto Bindi"
prevedeva.
Prendo a riferimento il collegio di direzione; il Direttore
generale per le sue decisioni è affiancato da un collegio di
direzione, in cui sono presenti tutti i responsabili dell'azienda:
il Direttore sanitario, il Direttore amministrativo, quindi i vari
livelli della struttura piramidale, i direttori delle aree
organizzative (che sono 4 in base alla legge, il Direttore
dell'area della degenza, del territorio, della prevenzione e
tecnico-amministrativo), il Direttore dei distretti (che sono 4),
il Direttore dei dipartimenti che sono all'interno sia dell'area
territoriale sia dell'area di degenza.
Avremo quindi un organismo che complessivamente si aggirerà
sulle 20 persone almeno, ed è un organismo molto importante perché
svolge compiti essenziali, fra cui la verifica degli standard e
degli indicatori per valutare i risultati conseguiti rispetto agli
obiettivi fissati. Si noti come la valutazione fra obiettivi
previsti e risultati conseguiti sia un elemento per definire una
parte del compenso degli operatori sanitari.
Tale organismo inoltre promuove e verifica programmi di
aggiornamento, formula proposte organizzative circa l'attuazione
dell'attività libero-professionale, promuove progetti di sviluppo,
modalità delle strutture operative professionali, propone modalità
e metodologie per l'elaborazione (?e qui mi manca una pagina della
legge, me ne sono accorta adesso, perché in questi giorni abbiamo
lavorato con tanti di quei testi, che uno ad un certo punto lavora
su uno e poi dopo?) ecco, dicevo, promuove progetti di sviluppo
delle modalità con cui si organizza la struttura operativa e
professionale, propone modalità e metodologie per elaborare il
piano di attività locale, che è uno dei documenti più importanti.
Quest'organismo, dice la legge, sarà disciplinato da un
regolamento, che sarà steso in un secondo momento. Tale regolamento
prevede che le sedute siano valide, qualunque sia il numero dei
membri presenti.
Questo significa che un collegio di direzione, che ha lo scopo
di avere presenti tutti i responsabili dei vari settori che operano
sul territorio, dall'area della degenza all'area della prevenzione,
all'area amministrativa, all'area del territorio, queste persone
sono almeno venti o più, ebbene quest'organismo, a cui è affidato
un compito importante quale quello di proporre modalità e
metodologie per elaborare il piano di attività locale, che è uno
dei cardini dell'attività dell'USL, può concludere positivamente i
propri lavori anche se sono presenti, non lo so, una, due o tre
persone.
A me sembra che il non aver previsto in qualche modo dei
meccanismi che garantiscano la democraticità delle decisioni, che
garantiscano il passaggio di informazioni, che garantiscano che i
soggetti interessati siano presenti nel momento in cui certi
argomenti vengono trattati, sia un segno di quel difetto di cui
parlavo prima e che questo tipo di legge regionale registra.
Tutta questa struttura organizzativa piramidale prende avvio da
un atto della Giunta, che è la nomina del Direttore generale, che è
guardato a vista dalla Giunta, perché c'è l'accordo di programma
tra Giunta e Direttore, accordo che riguarda il PAL, perché c'è la
valutazione degli obiettivi raggiunti, perché c'è il controllo
degli atti dell'azienda attraverso l'invio di tutte le delibere e
attraverso l'indicazione di pochi atti - questo è vero, pochi atti
- su cui la Giunta deve intervenire direttamente. In questo senso
il controllo sugli atti è ridimensionato rispetto all'attuale
situazione.
A fianco di questo rapporto privilegiato fra Direttore generale
e Giunta si collocano gli enti locali, che hanno giustamente
un'importanza fondamentale, perché operano sul territorio e ci
dev'essere un passaggio d'informazione fra l'azienda e gli enti
locali, per cui da una parte e dall'altra si esprimono pareri, si
fanno proposte, si fanno valutazioni.
Da tutto questo il Consiglio regionale è escluso. È vero che
adesso è passato un emendamento - e questa è l'unica fessura
tramite la quale è passato attraverso un emendamento, uno dei tanti
temi affrontati in commissione - per cui c'è un momento forte del
Consiglio, però nel "decreto Bindi" si dice che la Regione fa
questo, la Regione fa quell'altro, e non si dice se la Regione è la
Giunta o è il Consiglio. Guarda caso, là dove si dice
"Regione"
nel "decreto Bindi", qui è stato tradotto il
Governo regionale e si lascia al Consiglio la competenza solo là
dove nel "decreto Bindi" è scritto
"con legge regionale".
Questo per dire come l'organizzazione piramidale che ha questo
impianto venga accentuata ulteriormente, e non per così dire
oliata, non immessa in un contesto di maggiore funzionalità,
proprio dalle modifiche che dalla legge regionale sono state fatte
rispetto alla "riforma Bindi". La scelta che è stata fatta rispetto
alla "riforma Bindi" non è quella di prenderne l'essenziale e di
vedere cosa era più adatto a noi, ma è stata quella di accentuare
questo aspetto un po' direttivo che la "riforma Bindi" ha.
Sulla figura del commissario si è già soffermato il collega
Beneforti. Io credo che sia molto negativo il fatto che qui venga
prevista la figura del commissario, che può svolgere la funzione
del direttore generale in vacanza d'ufficio. In questo modo si
giustifica a posteriori una scelta illegittima dell'attuale
Giunta.
Ma desta stupore il fatto che, introducendo questo istituto, non
si prevede nemmeno un tempo determinato entro cui possa svolgere i
suoi compiti il commissario, per cui al limite potremmo giungere
all'assurdo che, essendo la figura del commissario una figura che
può svolgere a tempo indeterminato - visto che non si precisa il
tempo - la sua funzione, qualunque limite posto dalla "riforma
Bindi" rispetto al periodo di vacanza di un direttore generale può
essere superato mettendo un commissariamento.
Mi consenta, Assessore, un'annotazione rispetto al ricorso di
consulenti esterni. Viene accolto in legge quel ricorso a
consulenti esterni, che era stato rimproverato al dr. Bragonzi. Uno
dei motivi ricorrenti per cui si era detto che non funzionava
l'USL, era quello che c'erano troppe spese, che si ricorreva a
consulenti in modo esagerato; adesso si riconosce al Direttore
generale la possibilità di avvalersi di consulenti esterni e si
indicano anche i limiti del compenso, e questa mi sembra una cosa
positiva. Sarebbe interessante sapere se questi limiti
corrispondono a quelli che la Giunta si è data per pagare le
prestazioni delle sue centinaia di consulenti.
Rispetto all'Osservatorio epidemiologico, mi sembra invece che
il problema sia molto più pregnante di quello che non è apparso
nelle parole di chi mi ha preceduto. Questa non è una novità.
L'Osservatorio epidemiologico era previsto da una legge regionale,
la legge n. 70/82; sono 17 anni che la Regione ha una legge che
istituisce l'Osservatorio epidemiologico regionale presso
l'Assessorato alla sanità. Non solo, ma nel piano socio-sanitario è
stata ribadita questa scelta, ricordo anche in aula la
presentazione da parte della sottoscritta di un emendamento al
piano socio-sanitario, in cui si cercava di sottolineare
l'importanza nel piano socio-sanitario dell'osservatorio
epidemiologico.
Finora abbiamo semplicemente fatto delle affermazioni, abbiamo
detto più volte su disegni di legge o su atti normativi che
ritenevamo importante l'Osservatorio epidemiologico, ma non se n'è
fatto niente. Gli ultimi dati che sono stati pubblicati
dell'Osservatorio epidemiologico risalgono alle cause di morte del
1991, non ci sono altri dati se non qualche tabella qua e là,
tant'è vero che quando si è fatto il piano socio-sanitario nel 1997
si è detto che non si avevano i dati dell'Osservatorio
epidemiologico. Un osservatorio epidemiologico richiede una grande
preparazione prima dei criteri con cui raccogliere i dati,
strutture informatiche, personale esperto, personale ad hoc.
È vero che nel nostro disegno di legge regionale, una volta
ribadita l'importanza di questo osservatorio, perché - ripeto -
sono 17 anni che dovremmo avere un osservatorio, e questo non c'è
ancora, e rendendosi conto che bisogna dare corpo, si dice, al
comma 2 dell'articolo 5, che:
"L'organizzazione ed il
funzionamento dell'Osservatorio epidemiologico e per le politiche
sociali sono definiti nell'ambito dell'applicazione delle
disposizioni vigenti in materia di organizzazione
dell'Amministrazione regionale"
, ma dato che il modo con cui si
definiscono le risorse all'interno dell'Amministrazione regionale
può essere fatto in qualunque momento, allora o noi diciamo il
termine entro cui questo viene fatto, il termine entro cui si danno
risorse professionali oltre che economiche a quest'osservatorio,
oppure sono ancora parole da mettere accanto a quelle della legge
n. 70/82. Quindi chiederemo che si metta un limite temporale entro
cui questo dev'essere fatto, perché adesso non ci sono queste
risorse, non c'è questa struttura adesso?
(interruzione dell'Assessore Vicquéry, fuori
microfono)
? un pezzettino, è dal 1982? cioè nel 1982 lei non mi rispondeva
che c'era un pezzettino perché qui non c'ero ancora, ma è dal 1993
che lei ad ogni mia domanda mi dice che c'è un pezzettino, che
qualcosa c'è. Se vuole per Natale le regalo tutti gli interventi
che ho fatto in Consiglio su questo tema e le risposte che lei mi
ha dato?
Presidente
? le facciamo rilegare?
Squarzino (PVA-cU)
? con il fiocco, lascio a lei la scelta
del colore del fiocco?
Assessore, siamo seri; lei mi dice: un pezzettino. Siamo seri;
diciamoci: sì ci sono queste risorse e vanno bene, oppure, non ci
sono ancora, abbiamo la volontà politica di metterle e per
dimostrare che vogliamo metterle, diciamo anche un tempo entro cui
prendiamo questa decisione.
Poi c'è anche un tema più generale che vorrei affrontare. Questa
struttura organizzativa che è stata delineata tiene separate le
aree, anche per i motivi che abbiamo detto prima, nel senso che
l'unico organismo che mette insieme tutto è come se non ci fosse
perché basta una persona o due persone perché tutto vada avanti lo
stesso.
La separazione che mi preoccupa di più è la separazione fra
l'area della degenza, cioè l'area ospedaliera, e l'area
territoriale. Non è il distretto quello che ha in mano la
possibilità di fare questa relazione, perché non ha la forza il
distretto di mettersi sullo stesso piano dell'area della degenza;
non ce l'ha a livello di budget, non ce l'ha a livello di problemi
che vengono trattati, di importanza dei problemi che vengono
trattati per la salute, non ce l'ha a livello di persone che
lavorano nel distretto.
Se noi non prevediamo in questa fase almeno di avvio, se non
prevediamo proprio nella legge dei momenti in cui effettivamente
queste due aree siano fra di loro integrate e siano integrate
soprattutto per quei settori d'intervento che di per sé richiedono
quest'integrazione, secondo me non mettiamo una delle gambe di cui
questa legge ha bisogno per andare avanti. Per esempio, l'area
della salute mentale è una di queste e questa è prevista. Sull'area
del materno infantile, come si diceva, su questa non si dice
niente; sull'area dell'emergenza non si dice niente. Faccio questi
esempi, perché si tratta di aree istituzionalizzate, quindi non che
si possono inventare, ma aree istituzionalizzate che operano su
entrambi i settori, nell'ambito ospedaliero e nell'ambito
territoriale.
Ora, rispetto a come operano tra di loro questi settori non si
dice nulla, per cui viene il dubbio che, se per caso nel momento di
avvio, l'area della degenza si avvia prima e diventa più forte,
essa assorbe in sé, diventa il capofila e detta le norme anche a
quello che dovrebbe essere il settore dell'area territoriale.
Perché non credo che possa avvenire il contrario, cioè non credo
che l'area territoriale riesca a partire subito e ad avere le
risorse, che non sono solo denaro, ma anche progettualità e
autorevolezza, per poter riuscire a fare questo tipo di
operazione.
Vengo all'articolo 42. Qui forse non ci siamo capiti con il mio
collega, nel senso che noi non presentiamo emendamenti all'articolo
42, sia ben chiaro che non osiamo entrare in questa materia. Non
osiamo farlo perché sarebbe veramente presuntuoso che avessimo una
soluzione che riesce ad andare bene alle varie anime della
maggioranza e se la nostra proposta fosse in grado di mettere
d'accordo gli orientamenti diversi della maggioranza rispetto a
questo tema. Quindi su questo tema non presentiamo emendamenti,
Assessore.
E su questo tema non possiamo avere quel giudizio così positivo
che è esposto nella relazione che ha letto il Consigliere Borre,
nel senso che va bene, qui sono state estese all'area della sanità
quelle che sono le attuali procedure di accertamento della
conoscenza della lingua francese nel settore regionale.
La cosa grave, diceva già questa mattina il collega
Marguerettaz, è che non viene affrontato il nodo cruciale che è
quello delle professioni sanitarie, dei medici e infermieri.
Ma è la motivazione che viene data che mi sembra ancora meno
chiara e ancora meno condivisibile. Si dice che il tema non viene
accantonato, ma si decide di approfondirlo in una opportuna logica
complessiva del pubblico impiego. Qui non capisco tanto; il
pubblico impiego è quello che in genere è nell'ambito
amministrativo.
Ora proprio questo settore amministrativo dell'USL è
regolamentato dall'articolo 42, quindi al massimo sono le categorie
che l'articolo 42 attuale, che è stato presentato, regolamenta, e
sono queste categorie che saranno poi rivisitate, rimodulate in
base all'opportuna concertazione in una logica complessiva del
pubblico impiego. Invece rispetto ai medici e agli infermieri si fa
adesso un bel pacchetto, lo si mette da parte e si dice che questo
non c'interessa, o si dice: questi continuano a fare come facciamo
adesso. Perché non posso dire: io aspetto a regolamentare le
procedure per i medici e gli infermieri, aspetto a farlo quando
rivedrò tutto il comparto del pubblico impiego, perché ripeto che
alle strutture amministrative dell'USL sono già state adesso
attribuite le stesse caratteristiche del comparto del pubblico
impiego regionale. Volevo solo dire che non è nella logica del
comparto del pubblico impiego che vengono affrontate le professioni
sanitarie e infermieristiche, sono tutte un'altra categoria.
Comunque rispetto a questo tema riteniamo che vada ripensato il
ruolo del francese rispetto alla professione, cioè riteniamo che
sia più importante avere un medico che sappia ben operare e che
conosca solo la lingua ufficiale universalmente riconosciuta della
categoria dei medici, cioè l'inglese, e che per motivi vari non
conosca il francese, piuttosto che un medico che sappia molto bene
il francese ma che non sia competente nella sua professione. Cioè
non possiamo mettere sullo stesso piano questi due livelli di
competenza, anzi non possiamo fare di un livello di competenza
l'elemento prioritario per valutare l'altro livello di
competenza.
Non concordo con un'altra osservazione della relazione
introduttiva, là dove vengono indicati gli elementi innovativi,
ovvero si dice nella relazione:
"Ritengo opportuno entrare nel
merito di alcuni articoli che ne qualificano il contenuto
innovativo?",
quindi la novità. Una delle novità è
l'Osservatorio regionale epidemiologico. Come ho detto prima, non è
una novità, ha 17 anni, è quasi maggiorenne!
La novità potrebbe essere che per gli enti locali viene
previsto, oltre il compito di verifica, anche quello di proposta,
però non mi sembra che sia una novità così eccezionale. E non credo
che tutti gli altri punti siano da intendere come novità perché
sono semplicemente l'attuazione di quello che dice la legge: il
fatto di organizzare in quattro aree organizzative, il fatto che
l'azienda goda di autonomia imprenditoriale, non sono novità, è
solo riprendere la legge nazionale.
Novità ce ne sono in questo disegno di legge, non le ho dette
prima, ma le ricordo adesso in conclusione.
La prima novità è che, mentre a livello nazionale la "riforma
Bindi" prevede che dopo una vacanza di 60 giorni del Direttore
generale si proceda alla nomina del Direttore generale, qui il
periodo viene triplicato, non 60 giorni ma 6 mesi.
Una seconda novità è l'istituto del commissariamento, di cui
abbiamo detto prima, e non mi sembra una bella novità.
Un'altra novità è che - qui mi riallaccio all'osservazione fatta
stamani dal collega Marguerettaz che condivido, tant'è vero che
anche noi abbiamo preparato un emendamento in questo senso -
nell'azienda della Valle d'Aosta l'attività intramuraria dei medici
ospedalieri viene fatta extramura; visto che non vengono indicati i
locali, gli spazi in cui può avvenire quest'attività professionale,
noi diciamo che viene fatta extramura. Non mi sembra che queste
siano novità così gratificanti o così innovative!
Sui vari punti che ho illustrato abbiamo presentato alcuni
emendamenti, che consegno adesso con l'intento positivo,
propositivo, che mi hanno dettato i colleghi in V Commissione, i
quali mi hanno detto: se tu adesso non puoi presentare gli
emendamenti e non possiamo esaminarli adesso, lo faremo in
Consiglio regionale. Allora, in modo positivo li presento adesso e
chiedo - lo chiedo come membro non effettivo, ma di fatto della V
Commissione - che i colleghi della maggioranza esaminino
attentamente gli emendamenti e prima di dire sì o no ci pensino un
momento, perché solo in questo modo dimostrerebbero quella volontà
di collaborazione e di confronto che hanno dichiarato ripetutamente
in V Commissione.
Président
La parole au Conseiller Rini.
Rini (UV) Visti i vari interventi fatti in quest'aula e fuori, e
il risalto che gli organi d'informazione hanno dato a quanto è
successo in V Commissione lunedì scorso, vorrei tornare un attimo
sull'argomento solo per chiarire, spero in modo definitivo, chiaro
e completo, l'intera vicenda.
Già nel Consiglio del 6 e 7 ottobre avevo evidenziato la
necessità che su argomenti così importanti maggioranza e
opposizione avessero lavorato con serenità, lasciando per un
momento da parte le strumentalizzazioni e le sterili polemiche per
cercare di migliorare questo disegno di legge.
Certi comportamenti non servono per la risoluzione dei problemi,
ma vanno a danno della popolazione, alla quale le meschine messe in
scena ed il rituale teatrino che certi consiglieri cercano di fare
anche in quest'aula non interessano proprio!
Come qualcuno ha già evidenziato, stiamo discutendo di una legge
fondamentale per il futuro della sanità valdostana.
È già stato detto che soprattutto ultimamente molti
provvedimenti anche importanti arrivano alle commissioni consiliari
competenti con un certo ritardo e con tempi ristretti per
l'approvazione. Devo ammettere che questo in alcuni casi è avvenuto
e spero anch'io che si debba a volte avere tempi che consentano di
poter fare con tutta calma gli opportuni approfondimenti da parte
dei consiglieri.
Se in alcuni casi abbiamo effettivamente riscontrato delle
difficoltà, per questo disegno di legge il tempo per l'esame,
secondo me, c'è stato; ricordo che da diverso tempo ogni
Consigliere ha avuto a disposizione il documento e che la V
Commissione consiliare si è riunita più volte per il suo esame.
Sono state sentite tutte le parti interessate al provvedimento, le
quali danno sostanzialmente un parere positivo allo stesso e
concordano sulla necessità che questo atto sia approvato al più
presto.
Sono state suggerite delle modifiche e gran parte di queste sono
state accolte.
Nella penultima riunione della V Commissione, con la presenza
dell'Assessore e dei funzionari, abbiamo nuovamente potuto chiedere
le informazioni necessarie per capire meglio ogni aspetto. In
quell'occasione si decideva di stralciare l'articolo 42, che
sarebbe stato esaminato nell'adunanza successiva. Ricordo che già
in quella circostanza il Consigliere Frassy e la Consigliera
Squarzino non condividevano l'idea di esaminare il provvedimento
entro la fine di quest'anno, e questo è agli atti della
commissione. Per cui c'era già da aspettarsi, come sovente avviene,
che alla successiva riunione ci sarebbe stato il tentativo da parte
loro di frenare l'iter della legge e così è stato.
Lunedì 13, come concordato, l'Assessore e un funzionario hanno
illustrato il nuovo articolo 42 e alcuni altri emendamenti
marginali, dando tutte le risposte alle domande formulate, e nel
congedarsi per non influire sulle nostre decisioni, si sono resi
più che disponibili per ulteriori eventuali informazioni. Ricordo
che nessuno ha evidenziato tale necessità.
Durante quasi tutta la mattinata la minoranza ha riproposto le
domande alle quali avevano già avuto risposte, e questo, a mio
parere e a parere dei commissari di maggioranza, in modo
strumentale e tutt'altro che costruttivo, teso ad allungare i tempi
per evitare l'iscrizione in via d'urgenza all'ordine del giorno
aggiuntivo del Consiglio di ieri e di oggi. Ad un certo punto il
sottoscritto, anche su richiesta degli altri commissari di
maggioranza, ha ritenuto, di fronte ad un atteggiamento chiaramente
ostruzionista, dare uno sblocco certo all'iter della legge,
mettendo in votazione la stessa, che ha potuto arrivare in
quest'aula, dove ogni Consigliere potrà ancora cercare di apportare
delle migliorie.
Vorrei ancora sottolineare che a dimostrazione che in
commissione esiste il massimo rispetto delle regole democratiche e
che nessuno di noi accetta, come qualcuno ha detto, supinamente i
"desiderata" dei vari Assessori di turno, è stato fra l'altro
inserito un emendamento volto a rafforzare il ruolo dei consiglieri
regionali; basta vedere l'emendamento all'articolo 4, comma 3.
Dopo questa doverosa parentesi, e penso di non dover tornare su
quest'argomento, vorrei sottolineare alcuni aspetti di questo
disegno di legge che deve purtroppo recepire i dettami del "decreto
Bindi", la famosa "229", e che arriva in largo anticipo fra l'altro
rispetto alle altre regioni.
È una legge tesa al miglioramento della qualità e
all'appropriatezza delle prestazioni sanitarie nell'interesse della
popolazione e soprattutto per quanto riguarda le prestazioni di
bassa e media specialità con una più soddisfacente rete di
strutture e servizi sul territorio.
È prevista una migliore razionalizzazione dell'organizzazione
del servizio socio-sanitario che, come è già stato evidenziato dai
relatori, significa maggiore consapevolezza e responsabilità dei
rispettivi ruoli che con questa legge avranno una più netta
separazione. Si va nel senso di una trasformazione dell'USL in
un'azienda con il massimo di autonomia, azienda che possa operare
secondo logiche manageriali ed aziendalistiche, con responsabilità
diretta rispetto agli obiettivi concordati.
Saranno poi definiti in modo puntuale i compiti
dell'Assessorato. Ritengo fra l'altro che sia un punto qualificante
il coinvolgimento degli enti locali, come pure importante
l'abrogazione di numerose leggi esistenti.
Tutti concordiamo comunque che la sanità anche in Valle d'Aosta
presenta dei reali problemi come carenza di medici specialisti,
carenza d'infermieri, liste di attesa ancora troppo lunghe. È pur
vero che molte scelte vengono prese fuori Valle, anche se siamo noi
a pagare tutte le spese sanitarie, ma non sarebbe corretto
scaricare tutte le responsabilità sugli altri. Anche noi abbiamo
certamente delle colpe e dobbiamo, forse possiamo fare di più in
questo importante settore.
Dobbiamo, per esempio, rivendicare la piena attuazione della
nostra autonomia costituzionalmente riconosciuta, per arrivare a
prendere in modo autonomo le decisioni. Dobbiamo, per fare un
esempio, essere in grado di fissare il numero dei posti letto
secondo le esigenze della nostra realtà, che non può essere
assimilata alle grandi metropoli.
Per quanto riguarda l'articolo 42, si è deciso di stralciarlo in
parte dal testo originario e questo non per accantonare il
problema, ma per approfondirlo con la dovuta concertazione con le
forze sociali e sindacali in una logica complessiva del pubblico
impiego.
Si rinvia a deliberazione di Giunta le modalità di svolgimento
della prova di accertamento della conoscenza della lingua francese,
allo scopo di superare lo scoglio della dictée. È inoltre previsto
l'esonero dalla prova per il personale che abbia già superato
l'esame della stessa categoria o superiore, o nell'ambito della
qualifica dirigenziale. L'esonero vale anche per le qualifiche
amministrative, per chi è in possesso della certificazione
attestante il compimento formativo previsto dalla legge n.
25/99.
Non vorrei aggiungere altro, visto che la relazione fatta dai
Consiglieri Borre e Charles è più che esauriente, e concludo
sperando che la discussione odierna possa essere utile per
eventuali miglioramenti alla legge. Richiamo il senso di
responsabilità di tutti i consiglieri, al fine di poter discutere
con serenità e in modo costruttivo, senza cadere nel facile e
comodo terreno della polemica strumentale e demagogica che alla
popolazione non interessa e non può che recare danno!
Président
Pour assurer l'alternance, la parole au
Conseiller Frassy.
Frassy (FI) Volevo fare un intervento abbastanza breve, penso
che invece farò un intervento leggermente più lungo, anche perché
l'intervento del Consigliere Rini, Presidente della V Commissione,
impone che preliminarmente all'esame del disegno di legge in
discussione ci sia una precisazione della precisazione, anche
perché mi sembra di non aver mai detto, di non aver mai sentito
dire nemmeno da altri colleghi di minoranza che questo disegno di
legge non dovesse essere portato in Consiglio entro la fine
dell'anno. Dopo di che invito il Presidente a dare contezza di
questo verbale, perché sicuramente non sono cose che sono state da
me dette.
Al di là di questo aspetto, che comunque ha la sua importanza,
penso che il Presidente della V Commissione non abbia ancora capito
quali siano le funzioni della commissione e di riflesso quali siano
i ruoli che le competono come Presidente di commissione. Penso che
si debba allora chiarire al Presidente, affinché non ripeta
comportamenti censurabili, quella che è la confusione fra il ruolo
dei consiglieri e il ruolo delle commissioni.
Il fatto, Presidente Rini, di avere nella disponibilità
materiale un disegno di legge come consiglieri nulla c'entra con
quelli che sono i lavori in sede istituzionale, nel senso che
l'esame personale appartiene alla preparazione,
all'approfondimento, alla coscienza di un singolo Consigliere, ma
non sostituisce il momento del dibattito in aula e
dell'approfondimento in commissione.
Allora è bene precisare che su questo aspetto c'è stata una
violazione totale delle procedure e delle regole, perché venerdì la
commissione ha sospeso i suoi lavori su richiesta delle forze di
maggioranza, in particolare Fédération e Democratici di Sinistra, o
meglio non si è neppure entrati nell'esame dell'articolato, perché
Fédération sosteneva venerdì - oggi che è giovedì ha cambiato
evidentemente avviso - che o l'articolo 42 andava riscritto, oppure
con quell'articolo 42 avevano posto la pregiudiziale di non
discutere nemmeno il disegno di legge. Perciò venerdì il disegno di
legge non era stato esaminato, se non per gli emendamenti che
l'Assessore aveva portato e illustrato in commissione. Pertanto
erano stati esaminati gli emendamenti e chiaramente gli articoli di
riferimento. Erano presenti per Fédération il collega Piccolo e il
collega La Torre, e questa presenza massiccia della componente di
Fédération in V Commissione era significativa del problema politico
che stava sorgendo sull'articolo 42.
Perciò lunedì mattina non c'è stato nessun tipo di
ostruzionismo, tant'è che lo stesso Presidente Rini si smentisce
quando poi dice, in chiusura di questa sua maldestra riflessione,
che è stato approvato un importante emendamento. Difficile capire
come ci possa essere l'atteggiamento ostruzionistico lunedì
mattina, quando un importante emendamento è stato approvato in
commissione, a seguito del dibattito che era emerso da riflessioni
fatte dalle componenti di minoranza.
Il fatto grave, Presidente Rini e Presidente del Consiglio
Louvin, è che è stato interrotto l'esame per andare al voto. Allora
chiudo questa premessa, invitando, come avevamo già fatto, il
Presidente Louvin a dare concretezza a questa riunione dell'Ufficio
di Presidenza, affinché si possa esaminare questo problema una
volta per tutte ed evitare che i prossimi argomenti vengano
affrontati nella maniera scandalosa in cui sono stati affrontati
nel caso del disegno di legge n. 56.
Ciò detto, faccio una seconda premessa, che però è pertinente al
disegno di legge in oggetto. Non so se l'Assessore Vicquéry sia
molto soddisfatto quest'oggi, anche perché in effetti non è che
abbia dato segni visibili di soddisfazione, e tutto sommato capisco
anche l'assenza di soddisfazione dell'Assessore, perché l'estro
dell'Assessore Vicquéry, che molte volte ha portato delle soluzioni
anche originali, che hanno suscitato anche un dibattito vivace, è
stato limitato, legato e impacchettato dai vincoli del decreto
legislativo n. 229, la cosiddetta "riforma Bindi".
Siamo forse stati la prima regione a dare attuazione al "decreto
Bindi", ma non so se questo sia un titolo di merito o di demerito,
perché le conseguenze che tale decreto ha sulla sanità nazionale
andremo a verificarle se saranno di tipo positivo o meno. Non solo,
ma i vincoli del "decreto Bindi" sono talmente cogenti, che alla
Regione lasciano spazi marginali, tant'è che l'esame di questo
disegno di legge è stato più un esame dei principi generali della
riforma sanitaria, che non dei contenuti del disegno di legge
stesso. Questo proprio per quelli che sono i riflessi che
condizionano tutto l'articolato del disegno di legge n. 56. Allora
vorrei soffermarmi su alcuni di questi riflessi, per capire se ci
saranno delle prospettive diverse a livello regionale, o se invece
le conclusioni saranno quelle già disegnate dalla riforma, come in
effetti ritengo.
Il rapporto esclusivo con il Servizio sanitario nazionale, che è
una delle novità che emerge dal "decreto Bindi" e che viene
chiaramente ripresa dal disegno di legge n. 56, comporta tutta una
serie di problematiche sulle quali i colleghi che mi hanno
preceduto si sono già in gran parte soffermati.
C'è da dire che paradossalmente i principi del "decreto Bindi"
vengono qui ripresi, ma sembra che l'Assessore Vicquéry abbia
rinunciato a quello spazio minimale che il "decreto Bindi" lasciava
alla competenza regionale, ossia d'individuare l'attuazione o i
principi su cui concretizzare le scelte della riforma nazionale.
Uno di questi problemi riguarda gli spazi della professione
intramuraria.
L'Assessore risponderà dicendo che questo Consiglio due
settimane fa ha approvato una variazione di bilancio che stanziava,
vado a ricordo, qualcosa come 300 e passa milioni per gli arredi.
Ma già in quella sede avevamo domandato all'Assessore dove
venissero messi quegli arredi.
La preoccupazione è rafforzata dal fatto che l'articolo 8 del
disegno di legge in esame, quello relativo al PAL, affronta in
dettaglio molti di quelli che sono i problemi relativi alla
gestione dell'azienda sanitaria: gli orari della libera
professione, i tempi di attesa, i posti letto disponibili, il
fabbisogno massimo del personale suddiviso per aree, e sembra però
dimenticare che oltre agli orari, oltre ai posti letto nella
"riforma Bindi" ci vanno anche gli spazi per la gestione della
professione intramuraria.
Allora anche se è vero che non devono essere messi in legge gli
spazi, sarebbe stato opportuno che nella previsione di legge
relativa al PAL ci fosse stata l'indicazione precisa di far
riferimento a questo tipo di problematica.
Un altro aspetto importante, che anche in questo caso è assente
dal disegno di legge n. 56, riguarda la problematica
dell'accreditamento. È vero che sull'accreditamento ci possono
essere anche dei tempi più lunghi, però è altrettanto vero che
c'era probabilmente lo spazio per iniziare a dare applicazione a
quell'articolo 16 bis del decreto legislativo n. 229 che dice che
le regioni individuano modalità e strumenti
dell'accreditamento.
Bisogna sempre chiedersi come interpretare il riferimento alle
regioni. La Giunta regionale interpreta il riferimento alle regioni
come potestà del potere esecutivo. Riteniamo invece che gli
indirizzi li debba comunque e sempre dare il Consiglio regionale
per la centralità che riveste il Consiglio regionale nel contesto
politico e che di conseguenza l'articolo 38 della legge, riferito
all'accreditamento, è una delega in bianco alla Giunta, perché nel
parlare di accreditamento demanda il tutto a quelli che saranno
successivi provvedimenti, valutazioni e principi stabiliti con
l'attività di Giunta. Questo è un altro aspetto che non ci vede
soddisfatti per il modo in cui è stato affrontato.
Un'altra grossa perplessità nasce da quella che è la regola; se
dovessimo definire questa legge con una parola o con un concetto,
la definiremmo come "la legge della piramide", o meglio "la legge
del faraone". Il faraone penso non ci voglia molta fantasia
nell'individuarlo nell'Assessore Vicquéry, che sta in cima alla
piramide, anche perché la sanità con il "decreto Bindi" e con il
disegno di legge n. 56 rafforza gli aspetti fiduciari, nell'ambito
dei quali ovviamente il faraone cioè l'Assessore designa il
Direttore generale.
Dopo di che c'è tutto un meccanismo a cascata di fiduciarietà,
che va dai direttori di riferimento dell'area amministrativa e
sanitaria, via via ai direttori di area e di dipartimento, che
vengono tutti nominati sulla base della fiducia.
Questo è un aspetto che ha pregi e difetti. Applicato in una
realtà piccola come la nostra regione, una realtà in cui fra
l'altro si rischia sempre di avere la coincidenza fra il momento
della programmazione e il momento dell'esecuzione della
programmazione, visto l'ambito ristretto, vista la coincidenza
dell'azienda ospedaliera con l'azienda sanitaria, in un ambito così
ristretto, dicevo, c'è il rischio che si sovrappongano nuovamente i
ruoli di indirizzo con il ruoli di esecuzione. Non solo. Tra le
tante cose che la "riforma Bindi" ha disegnato poche ne salviamo.
Una di quelle poche, anche qui si tratterà poi di vedere come viene
gestita, è la mobilità dei primari. La "riforma Bindi" prevede che
i primari siano soggetti a verifica e questo serviva a rompere
certi monopoli e certe situazioni che potevano anche condizionare
pesantemente l'assetto all'interno della sanità pubblica.
Il problema di fondo è che questo aspetto monolitico dei primari
viene sostituito dalla gerarchia fiduciaria; non sono più i primari
che sono inamovibili, ma nei fatti sono inamovibili tutti i
direttori che sono individuati nel disegno di legge n. 56 e che
raggiungono una cifra considerevole, che va a ripristinare quel
meccanismo di lobby che sembrava essere superato dalla mobilità dei
primari.
L'altro aspetto, sul quale nulla viene detto ma sul quale
bisognerà prima o poi confrontarsi, è il problema dei posti letto.
Abbiamo più volte discusso in quest'aula sugli standard,
sicuramente da domani quegli standard che andavano bene per
l'Ospedale regionale, andranno meno bene quando la "riforma Bindi"
e di conseguenza il decreto legge n. 56 obbligheranno anche la
nostra azienda USL a destinare delle camere a pagamento e delle
camere per la libera professione. Anche su questi aspetti vedremo
quali saranno i risultati nel concreto!
Un grosso vuoto, che smentisce l'impostazione che l'Assessore
più volte ha dato alle scelte della politica sanitaria regionale, è
il rapporto fra la medicina di base e la sanità pubblica. I medici
di base, Assessore, non sono stati minimamente coinvolti nel
disegno di legge n. 56!
L'articolo 24, ossia il Consiglio dei sanitari esclude e ignora
completamente il coinvolgimento dei medici di base, e su questo
argomento fra l'altro abbiamo presentato un emendamento.
I medici di base riteniamo che siano importanti, perché sono il
primo momento del rapporto che ha il cittadino con la sanità; e se
è vero che il medico di base non ha un rapporto pubblico, ma ha un
rapporto convenzionato con il Servizio sanitario nazionale, ha
l'importante ruolo di smistare, di verificare preliminarmente, di
indirizzare comunque il paziente. Non coinvolgere nella riforma
della sanità regionale i medici di base crea il presupposto per non
decentrare le prestazioni ospedaliere; parliamo sempre di un
ospedale che deve effettuare le prestazioni per gli acuti e poi nei
fatti non ci mettiamo nelle condizioni per poter gestire
diversamente quelli che acuti non sono!
Queste sono le macroquestioni che abbiamo individuato come
carenze nel disegno di legge n. 56.
Vi sono poi tutta una serie di situazioni particolari, sulle
quali brevemente voglio soffermarmi, che riguardano
l'articolato.
L'articolo 8 riguarda il piano attuativo locale, che dovrebbe
essere il momento di realizzazione in azienda del piano
socio-sanitario triennale. Tale piano ha una previsione operativa
annuale e regolamenta in maniera molto forte tutta una serie di
aspetti. Abbiamo sentito le perplessità espresse in sede di
audizione dalle rappresentanze sindacali mediche e abbiamo
constatato come quelle perplessità fossero argomentate, e abbiamo
anche riscontrato come quelle perplessità non siano state
assolutamente recepite nella stesura definitiva del disegno di
legge n. 56. Sarebbe stato probabilmente opportuno prevedere
nell'ambito dell'articolo 8 un maggior coinvolgimento di quello che
era l'organismo sanitario, ovvero di quelli che erano i
responsabili dei vari reparti. Ciò peraltro non è accaduto.
Sull'articolo 16 qualcuno si è già soffermato, e riguarda
l'ipotesi di commissariamento. Devo dire che qui c'è il vizio del
Presidente della Giunta, che ha una predilezione per le figure di
tipo commissariale, perché tra le tante cose per cui verrà
ricordato il Presidente Viérin una sarà sicuramente quella di aver
fatto grande uso di commissari. La replica potrebbe essere che le
situazioni hanno imposto questo percorso, però è evidente che il
ruolo del commissario deve essere un ruolo transitorio. Quando il
commissario diventa nei fatti gestione abituale, viene aggirata la
norma che prevede la straordinarietà del commissariamento.
Nell'articolo 16 il commissario non ha tempi predefiniti. Uno degli
emendamenti ulteriori che abbiamo presentato riguarda la
determinazione dei tempi del commissariamento, anche perché a
fronte della gerarchia della piramide che ho cercato di
sintetizzare prima, non ci sono i presupposti per non prevedere dei
commissariamenti a termine. Allora vorremmo capire qual è la logica
che non pone dei termini a quella che dovrebbe essere una figura di
tipo straordinario!
La risposta che ci diamo, probabilmente frutto della posizione
politica che ricopriamo in questo momento rispetto alla
maggioranza, è che c'è un'unica differenza fra il Commissario e il
Direttore generale: entrambi godono del rapporto fiduciario, ma per
quanto riguarda il Commissario non ci sono criteri. Che invece sono
individuati per la scelta del Direttore generale. Allora questo a
maggior ragione è un buon motivo per porre un termine al periodo di
commissariamento.
Proseguendo nell'esame di quei punti che nell'articolato ci
destano maggiori perplessità, penso che una riflessione vada fatta
sull'elisoccorso, che è stato trattato in maniera molto blanda
nell'articolato di questa legge. La nostra sensazione è che averlo
trattato come lo tratta l'articolo 35 voglia né più né meno che
significare la fotografia della situazione esistente. Dalla lettura
dell'articolo 35 non apprezziamo delle significative modificazioni
all'attuale gestione del meccanismo dell'elisoccorso.
Uno degli elementi di maggiore problematicità di questo servizio
derivava dal fatto che non era un servizio d'istituto e derivava
dal fatto che, non essendo servizio d'istituto, non era servizio
con organico proprio. È vero che l'elisoccorso forse è una
particolarità di poche regioni, più precisamente delle regioni
montane, ma è altrettanto vero che se l'elisoccorso deve
funzionare, non può funzionare a discapito dei servizi
istituzionali.
Allora la scelta deve essere un'altra, e deve essere quella di
istituzionalizzare l'elisoccorso non attraverso una previsione
nella legge di riforma dell'organizzazione del Servizio sanitario
in Valle d'Aosta, ma dev'essere la previsione che dovrà essere
contenuta nel prossimo piano socio-sanitario, affinché si vada a
costituire effettivamente un'unità operativa oppure si vada ad
individuare nell'ambito degli organici interni all'Ospedale le
risorse professionali necessarie a far funzionare questo servizio.
Altrimenti rischiamo di ripercorrere quanto è già accaduto
quest'estate, di dover chiudere le sale operatorie. E questo
sicuramente non lo riteniamo accettabile.
In conclusione di questo esame veloce, anche perché
differentemente ci sarebbe stato un discorso sulla politica
sanitaria nazionale che in parte è già stato fatto nel dibattito
precedente, penso che si possa solo dire una cosa di questo disegno
di legge.
Le vere novità della sanità regionale non stanno in questo
disegno di legge. Le vere novità della sanità regionale potranno
essere probabilmente discusse e confrontate nel prossimo piano
socio-sanitario.
E qui purtroppo esprimiamo un ulteriore disappunto e il
disappunto è la proroga di un anno che ha avuto il piano triennale,
che sarebbe scaduto alla fine di quest'anno. Nei fatti proroghiamo
di un ulteriore anno quelle che sono disfunzioni, carenze,
difficoltà della sanità in Valle d'Aosta, e questo sicuramente è un
altro di quegli aspetti poco coraggiosi che hanno connotato questa
legge.
Su questa legge abbiamo presentato una serie di emendamenti, che
riteniamo essere emendamenti minimali, solo per ribadire alcune
questioni di principio e che non influiscono su quello che è il
giudizio negativo che esprimiamo in primis sulla "riforma Bindi" e
conseguentemente sulla legge regionale applicativa di quella
riforma.
Président
La parole au Conseiller Piccolo.
Piccolo (FA) Non nascondo l'interesse che mi ha suscitato il
collega Marguerettaz stamattina, relativamente all'impostazione che
lui ha dato e alle considerazioni che ha fatto sul problema della
potestà sanitaria della Valle d'Aosta, e nel rispetto di quel
principio - che condivido, ovviamente - di autonomia gestionale
della sanità valdostana. Sarebbe interessante che questa tematica
fosse approfondita nel contesto istituzionale a cui spetta andare a
rimuovere certi interessi. Fatta questa premessa, vengo ora al
disegno di legge n. 56.
È ancora una volta con piacere che prendo la parola per fare
alcune considerazioni sulle problematiche relative alla sanità, un
settore a me caro, cercando di dare il mio modesto contributo al
dibattito in corso, premettendo però che mi permetterò di fare
prima alcune considerazioni più di carattere generale.
Le proposte in questo disegno di legge che parla di sanità, un
settore quello sanitario che sollecita e suscita sempre un
dibattito acceso, pur nella diversità delle posizioni e delle
situazioni, è che comunque l'origine del dibattito rimane sempre la
stessa. I servizi erogati e le strutture socio-sanitarie, si dice,
sono inadeguate o insufficienti, l'urgenza di rimediarvi è grande,
i finanziamenti necessari sono sempre più difficili da
reperire.
Queste condizioni per alcuni sono la conferma che si possono
fare solo passi limitati e graduali, potenziando quello che esiste;
per altri, invece, sono la dimostrazione che le scelte improvvisate
o fatte addirittura "a tampone" non risolvono mai il problema in
modo definitivo.
Ritengo che in entrambe le convenzioni vi siano argomenti validi
che debbano essere valutati attentamente per prendere una decisione
politica più saggia, quella politica che pensa non solo al momento
presente o al futuro che va fino alle prossime elezioni, ma alla
funzionalità permanente del Servizio sanitario fra i più importanti
da dare ai cittadini.
A mio modesto avviso è però necessario conciliare le risorse con
le istanze, perché la sanità valdostana ha assolutamente bisogno
sia di interventi a breve, sia di programmi a lungo termine.
I servizi da erogare e gli interventi previsti sia di
adeguamento che di nuova costruzione sono dunque indispensabili e
tali interventi sono già di per sé una giustificazione di
spesa.
Intendo pertanto, anche in quest'occasione, riprendere in parte
quanto da me dichiarato in occasione delle discussioni in Consiglio
sull'esame delle problematiche del settore sanitario, e ribadire in
modo più sintetico le proposte avanzate non solo in
quell'occasione, ma anche in altre sedute del Consiglio
sull'argomento sanità, e che mi trovano oggi favorevole in quanto
molte di esse trovano una risposta in questo disegno di legge.
Credo sia opportuno sottolineare il fatto di quanto siano
importanti, prima delle decisioni sulle scelte da farsi, alcune
discussioni fatte sia in riunioni di maggioranza, sia nella
commissione competente e anche più volte in quest'aula. Discussioni
che ritengo, ripeto, importanti e indispensabili al fine di poter
esprimere a livello politico una scelta oculata e definitiva, che
va verso la soluzione di alcuni problemi che ancora oggi non
trovano in questo delicato settore le giuste risposte.
Dicevo prima che mi trovano favorevole in particolare alcune
proposte contenute nel disegno di legge; ne cito per sommi capi
alcune per non dilungarmi troppo nell'intervento. Proposte che
rispondono pienamente a quelle avanzate dal mio gruppo, mi
riferisco in particolare ad alcuni articoli, e che cerco qui di
semplificare: all'articolo 12, quando si parla degli organi
dell'azienda USL, organismo vitale per la gestione della sanità;
agli articoli 13, 14, 15, 16 e 17, che riguardano la nomina del
Direttore generale, nomina che ovviamente dovrà essere fatta in
tempi brevi, e le sue competenze in qualità di manager di
un'azienda sempre più autonoma in termini gestionali; all'articolo
29, dove si parla dell'organizzazione dell'area territoriale in
particolare per quanto attiene le cure di riabilitazione e le
prestazioni fisioterapiche, servizi questi purtroppo ancora carenti
sul territorio e prestazioni che necessitano della presenza fisica
di alcune figure specifiche professionali, sempre più difficili da
reperire in loco e sul territorio valdostano. Servizi che comunque
sono sempre più richiesti dai cittadini di ogni età e che potranno
sicuramente decongestionare l'Ospedale dall'occupazione anche di
alcuni posti letto.
Una parte importante fra le proposte avanzate, e a me molto
cara, è quella relativa al decentramento e al potenziamento dei
servizi socio-sanitari sul territorio, mi riferisco ovviamente ai
distretti, adeguando così sia la presenza di presidi sanitari
decentrati, sia incrementando i servizi domiciliari con il
coinvolgimento che ritengo doveroso, quello degli enti locali, in
modo da dare le prime risposte sanitarie sul territorio ai
cittadini in modo più celere, decongestionando, al tempo stesso,
anche qui, le strutture ospedaliere per alcuni servizi
particolari.
È giusta la sottolineatura sull'integrazione e coordinamento fra
i medici di base, gli specialisti ospedalieri e quelli
ambulatoriali e territoriali, integrazione e coordinamento sotto il
controllo e la gestione del Direttore di distretto, direttore che
avrà tra l'altro anche il compito fondamentale dell'integrazione
operativa tra i servizi sanitari e quelli socio-assistenziali.
In merito poi all'impegno profuso, sia in sede di maggioranza
che in commissione, mi preme sottolineare il fatto che sono state
apportate una serie di modifiche con proposte di emendamenti al
testo originariamente licenziato dalla Giunta regionale, richieste
di modifica presentate sia dal mio gruppo, sia dai commissari, che
dallo stesso Assessore.
Si tratta di emendamenti che ritengo qualificanti ed importanti
in particolare per quanto attiene l'articolo 42, relativo
all'accertamento della conoscenza della lingua francese e
provvedendo allo stralcio dello stesso nella parte che riguardava
in particolare la prova di accesso per la copertura di posti
spettanti nei concorsi da parte di laureati medici e laureati
professionali.
È opinione diffusa quella che per il settore sanità, un settore
secondo noi da considerarsi a parte per la sua particolarità, che
non si possano applicare le stesse regole in materia di sanità alla
pari degli altri settori.
Le figure laureate mediche e professionali del settore sanità
non possono avere, per la copertura di posti da coprire, lo
sbarramento iniziale della prova per l'accertamento della
conoscenza della lingua francese.
Occorrerà trovare il sistema perché queste prove siano le più
semplificate possibili; si parla della salute di ognuno di noi, e
la salute credo che non possa essere messa in discussione con
nessun vincolo e tantomeno da nessuno.
Dopo lo stralcio previsto all'articolo sopra citato per quanto
attiene le figure laureate della sanità tali prove verranno
giustamente inserite, pur con il doveroso distinguo per la
particolarità del settore sanità, anche alla luce delle difficoltà
di reperire figure professionali e specifiche nella sanità, nella
predisposizione dell'ultimo atto da parte della Giunta, che dovrà
disporre le modalità per la spendibilità del francese per le figure
laureate. Non sto ad approfondire quest'argomento, perché è già
stato ben approfondito da altri interventi che mi hanno
preceduto.
Questa scelta precisa e con il distinguo che ho già sottolineato
per il settore della sanità è stata una proposta condivisa da tutte
le forze politiche della maggioranza, e questo smentisce, qualora
ci fossero ancora dubbi in proposito, alcune voci che ancora oggi
continuano ad asserire che le forze di maggioranza vogliono con il
francese dividere la popolazione valdostana. Per quanto ci riguarda
non è così, il francese per noi è il caposaldo della nostra
autonomia e del nostro Statuto speciale; per noi la lingua francese
contribuisce all'arricchimento culturale di un popolo, e non è
certamente motivo di divisione e ancor peggio di discriminazione
fra cittadini valdostani, distinguendoli fra quelli di origine e
quelli di adozione.
Senza volermi rifare ad altre considerazioni che ho già fatto
nel precedente Consiglio del 6 e 7 ottobre, chiudo questo mio
intervento con l'auspicio che quanto contenuto in questo disegno di
legge possa trovare nei fatti e nei tempi - che mi auguro
strettissimi - le giuste risposte ai cittadini, e concludo
annunciando il voto favorevole al disegno di legge.
Président
La parole au Conseiller Lattanzi.
Lattanzi (FI) Mi permetto di intervenire non certo per ribadire
la nostra posizione sul contenuto della legge, cosa che ha fatto in
maniera egregia il collega Frassy, ma perché in qualità di
commissario della I Commissione anche questa settimana la nostra
commissione si è occupata della semplificazione normativa, cioè di
quel processo da tutti auspicato di una pulizia di tutte quelle che
sono le leggi che a livello regionale ormai sono in disuso,
obsolete. Basti pensare che la nostra regione ha circa 1900 leggi,
quasi un migliaio di queste sono assolutamente inconsistenti,
inutilizzate, svuotate dei loro poteri anche per effetto di nuove
leggi che si sono sovrapposte.
Allora, da un incontro avuto anche dalla Direzione affari
legislativi quest'ultima settimana si è reso necessario un progetto
di lavoro, che vedrà la commissione impegnata nei prossimi mesi,
per identificare l'opportunità dei processi al fine di ricreare un
quadro normativo più chiaro e trasparente.
Proprio alla luce di questo tipo di discorso la guida
all'abrogazione, che ha accompagnato la legge n. 56, indicava
all'Assessore tutta una serie di leggi, la n. 4/51, la n. 8/62, la
n. 15/62, la n. 19/64 e ce ne sono una trentina, che sarebbe stato
opportuno abrogare con la legge n. 56, e quindi creando un
allegato. Al capo VI nelle "Disposizioni finali e transitorie",
articolo 46, l'Assessore ha recepito quest'indicazione per quasi
tutte le leggi indicate dall'Ufficio legislativo.
Mi è sorta una domanda abbastanza banale, ma al tempo stesso
importante: come mai di tutte le leggi segnalate come abrogabili,
la nuova legge proposta dall'Assessore non accetta invece
l'indicazione di abrogare due di queste leggi, la legge n. 70/82 e
la legge n. 56/88? La legge n. 70/82 è stata definita dalla scheda
allegata una legge che non ha più nessun significato, la cui
abrogazione non crea nessun vuoto normativo perché è già stato
colmato da altre nuove leggi; allora perché l'Assessore ha ritenuto
opportuno non abrogare? Fra l'altro la legge n. 70/82, concernente
l'esercizio delle funzioni in materia d'igiene e sanità pubblica,
di medicina legale, di vigilanza sulle farmacie, è la legge
storica, proprio quella che andiamo a ridiscutere con la legge n.
56. La motivazione della proposta di abrogazione era la seguente:
si propone l'abrogazione del titolo IV della legge n. 70/82, perché
la materia viene ridisciplinata dal disegno di legge n. 56.
Per quanto riguarda la legge n. 56/88, anch'essa è ormai
completamente svuotata delle sue potenzialità, la sua abrogazione
non crea un vuoto normativo, le motivazioni sono molte, se ne
propone infatti l'abrogazione perché
"la legge n. 56/88 integra
la n. 66/83, è già abrogata nel 1997, l'oggetto della legge si
riferisce a un piano socio-sanitario mai scaduto",
quindi si fa
riferimento agli anni 60, 70 e 80.
La curiosità come commissario della I Commissione sorge
spontanea: come mai queste due leggi sono state, contrariamente a
tutte le altre, ritenute dall'Assessore non abrogabili? Mi farebbe
piacere saperlo!
Président
La parole au Conseiller Fiou.
Fiou (GV-DS-PSE) La proposta di legge n. 56 che stiamo
discutendo è indubbiamente importante perché, partendo
dall'applicazione dei principi contenuti nel decreto legislativo 19
giugno 1999 n. 229, del quale do un giudizio diverso da quanto è
emerso da parecchi interventi della minoranza, ridefinisce la
natura, le finalità, la struttura organizzativa dell'azienda
sanitaria locale, individua i soggetti e i temi della
programmazione sanitaria, i momenti di verifica della realizzazione
degli obiettivi fissati, le occasioni di partecipazione degli enti
locali a tali attività.
Questa legge mette quindi a disposizione degli operatori della
sanità una normativa che giudico innovativa, adeguata all'esigenza
di costruire almeno in buona parte risposte positive ai numerosi
problemi che sono stati sollevati riguardo al settore in quest'aula
e direi soprattutto fuori, nel contesto sociale.
Ho usato il condizionale
"permetterebbe"
non a caso.
Giudicando infatti la proposta di legge appunto innovativa, la sua
applicazione andrà seguita passo a passo perché qualche resistenza
rispetto alla concretizzazione delle scelte di cui essa è
portatrice si potrà riscontrare.
Qualche avvisaglia di queste possibili resistenze mi è parso
coglierla già in qualche valutazione critica sentita durante le
audizioni dei rappresentanti delle categorie che nel settore
operano; da alcune di queste sono emerse sì sollecitazioni ad
attuare con convinzione quanto previsto dalla legge, ma da altre
anche forti critiche, forse più indirizzate anche lì alla filosofia
che sta alla base della "riforma Bindi", ma per indirettamente,
secondo me, esprimere dubbi sulla realizzabilità anche della
proposta regionale. È chiaro che in questa proposta ci sono scelte
che vanno a modificare, qualche volta in modo consistente alcuni
aspetti del rapporto di lavoro degli addetti, o comunque dei modi
di organizzare il lavoro stesso, o ancora, interviene su competenze
e responsabilità. Di conseguenza, visto il peso di tutto ciò,
potrebbero nascere freni al percorso delle innovazioni.
Occorre perciò rafforzare e sostenere la valenza riformatrice di
cui la legge è portatrice ed il primo passo importante per avviare
in positivo il processo di cambiamento sta nel garantire in tempi
certi e soprattutto brevi l'individuazione dei responsabili delle
nuove strutture ai vari livelli, a partire soprattutto dal
Direttore generale e dalla direzione.
Altro aspetto indispensabile è garantire a questi responsabili
l'autonomia, l'autorevolezza e la certezza delle risorse,
necessarie a realizzare le scelte complesse che la riforma
comporta.
Anch'io sono per sollecitare che una struttura che andrebbe
finalmente avviata nel concreto è l'Osservatorio regionale
epidemiologico, perché sul suo lavoro si fonda sostanzialmente la
programmazione sanitaria e quindi tutte le scelte che da questa
discendono. Occorre su quest'osservatorio prendere decisioni per il
suo concreto avvio e prevedere le risorse necessarie al suo
funzionamento.
Secondo me va poi assunto un atteggiamento fermo in merito alle
linee di riforma per quanto riguarda la definizione delle varie
strutture organizzative, occorrerà invece verificare sul campo la
funzionalità concreta di alcune scelte. Ad esempio la suddivisione
in quattro distretti del territorio ha fin dall'inizio sollevato in
noi perplessità per il rischio che in tal modo vengano introdotte
rigidità di rapporti fra i vari livelli nella gestione di personale
e risorse, e ingenerare confusione di competenze e di
responsabilità.
Sono poi emerse tensioni fra le varie componenti all'interno
dell'azienda sanitaria locale, che potrebbero compromettere la
collegialità del lavoro indispensabile perché una macchina
organizzativa così complessa possa decollare e funzionare; anche in
questa direzione bisognerà essere estremamente attenti. Ecco perché
richiamo la necessità di un particolare impegno nella realizzazione
di quanto nella legge è previsto.
In sintesi, a parte alcuni aspetti che ho sottolineato o che ho
tralasciato, a cui guardiamo con qualche riserva, vediamo in questa
legge una buona legge. L'impegno non semplice è realizzare quanto
essa contiene. Dal momento della sua approvazione questo sarà
compito ovviamente degli operatori del settore, ma in particolare
dell'Assessore competente.
Affronto ora un problema che merita un ragionamento a sé stante,
anche se ha implicazioni concrete sul funzionamento dell'azienda
sanitaria locale, ed è la questione del francese. Che nella
maggioranza ci sia un forte dibattito su tutta la problematica
della verifica della conoscenza del francese per l'accesso ai posti
di lavoro, credo sia abbastanza noto. Questa della riorganizzazione
dell'azienda sanitaria locale poteva essere un'occasione per
avviare un ripensamento della questione, vista la particolare
sensibilità che il settore richiede in proposito. Quest'occasione,
secondo me, non è stata colta.
Quanto contenuto nell'articolo 42 del testo che oggi è in
Consiglio è il corretto allargamento alle categorie degli addetti
alla sanità di soluzioni già vigenti per altre categorie:
riconoscimento del nuovo titolo di studio, riconoscimento di esami
già sostenuti, modalità di svolgimento delle prove nel senso del
superamento della dictée, eccetera; però c'è anche - come è già
stato sottolineato - l'affermazione rigida del principio che per
accedere ad un posto di lavoro occorre superare la prova
preliminare della conoscenza della lingua francese, riconfermando
così l'attuale impostazione generale in merito.
L'aver stralciato la parte relativa al personale sanitario
laureato denota la volontà di trovare sì qualche deroga, là dove la
rigidità dell'impostazione generale crea problemi tali da diventare
insostenibile, ma tale volontà è sostenuta dalla logica che
sorregge il meccanismo che riguarda i supplenti nel settore della
scuola, cioè là dove non ho candidati che superano la prova di
francese e non potendo lasciare i posti scoperti, allora provvedo
con una deroga. Cioè si mantiene rigido lo schema generale, però
poi là dove questo crea dei problemi, si prevedono le
scappatoie.
Il fatto che proprio la discutibilità degli strumenti generali
invece utilizzati per la salvaguardia e la promozione del francese
stiano creando disorientamento e anche tensioni nella comunità,
ancora una volta viene secondo me sottovalutato, aggiungendo ancora
un'ulteriore incomprensione sociale alla difficile funzionalità
della normativa in vigore.
Per quanto mi riguarda, una sperimentazione anche settoriale,
cioè all'interno della sanità, riguardante però tutti i livelli e
non come fatto di deroga, di strumenti nuovi come i corsi
obbligatori di francese in alternativa all'esame, sarebbe stata una
strada con maggiori prospettive di accettabilità, sicuramente una
strada di riconciliazione con la questione del francese,
sicuramente una strada più convincente e funzionale di qualche
"deroga rattoppo".
Non siamo riusciti a trasmettere queste nostre convinzioni a
tutta la maggioranza, ne prendiamo atto; con ciò non tralasceremo
le occasioni per riproporle, ho l'impressione che queste occasioni
non mancheranno perché abbiamo degli appuntamenti con la comunità
che ci faranno ridiscutere questo tema.
Président
J'annonce le dépôt de quelques amendements de la
part de l'Assesseur Vicquéry.
La parole à la Conseillère Squarzino Secondina pour deuxième
intervention.
Squarzino (PVA-cU) Volevo annunciare, prima che sia chiusa la
discussione generale, la presentazione di altri emendamenti, che
illustrerò dopo.
Président
Je résume pour les collègues: nous avons reçu
des amendements de la part de la V
ème
Commission, de la
Conseillère Charles Teresa, du Conseiller Marguerettaz, du groupe
Valle d'Aosta per l'Ulivo, des Conseillers Frassy, Tibaldi et
Lattanzi, ainsi que de la part de l'Assesseur Vicquéry.
Est-ce qu'il y a d'autres collègues qui veulent déposer des
amendements ou intervenir en discussion générale?
La parole au Conseiller Marguerettaz.
Marguerettaz (Aut)
Solo per annunciare al Consiglio che
rispetto agli emendamenti da me presentati, sull'emendamento n. 2
mi è stato fatto notare giustamente che vi è da fare una variazione
di tipo tecnico, per cui l'emendamento proposto risulterebbe così
formulato:
"due dal Consiglio regionale, di cui uno eletto dalla
minoranza, in deroga alle procedure della legge regionale 10 aprile
1997, n. 11 (Disciplina delle nomine e delle designazioni di
competenza regionale)".
Président
Le secrétariat de la Présidence a pris bonne
note de la correction à l'amendement.
Est-ce qu'il y a d'autres interventions en discussion générale?
La discussion générale est close.
La parole à l'Assesseur à la santé, au bien-être et aux
politiques sociales, Vicquéry, pour motion d'ordre.
Vicquéry (UV)
Per chiedere una sospensione presumibilmente
di un quarto d'ora, nell'ottica delle richieste che sono state
avanzate, per poter esaminare tutti gli emendamenti proposti.
Président
Le Conseil est suspendu pendant 15 minutes.
Si dà atto che la seduta è sospesa dalle ore 18,40 alle ore
19,27.
Président
Pendant la suspension nous avons pourvu à
vérifier les amendements qui sont assez nombreux, entre-temps il
nous a été signalé qu'il serait souhaitable d'apporter des
corrections substantielles à trois amendements déposés par le
groupe Valle d'Aosta per l'Ulivo. Si vous avez les documents à la
main, je vous prie de prendre note. Il s'agit de l'amendement n° 5,
qu'il serait utile de modifier dans le sens de la suppression des
mots
"limitatamente all'organizzazione dell'area di
competenza"
, et donc l'amendement n° 5 à l'article 10,
2
ème
alinéa, on ajouterait seulement
"e dopo aver
acquisito il parere delle organizzazioni sindacali".
A l'amendement n° 7 il serait souhaitable qu'il y ait la
suppression des mots:
"dell'Area professionale tecnico
amministrativa"
, donc on garde l'amendement dans la formulation
"fermo restando che la Direzione delle strutture complesse è
riservata a Dirigenti dipendenti".
A l'amendement n° 11 il y aurait suppression des mots:
"di
ciascuna componente di cui alle lettere d), e), f)",
qui
seraient remplacés par les mots:
"dei componenti"
,
l'amendement serait donc à lire dans ces termes:
"qualunque sia
il numero dei membri presenti"
è sostituito con
"a
condizione che sia presente almeno la metà dei componenti".
Nous allons distribuer également une correction formelle d'un autre
amendement déposé par Mme Squarzino. Est-ce que vous pouvez
signaler vous-même, Mme Squarzino, la correction que vous avez
apportée à votre amendement?
La parole à la Conseillère Squarzino Secondina.
Squarzino (PVA-cU) Chiedo scusa se ho fatto un po' di pasticci
nel presentare gli emendamenti, ma questo denota anche il clima con
cui si lavora, con l'acqua alla gola, con la fretta, eccetera.
Avevo presentato un precedente emendamento all'articolo 15, al
comma 1; in realtà era all'articolo 20. L'articolo 15 era il
vecchio articolo della precedente legge, quindi è l'articolo 20.
Con l'emendamento si chiede pertanto di aggiungere al comma 1
dell'articolo 20 una lettera e) dopo la lettera d), in cui è
indicata un'altra categoria di persone che sono dichiarate
incompatibili con la carica di membro del Collegio sindacale. Si
dice che coloro che sono consiglieri comunali non possono far parte
del Collegio sindacale.
La filosofia di quest'emendamento consiste in questo. Dato che
il Collegio sindacale esprime delle valutazioni rispetto
all'attività dell'azienda e dato che quest'attività comunque è in
un rapporto di proposta e verifica anche con il Consiglio
permanente degli enti locali, per evitare possibili ingerenze la
nostra proposta è di mettere come una caratteristica
d'ineleggibilità quella di ricoprire la carica di consigliere
comunale.
Président
A l'article 20 l'amendement récite:
Emendamento "Al comma 1 aggiungere la lettera "e) coloro che
sono consiglieri comunali".
La parole à l'Assesseur à la santé, au bien-être et aux
politiques sociales, Vicquéry.
Vicquéry (UV)
Innanzitutto permettetemi di ringraziare i
relatori per l'ottimo rapporto che hanno fatto, ringrazio anche i
membri della II e V Commissione, che comunque hanno avuto modo di
approfondire alla presenza dell'Assessore questo tema e che
sicuramente avranno la possibilità di svilupparlo ulteriormente,
tenendo presente che il tema della sanità non si esaurisce con la
presentazione di questo disegno di legge.
Un apprezzamento per il dibattito, sia per il tono, ma
soprattutto per i contenuti; c'è chi ha parlato di legge
innovativa, chi di legge seria e concreta, io mi limito a dire che
questo disegno di legge non va né osannato né denigrato perché è un
disegno di legge di stretta applicazione di una riforma sanitaria
che ci piace per alcuni aspetti e non ci piace per altri. Ci piace
là dove obbliga finalmente il personale medico a fare una scelta,
la Provincia autonoma di Bolzano abbiamo sentito venerdì scorso che
il rapporto esclusivo lo ha istituito dal 1970 e di fatto sta
funzionando benissimo senza i problemi che qualcuno pensava
sorgessero. Non ci piace per tutta un'altra serie di motivi.
Ha comunque un'impronta di tipo abbastanza centralistico, tant'è
che sulla definizione dei piani socio-sanitari regionali il
ministro non si è limitato a scrivere in legge quanto ha scritto,
ma ultimamente ha inviato una circolare a tutte le regioni dicendo
che le bozze di piano sanitario devono essere preliminarmente viste
dal ministero, e su questo avremo da discutere perché posizioni di
questo genere vanno a ledere l'autonomia statutaria delle singole
regioni.
Il "229" è un compromesso fra richieste discordanti e
contrastanti dei sindacati medici e non medici, delle
amministrazioni comunali, delle regioni, ed è come tutte le sintesi
un insieme di disposizioni che hanno la pretesa di dettare delle
normative uniformi su tutto il territorio regionale, ma queste
normative non possono sicuramente avere una valenza come qualcuno a
livello ministeriale vuole dare.
Ho molto apprezzato il contenuto e il tono dell'intervento del
Consigliere Marguerettaz, che ha toccato temi che a noi interessano
molto e che stiamo seguendo da vicino: il tema dell'autonomia, il
tema del federalismo, il tema di ciò che vogliamo diventi la sanità
in Valle d'Aosta.
Non voglio dilungarmi troppo perché la tematica è interessante
ma è anche complessa nello stesso tempo; mi limito a dire che su
questo ci siamo mossi e ci stiamo muovendo sempre d'intesa con i
nostri Parlamentari, tant'è che già nella legge delega n. 419
avevamo fatto inserire un comma all'articolo 2, che recita:
"La
Regione Valle d'Aosta, la Regione Friuli Venezia Giulia, le
Province autonome di Trento e Bolzano adeguano la propria
legislazione in coerenza con il sistema di autofinanziamento del
settore sanitario, nei limiti dei rispettivi statuti e delle
relative norme di attuazione, ai principi fondamentali dei decreti
legislativi e attuativi della presente legge".
Questo concetto contenuto nella legge delega lo avevo chiesto
espressamente con lettera al responsabile finanziario del ministero
al fine di inserirlo anche nel decreto delegato n. 229,
proponendogli un testo di questo genere:
"La Regione Valle
d'Aosta adegua la propria legislazione, in coerenza con il sistema
di autofinanziamento del settore sanitario e nei limiti del proprio
statuto e delle relative norme di attuazione, ai principi
fondamentali del presente decreto legislativo".
Ho avuto un appuntamento con il ministro e con il responsabile
giuridico del ministero, i quali mi hanno assicurato che non solo
era inopportuno inserire questo concetto nel decreto legislativo,
ma avrebbe potuto addirittura comportare dei problemi
interpretativi negativi per la Valle d'Aosta, perché il testo che
vale è il testo della legge delega ed è quanto è scritto. Per cui
ci si limita ai principi fondamentali della presente legge.
Questo concetto viene in parte ribadito anche dalla finanziaria
che è in discussione oggi, ma nel testo che è uscito dal Senato -
dove è passato in prima seduta - il Senatore Dondeynaz ha fatto
inserire nel comma 16 dell'articolo 25:
"In ragione
dell'autofinanziamento del settore sanitario, le disposizioni di
cui al presente articolo non si applicano alle Province autonome di
Trento e Bolzano, alla Regione Valle d'Aosta e alla Regione Friuli
Venezia Giulia".
È un articolo che riguarda la riqualificazione dell'assistenza
sanitaria e dell'attività libero-professionale, non è esaustivo, ma
per esempio sulla percentuale dell'attività libero-professionale,
sulla percentuale di competenza dei medici, del personale non
medico e dell'azienda USL a seconda se l'attività
libero-professionale viene svolta in ambito ospedaliero o negli
ambulatori privati o nelle strutture accreditate, noi possiamo e
diremo la nostra, perché è una trattativa che vogliamo fare con le
organizzazioni sindacali. Così come possiamo e diremo la nostra sul
tema della gestione dei posti letto, di cui parlerò
successivamente.
Ma al di là questi primi timidi tentativi di staccarci da una
regolamentazione a livello centrale per poter entrare nel merito
della gestione a livello di Valle d'Aosta, devo dire che già al
momento della discussione nella Conferenza degli Assessori, nella
Conferenza dei Presidenti e nella Conferenza Stato-Regione, avevamo
posto con forza questi temi. Alcuni sono stati recepiti, altri no.
Ho il verbale della Conferenza dei Presidenti delle regioni, che si
è tenuta il 6 maggio 1999, a cui ho partecipato per delega del
Presidente, e nel verbale trasmesso dal Presidente Chiti al
Presidente del Consiglio dei ministri e al Ministro della sanità si
dice fra l'altro che
"va infine prevista una norma che in
maniera inequivoca faccia salve le prerogative delle regioni e
delle province a statuto speciale".
Questa è una richiesta
nostra.
Devo dire che le regioni a statuto speciale su questo versante,
come su tanti altri, non sono sempre lineari, perché si può
concordare spesso con le Regioni Friuli e Trentino Alto Adige e le
due province, ma quando si scende nei particolari ci sono problemi
di comprensione, nel senso che si parla un linguaggio che non ci
accomuna. Però questo è stato detto con forza perché una norma che
in maniera inequivoca faccia salve le prerogative è un concetto
riconosciuto da tutte le regioni a statuto ordinario.
In questo verbale della Conferenza dei Presidenti c'è tutta una
serie di punti che i Presidenti delle Giunte avevano definito
dirimenti, punti irrinunciabili da parte delle regioni, pena il
pronunciamento di un parere negativo in sede di Conferenza
Stato-Regioni.
In quella sede, ho ancora il testo autografo, il ministro che
fino al giorno prima aveva resistito fortemente alle pressioni
delle regioni, alla presenza del Presidente del Consiglio D'Alema
che faceva da notaio rogante, ha detto sì a tutti i punti
riconosciuti dirimenti dalle amministrazioni regionali, ed erano 19
questi punti.
Ci sono poi tutta un'altra serie di punti che il Consigliere
Marguerettaz citava prima, che portano a un totale di 35, che non
erano considerati dirimenti e che sono stati in parte accolti e in
parte non accolti, ma qui siamo nella logica democratica della
contrattazione fra le parti. Questo per dire che il parere è stato
acquisito dalla Conferenza Stato-Regioni solo a queste condizioni,
perché nel primo testo uscito dal ministero l'impostazione era di
tipo centralistico, con una serie di commissariamenti "ad acta",
uno di questi riguarda la mancata nomina del Direttore generale. Il
Direttore generale deve essere nominato con termine perentorio
entro 60 giorni dalla vacanza, salvo addirittura il
commissariamento "ad acta" da parte del ministero. Questo vale
anche per gli emendamenti di cui parleremo dopo, perché non c'è
nessuna contraddizione fra il testo nostro e il testo del ministero
dei sei mesi, perché sono altre cose.
Voglio sfiorare l'aspetto dell'articolo 48 bis; stiamo lavorando
su questo, faccio presente che non abbiamo competenza primaria in
materia d'igiene e sanità, ma non ce l'ha neppure la Provincia
autonoma di Bolzano; la Regione Trentino Alto Adige ha competenza
in materia di organizzazione di enti; la provincia ha competenza
secondaria in materia di personale e di altro; noi vogliamo seguire
quest'impostazione investendo della tematica la Commissione
paritetica, verificando bene quali dei temi che riguardano la
gestione della sanità potranno essere ricompresi nel 48 bis e
potranno assumere una valenza di competenza primaria.
Riteniamo che bisogna muoversi con lucidità, sapendo quale
obiettivo vogliamo raggiungere perché il disegno di legge di cui
stiamo parlando non sarebbe quello che abbiamo sottomano, se non ci
fosse stato a monte il "decreto Bindi"; questo devo dirlo con tutta
sincerità. Una delle mie maggiori preoccupazioni è l'eccessiva
burocratizzazione del sistema; vi sono alcuni organismi che si
duplicano, il Consiglio di sanità che ha un'origine di tipo
sindacale rischia di essere in sovrapposizione o in
contrapposizione, che è peggio ancora, con il Collegio di
direzione.
Si sta dicendo anche a livello ministeriale che il Consiglio dei
sanitari lo si vuole abolire con una normativa successiva, ci sono
degli aspetti di dettaglio nella "riforma Bindi" che abbiamo
contestato tutti. Il susseguente disegno di legge nostro deve per
forza di cose entrare a volte anche nel dettaglio
dell'organizzazione più o meno per gli stessi motivi.
Devo dire che al di là di questi discorsi di tipo generale, il
disegno di legge rappresenta quello che io definirei una scommessa
nell'aziendalizzazione, perché dietro le norme e dietro le frasi
fatte ci stanno poi persone fisiche, ci sta l'Assessore alla sanità
che ha un ruolo, ci sta un direttore generale che ne ha un altro,
ma dobbiamo renderci conto che viviamo in una società, quella della
Valle d'Aosta, dove certe confusioni di ruoli ci sono e ci saranno
sempre. Nelle piccole realtà è così.
Diceva il collega Saurer venerdì scorso che il Presidente della
Giunta della Provincia di Bolzano fa esattamente quello che fa il
Presidente della Giunta della Valle d'Aosta: riceve continuamente i
cittadini che lo investono di problematiche, che altrove non
sarebbero sicuramente di competenza del politico, ma sarebbero di
competenza o del dirigente o del Direttore generale dell'USL. È
inevitabile, noi su questo non vorremmo perdere quel poco di
contatto che il "Palazzo" ha ancora con la cittadinanza, ma
dobbiamo fare molta attenzione a scindere quelle che sono le linee
di indirizzo politico, da quelli che sono gli indirizzi strategici.
È una scommessa che dobbiamo cercare di vincere, ma dobbiamo
evitare sempre, quando si parla di sanità, di strumentalizzare
certe tematiche, perché è vero che tutto si imposta su un tipo di
rapporto fiduciario, la piramide di cui avete parlato, ma è uno dei
punti forti su cui tutte le regioni hanno insistito.
Abbiamo voluto chiaramente che in legge fosse scritto che il
rapporto con il Direttore generale è un rapporto di tipo
fiduciario, che può continuare o può sciogliersi, se il rapporto di
fiducia s'interrompe, senza dover motivare il perché si interrompe
e senza dover sperabilmente ricorrere al TAR per dirimere questi
temi.
È una filosofia che ha avuto difficoltà a svilupparsi, perché
mentre stiamo parlando di rapporti fiduciari, di aziendalizzazione,
di responsabilizzazione, di temi come il budget, come il controllo
di gestione, abbiamo ancora un DPR che riguarda il personale
dipendente rigidissimo. Allora anche in questa logica, alcuni
emendamenti che sono stati presentati e di cui discuteremo,
andrebbero nell'ottica opposta di quanto stiamo dicendo; non
possiamo ad ogni piè sospinto chiedere il parere di tutti e del
contrario di tutti, perché i 18 sindacati medici e non medici sono
18 sindacati medici e non medici, i quali - come giustamente diceva
il Consigliere Beneforti - sono di fatto delle corporazioni.
Non le definisco "lobby" perché le lobby in America sono
riconosciute ufficialmente, sponsorizzano l'elezione dei presidenti
americani, da noi sono considerate in negativo. Ma di fatto,
dicevo, sono dei sindacati che istituzionalmente difendono i loro
interessi, e difendono i loro interessi molte volte in
contrapposizione con gli altri colleghi. E allora su questo
dobbiamo essere consci che vogliamo cercare di vincere questa
scommessa, ripeto, dando questa autonomia maggiore che sicuramente
non potrà che dare dei frutti positivi vista la logica che sta alla
base.
I limiti della "riforma Bindi", diceva il Consigliere
Marguerettaz, sono essenzialmente due: la centralizzazione del
sistema, il ruolo preponderante dello Stato e l'emarginazione del
privato.
Sul primo ho già parlato. Sul discorso dell'emarginazione del
privato non dovrebbe essere così, perché la logica della riforma è
che il pubblico e il privato si pongono sullo stesso piano. È vero
che il privato è soggetto ad un'autorizzazione regionale:
l'accreditamento istituzionale e quant'altro; ma alla fin fine già
oggi è così, in Valle d'Aosta abbiamo la legge regionale n. 70 che
dice che chiunque vuole aprire un ambulatorio, deve avere
un'autorizzazione della Regione, con criteri diversi però, vi è
infatti una visita del medico di sanità pubblica, il controllo dei
tecnici della "626", si verifica se ha i requisiti strutturali e
quindi gli si dà l'autorizzazione per aprire l'ambulatorio. Già
oggi è così; il sistema dell'accreditamento è un sistema più
complesso e noi non abbiamo voluto, Consigliere Frassy, entrare più
nel merito dell'accreditamento della legge delegando alla Giunta
regionale volutamente, perché non c'è alternativa in questo
momento.
La legge di riforma prevede che vengano definite le linee guida
dell'accreditamento e che ogni regione adatta le situazioni
dell'accreditamento alla realtà propria. Ci sono dei gruppi tecnici
che stanno lavorando, queste linee guida dell'accreditamento
verranno definite con atti amministrativi, per cui viene
delegificato il sistema; se invece fosse in legge, qualunque legge
si facesse, rischierebbe di essere modificata ogni quindici giorni
perché i criteri, i parametri, i requisiti strutturali dipendono da
fattori molte volte esterni alla volontà della Regione.
È sufficiente che venga ridefinito il profilo professionale di
uno degli attori del sistema che ho inserito nel concetto di
accreditamento, per dover modificare una legge e dire che per ogni
posto letto per day hospital, anziché mettere due infermieri, devo
metterne tre o devo mettere un tecnico di laboratorio in più o in
meno. Allora per forza di cose si deve delegificare. Però gli
accreditamenti le regioni li faranno secondo le disponibilità e
secondo soprattutto la situazione che ogni regione ha, perché c'è
uno spazio di discrezionalità non indifferente nel definire i
requisiti dei posti letto, gli spazi, i numeri e quant'altro.
Tocco semplicemente i temi di larga massima che sono stati
visti, senza poi entrare nel merito degli altri che sono oggetto
degli emendamenti.
I medici di base. I medici di base sono valorizzati in questo
disegno di legge. È vero che non sono inseriti nel Consiglio dei
sanitari, ma non per una scelta di chiusura, semplicemente perché
il Consiglio dei sanitari è stato oggetto di discussione di circa
un anno nel momento dell'istituzione, con contrapposizione forte
fra primari e altri medici che è sfociata addirittura in sentenza
del TAR.
Per evitare equivoci, riprendiamo esattamente quanto è uscito
dalla sentenza del TAR, chiariremo meglio - su questo,
l'emendamento Marguerettaz ed altri possono essere accolti - che
l'elettorato attivo è composto solo da medici per evitare altri
equivoci, però i medici di base non inseriamoli perché la legge n.
502 ancora prevede l'inserimento obbligatorio del veterinario e uno
del territorio, e inserire i medici di base significherebbe
togliere uno di questi o rivedere il numero complessivo del
Consiglio dei sanitari, perché deve esserci una proporzione stretta
fra le diverse figure professionali. Questo significherebbe
ribandire le elezioni con tanto di schede e tempistica molto lunga,
in un momento in cui si sta per dire che i Consigli dei sanitari
probabilmente verranno sciolti.
I medici di base, ripeto, assumono un peso più forte soprattutto
là dove si dice nell'emendamento che i medici di base possono
essere nominati direttori dei distretti e che fanno parte del
Comitato di distretto che è l'organo collegiale che prima non
esisteva e su cui conto molto, perché è importante che a livello
distrettuale almeno ci si metta attorno a un tavolo e si cominci
ognuno a vedere i problemi degli altri, senza lavorare ognuno per
conto proprio.
Ma quanto ai medici di base, ripeto, al di là di quello che dice
la legge dipende da loro se entrare o meno nel sistema, se rimanere
semplicemente medici che devono prescrivere e tariffare, o se
devono entrare nel sistema a tutti gli effetti, perché entrare nel
sistema significa rinunciare ad alcune quote capitarie ad alcuni
iscritti, perché non posso contemporaneamente avere 1500 assistiti
e fare il Direttore di distretto; significa forse, come hanno fatto
in altre realtà, riprendere a fare il lavoro delle attuali guardie
mediche, della continuità assistenziale, cioè dare la loro
disponibilità a fare l'assistenza 24 ore su 24, previa
reperibilità, disponibilità e gettone relativo. Ma questo dipende
da loro.
Io auspicherei che tutti i medici di medicina generale
riprendessero a fare la continuità assistenziale; ritorneremmo un
po' alla vecchia logica del medico condotto che quando il cittadino
chiama sa che risponde il suo medico e non risponde uno che arriva
da Canicattì, perché così succede, che non sa cos'è la Valle
d'Aosta e che non conosce né può conoscere assolutamente neppure il
paziente, perché sono turni di 36 ore mensili il massimo che
possono fare.
Stiamo sostituendo pian piano i medici di guardia medica con i
medici di emergenza territoriale che formiamo in Valle d'Aosta, ma
come sapete anche su questo ci sono state delle polemiche da parte
di qualcuno, che si è lamentato per questa sostituzione. Ma la
tendenza è quella di reinserire i medici di base nel contesto più
generale, cosa che già sta avvenendo con i corsi di formazione
obbligatoria e con un accordo integrativo che abbiamo siglato con
loro e che sta dando dei risultati molto positivi. L'accordo
integrativo, per esempio, li fa partecipare agli screening, li fa
partecipare alle visite all'interno delle microcomunità per
anziani, all'interno delle unità di valutazione geriatrica e
quant'altro, cose che prima assolutamente non facevano, per cui
sono molto ottimista sotto questo punto di vista.
Per quanto riguarda l'Osservatorio, la struttura che vogliamo
istituire ha un taglio del tutto diverso rispetto all'osservatorio
previsto dalla legislazione precedente, perché ha un taglio non
solo di tipo statistico, ma è un osservatorio epidemiologico a
tutti gli effetti e un osservatorio anche delle politiche sociali e
socio-assistenziali, oltre che un osservatorio delle politiche
sanitarie.
L'impegno, al di là dell'emendamento, è di trovare figure
professionali preparate, cosa difficile! La difficoltà più grossa è
inserire in un organico di dipendente pubblico, per intenderci
dipendente regionale, un epidemiologo, è questo è il problema. È
impensabile che un buon epidemiologo venga a fare il dipendente
regionale, perché può fare l'epidemiologo contemporaneamente
seguendo più strutture. Proprio per questo dovremo ancora avvalerci
di consulenze esterne per far sì che possa essere formato personale
interno, intendendo per personale interno dipendenti dell'USL che
abbiano questa specializzazione. Ma ne abbiamo uno, per quel che mi
risulta ne abbiamo uno che ha il titolo di specializzazione in
epidemiologia e lavoriamo sempre su questi numeri.
Il commissariamento. Questo istituto riteniamo di mantenerlo
perché è un'ipotesi in più rispetto alla sostituzione del Direttore
sanitario e amministrativo. I tempi del commissariamento, se
guardiamo l'articolato, sono chiari perché il commissariamento è
solo in caso di vacanza dell'ufficio, ma non confondiamo la vacanza
con l'assenza e con l'impedimento.
La vacanza è quando il Direttore generale si è dimesso, non
esiste più; l'assenza è quando è assente perché è ammalato, perché
ha altri tipi di problemi, ma nel caso di vacanza il
commissariamento può durare fino al massimo di 60 giorni perché la
"229" pone come termine perentorio la nomina del Direttore generale
in caso di vacanza entro 60 giorni; era uno di quegli atti che il
ministro voleva addirittura sottoporre al commissariamento "ad
acta". Sono fra quelli che ha contestato con forza questo articolo
quando è stato scritto, sostenendo la tesi che in 60 giorni non si
riesce a nominare un direttore generale.
Devo dire che molti altri colleghi miei erano sulla linea del
ministro, essendo convinti invece che è possibile la nomina nei 60
giorni perché molte regioni non prevedono nessun atto di
trasparenza per la nomina del Direttore generale, lo scelgono con
delibera di Giunta senza bandire avvisi, senza pubblicare sul
Bollettino ufficiale e senza nient'altro. Noi vorremmo adottare un
procedimento diverso, ma i 60 giorni sono tempi stretti; allora il
commissariamento dà la possibilità di nominare una persona che non
sia il Direttore sanitario o il Direttore amministrativo, perché
potrebbero esserci dei problemi. Potremmo trovare la persona che
assume le funzioni di commissario e dà la possibilità al Direttore
sanitario di continuare a farlo. Per cui non c'è contraddizione fra
i 60 giorni e i sei mesi, anzi i sei mesi sono previsti
dall'articolo 3, comma 6, del "502" che rimane in vigore.
Tale comma dice, in sostanza: se l'impedimento o l'assenza
supera i sei mesi, non potete continuare per anni a tenere in piedi
questo Direttore generale, e qui il classico caso è quello della
malattia grave, ma dovete per forza sostituirlo. Per cui non c'è
nessun tipo di contraddizione, per questo motivo l'emendamento ci
sembra superfluo perché è addirittura un termine perentorio e non
si può uscirne.
Il Consigliere Frassy parlava del piano attuativo locale. Su
questo contiamo molto, perché è lo strumento per finalmente sentire
le esigenze delle amministrazioni locali e recepirle o meno, perché
sul territorio sicuramente questo è un tema molto sentito.
In ospedale la valenza del PAL è un'altra, ma riteniamo che così
come è impostato, con una proposta da parte dell'USL, prima ancora
la Giunta regionale entro il 31 gennaio definisce gli obiettivi e
stanzia le risorse finanziarie; sulla base di questi obiettivi il
piano attuativo viene proposto e viene inviato per un parere agli
enti locali entro il 15 marzo ed entro il 20 aprile deve essere
approvato dalla Giunta regionale.
Non mettiamo in mezzo a questo processo già un po' complesso
altri passaggi di tipo "sentite le organizzazioni sindacali",
perché questo semmai lo farà l'azienda con l'atto costitutivo. Non
andiamo noi a mettere altri paletti che possono poi rallentare un
processo che è di per sé complesso, perché se arriviamo a giugno
per dire esattamente all'USL cosa deve fare, abbiamo perso sei
mesi. Questo è il concetto generale.
Dell'elisoccorso abbiamo già parlato, non voglio dilungarmi
oltre. Mi pare che sia un servizio che funziona, sicuramente andava
regolamentato. L'impostazione è quella di cui abbiamo già parlato,
cioè l'impostazione di una struttura semplice, trasversale e non
con un organico proprio. Potremo sbagliare, sicuramente in questa
fase non c'è alternativa, perché le figure professionali che
dovrebbero far parte dell'elisoccorso non esistono sul mercato se
non come le abbiamo impostate noi.
Nell'elisoccorso abbiamo previsto per esempio anche la
possibilità della presenza del medico di base, che abbia
semplicemente una conoscenza di montagna, di corsi di
specializzazione. È una novità rispetto ad altre situazioni;
conosciamo alcuni medici di base bravissimi che pur non avendo la
specializzazione in anestesia e rianimazione, svolgono benissimo
questa funzione.
Sulla semplificazione amministrativa, Consigliere Lattanzi, ho
verificato; in effetti potremmo abrogare la legge n. 56/88, non la
legge n. 70 perché è una legge complessa e alcuni dei punti di
quella legge sono ancora in vigore, in quanto statuisce tutta la
parte della medicina e della sanità pubblica, e della vigilanza
sulle farmacie.
Su alcuni aspetti, l'abbiamo verificato dal punto di vista
tecnico, mi hanno detto che è delicato abrogarla perché dovrebbe
essere ricompresa in un testo unico, mentre in teoria potremmo
abrogare la n. 56/88, in tal senso pongo il problema alla
Presidenza del Consiglio perché in fase di chiusura della
discussione non possiamo più presentare altri emendamenti, però se
è vero, come è vero, che la I Commissione consiliare sta rivedendo
il tutto, quella è la sede opportuna per inserire anche questo tipo
di argomento.
Avrei finito sulle tematiche generali. Per quanto concerne gli
emendamenti, non so se vogliamo procedere di volta in volta nel
momento in cui vengono presentati, e questa procedura sarebbe
preferibile, altrimenti ci perdiamo nella selva degli emendamenti
che sono stati presentati.
Président
La parole au Vice-président La Torre.
La Torre (FA) Faremo un intervento molto breve, che varrà anche
da dichiarazione di voto, ma che ci sembra doveroso anche per
rispondere ad alcune osservazioni che sono state fatte all'interno
di quest'aula anche da movimenti dei partiti di minoranza,
osservazioni che hanno diritto a una nostra risposta.
Anzitutto partirei da un'affermazione molto precisa, che
l'approvazione del disegno di legge n. 56 è urgente e
necessaria.
Credo che la Fédération abbia ben capito e abbia anche
interpretato questa necessità politica ed operativa dell'Assessore
e della maggioranza di approvare questo disegno di legge. È in
questo senso che la Fédération ha supportato in modo determinato
tutto l'iter di questa legge in tutte le sedi di discussione,
compresa la V Commissione.
D'altronde questa è una prima fase, perché come ha detto bene
l'Assessore, il tema della sanità non è che si esaurisce con
l'approvazione di questo disegno di legge, anzi; inizia la fase
forse più importante e difficile, quella che richiede la massima
coesione e il massimo coordinamento del Consiglio proprio per
supportare la fase attuativa, cioè quella dell'applicazione, e per
fare in modo che questa legge abbia la sua massima riuscita in
quello che sarà il suo svolgimento.
Quindi vorrei soffermarmi, velocemente, per supportare
quest'urgenza e questa necessità, ricordando che la prima urgenza
era legata anzitutto al superamento della fase di emergenza in cui
ci eravamo trovato durante l'estate; un superamento che era
indiscutibilmente necessario perché poteva degenerare, se lasciato
libero, in grossi problemi all'interno del settore sanità,
addirittura nel caos. Quindi un qualcosa che noi assolutamente in
modo responsabile come maggioranza non potevamo accettare.
Un problema di degeneramento che riguardava sia i problemi del
personale, sia i problemi sindacali, sia i problemi strutturali.
Ebbene questo non potevamo accettarlo e ci eravamo presi impegno di
portare questa legge in Consiglio prima di Natale, e lo avevamo
detto con estrema chiarezza.
Poi c'era anche il problema, che era stato sollevato da tutti,
un problema non solo nostro quindi, del superamento della gestione
commissariale. Ma non si può superare una gestione commissariale,
se non si produce una legge adeguata e sufficientemente chiara che
possa permettere di avere una corretta nomina di uno staff, di un
manager, che possa con strumenti reali programmare risorse ed avere
un'autonomia gestionale.
Credo che questo sia corretto, così come è corretto che
dotandosi di una legge di questo tipo restino all'Assessorato
compiti d'indirizzo e di controllo. Questo deve essere, è un
principio di autonomia di cui siamo convinti sostenitori.
Così come credo si debba dire che c'era la necessità comunque di
confrontarsi con il "decreto Bindi" e con la sua applicazione; il
recepimento del "decreto Bindi" era una necessità perché comunque
questi cambiamenti nazionali richiedevano a livello regionale una
sorta di sincronizzazione. Cioè noi siamo chiamati comunque ad
avviare questo processo di regionalizzazione e di aziendalizzazione
dell'USL; questo è indispensabile. Sappiamo che l'USL necessita di
strutture efficienti e di competenze chiare, questo è il nostro
obiettivo. Un obiettivo che credo debba essere da tutti
condivisibile, forse il percorso lo può essere meno perché ognuno
evidentemente predilige percorsi anche diversi, ma credo che
l'obiettivo debba essere un obiettivo comune che, potrà sembrare
banale, è quello pur sempre di migliorare le prestazioni
socio-sanitarie della nostra regione e possibilmente renderle non
solo migliori, ma migliori anche di quelle delle altre regioni.
Queste sono le motivazioni che hanno spinto all'urgenza e quindi
alla necessità di approvare in questi tempi il disegno di legge n.
56.
Poi vorrei ancora dire una cosa. Intanto che il "decreto Bindi",
lo ha ben detto Marguerettaz, si sta rivelando forse qualcosa di
molto meno positivo di quello che apparentemente poteva sembrare.
Sì, porta in sé qualcosa di buono, come il discorso del recupero
del territorio e quindi è un elemento sicuramente da valutare e da
potenziare e credo che in questa legge sia stato recepito. Ma di
fatto credo che il "decreto Bindi" sia negativo, perlomeno per
quello che sta emergendo anche nel Paese; mi sembra d'intuire che i
medici sono contro, che sembra che sia un decreto pervaso di
burocrazia, di centralismo e di meccanismi complicati.
Vorrei ancora aggiungere un'altra cosa, sempre con lo stesso
spirito con cui sto intervenendo, cioè con la volontà di non
nascondermi dietro un dito, quindi di andare fino in fondo agli
argomenti che abbiamo trattato anche all'interno della commissione.
Mi riferisco all'articolo 42, l'articolo sul francese.
Abbiamo discusso sull'articolo 42 perché non lo ritenevamo, così
come era stato presentato, sufficientemente adeguato alla ricerca
di un percorso più moderno per l'applicazione del francese,
specialmente poi in un settore delicato come quello della sanità. E
questo non vuol dire che noi volevamo o vogliamo una prova di
francese più morbida, questo sarebbe errato.
Noi vorremmo una prova di francese solo più moderna e più giusta
che tenga conto di una dimostrata capacità di conoscenza del
francese, ma soprattutto anche sulla disponibilità ad aumentare
questa conoscenza. Riteniamo indispensabile che ci sia una
conoscenza di base, ma riteniamo estremamente importante che si
dimostri una disponibilità ad aumentare la conoscenza del francese,
a compensare una conoscenza di base che a volte in settori
specifici come questi non può essere di alta qualità.
Credo con estrema franchezza di aver chiarito quelle che possono
essere state le motivazioni che hanno fatto sì che la Fédération
abbia sostenuto in maniera così determinata il disegno di legge n.
56, e per non fare ulteriori interventi dopo questo vale anche come
dichiarazione di voto, favorevole evidentemente.
Président
La parole au Conseiller Marguerettaz.
Marguerettaz (Aut)
Anch'io sarò abbastanza breve. Chi di
voi ha seguito l'intervento che ho fatto in sede di discussione
generale avrà presumibilmente dedotto che l'intenzione del
sottoscritto e del mio gruppo era quella di votare contro questo
disegno di legge, non per i contenuti che esso esprime, quanto per
sottolineare con un voto contrario l'obiezione netta, chiara e
decisa del gruppo degli Autonomisti verso un certo tipo
d'impostazione di politica sanitaria che deriva dall'attuale
Governo nazionale.
Devo dire che quest'idea iniziale si è modificata nel corso del
dibattimento, in particolare dopo aver sentito le affermazioni
dell'Assessore, il quale con molta onestà e chiaramente difendendo
le sue ragioni, peraltro solo in parte condivisibili, ha cercato di
affrontare la tematica non solo sui contenuti di questo disegno di
legge n. 56, ma cercando di fare un ragionamento più ampio su ciò
che stava a monte di questo disegno di legge, così come auspicavo
nel corso del primo intervento.
L'Assessore ha fatto un'affermazione che ritengo estremamente
importante e che mi auguro possa concretizzare nel più breve tempo
possibile. l'Assessore ha affermato nella sua replica che se
avessimo avuto la potestà, se non ci fosse stato il "decreto Bindi"
a monte di questo disegno di legge n. 56, questo medesimo disegno
di legge sarebbe stato decisamente diverso. Ha poi aggiunto:
"Lo
devo dire sinceramente, il rischio che io vedo è l'eccessiva
centralizzazione e burocratizzazione del sistema".
A noi questo
basta, è un giudizio che condividiamo, come risultava dal mio
intervento di stamattina.
Basta per confermarci che le scelte che derivano da questo
disegno di legge sono solo in minimissima parte frutto dell'azione
politica e amministrativa di questa maggioranza, e sono invece in
larghissima parte costrette da questo "decreto Bindi" che sta a
monte della nostra legge regionale.
Ma non sono tutte rose, altrimenti voteremmo a favore. Una parte
discutibile dell'intervento dell'Assessore è una sua difesa del
"decreto Bindi" per quanto riguarda una certa opportunità di scelta
che è data al cittadino, una certa concorrenzialità del settore
privato con quello pubblico. Noi su questo abbiamo ancora tante,
tante riserve!
Innanzitutto bisogna rendersi conto che nel nostro Paese,
checché ne dica il Ministro Bindi o il Presidente del Consiglio
D'Alema, il 30 percento della domanda dei cittadini per quanto
concerne il Servizio sanitario trova risposta in strutture nate da
soggetti diversi dallo Stato, intendendo soggetti privati profit e
non profit. E nonostante questa situazione, ci troviamo di fronte
ancora a questo monopolio che io vedo in una maniera oltremodo
evidente che addirittura, ma con quest'impostazione è normale, si
trova a dover ulteriormente razionalizzare il servizio
pubblico.
In parole povere, nonostante ci si renda conto che il servizio
pubblico non risponde e non può rispondere completamente alla
domanda che viene da parte dei cittadini, nonostante ci si renda
conto che le spese per il Servizio sanitario cosiddetto "pubblico
nazionale" se volete, sono esorbitanti rispetto alla qualità del
servizio che si offre, ancora si passa attraverso questi meccanismi
rigidissimi dell'accreditamento e di quant'altro. Vale a dire, il
privato viene riconosciuto sempre all'interno delle risorse
disponibili del pubblico denaro. Ecco cosa non va di questa
legge.
Mi rendo conto che questo è un ragionamento un po' lontano da
quella che è la nostra realtà, ma credo che essendo una regione che
ritengo importante all'interno del contesto dello Stato italiano,
queste cose in questo consesso dovrebbero essere dette con una
certa forza.
Ho annunciato, non so se l'ho detto in maniera chiara,
l'astensione del gruppo autonomista sul disegno di legge nel suo
complesso. Mi riservo di intervenire sugli emendamenti da noi
presentati e su eventuali votazioni diverse sui vari articoli del
disegno di legge.
Président
La parole au Conseiller Frassy.
Frassy (FI) Riteniamo che su una legge, che comunque ha la
pretesa d'incidere sulla gestione della sanità, si debba avere la
pretesa della chiarezza: della chiarezza nell'articolato e
soprattutto della chiarezza nella fase finale che è quella della
votazione.
Riteniamo che un voto di astensione sicuramente non farebbe
chiarezza sulle proposte e sulle contestazioni che muoviamo a
questo disegno di legge. Su una riforma diventa difficile
sospendere il giudizio, come nei fatti l'astensione comporta da un
punto di vista della valutazione del voto di astensione.
Riteniamo che le emergenze estive se sono state superate - su
questo abbiamo dei dubbi - non verranno superate con questo tipo di
legge. Questa legge ha un altro scopo e ha lo scopo di dare
attuazione alla "riforma Bindi". Lo dicevo nella discussione
generale che questo è un disegno di legge fortemente vincolato
dalla "riforma Bindi" e questo elemento riteniamo che non possa
essere una scusante per dire che non si poteva fare di meglio.
Di conseguenza il giudizio negativo, che abbiamo già espresso su
quella riforma, non può che essere ribadito anche in sede
regionale.
Vorrei solo evidenziare due aspetti che peraltro sono
significativi. La "riforma Bindi" ha ristretto gli spazi di
autonomia delle regioni; questa è la conclusione che lo stesso
Assessore, sebbene a denti stretti, ha dovuto confermare. Su un
solo punto avevamo una grossa autonomia e su altri punti avevamo la
possibilità di specificare meglio. I punti sui quali potevamo
specificare meglio sono i punti sui quali non abbiamo poi deciso,
perché abbiamo demandato ad ulteriori provvedimenti il piano
socio-sanitario, i provvedimenti di Giunta, le definizioni che
competono alla Regione. Su un unico punto sul quale avevamo piena
autonomia in materia legislativa abbiamo abortito l'articolo 42,
cioè l'unico punto sul quale la Regione poteva e doveva
regolamentare la materia, era l'articolo 42: come porsi di fronte
al francese all'atto di accedere ai ruoli sanitari. E questo
sembrava tra l'altro che fosse una volontà emersa in
maggioranza.
Pertanto rimaniamo sorpresi di fronte alla "politica del gambero
o dello struzzo" di Fédération, perché questa è la legge che ha più
connotazioni con la fauna, cioè il faraone potrebbe essere alla
fine la "legge della faraona" perché non vorremmo che poi la
faraona fosse la sanità, che finisce - come la faraona - allo
spiedo o quant'altro!
La politica di Fédération è incredibile, perché ridendo e
scherzando ieri l'Assessore ha detto che bisognerà pensare se non
sia il caso di pretendere che certi meccanismi di accertamento
linguistico vengano estesi anche alle strutture accreditate, o
accreditabili o che verranno accreditate, e questo è incredibile. E
Fédération ha confermato il principio del comma 1 dell'articolo 42:
la prova di francese non la vogliamo più morbida, dice La Torre,
testuale, ma più giusta - poi dovrebbe spiegare cosa vuol dire più
giusta - è indispensabile la conoscenza di base. Allora è evidente
che l'articolo 42 nel comma 1 cristallizza la situazione attuale
per la sanità.
Sarebbe stato bello a questo punto, a fronte del ritrovato
accordo delle forze di maggioranza, che l'articolo 42 venisse
scritto nella sua completezza, perché se venerdì c'erano stati dei
ripensamenti e lunedì e oggi che è giovedì che i ripensamenti sono
stati completamente superati, sarebbe stato auspicabile, nel segno
della chiarezza, che l'articolo 42 venisse scritto per esteso.
E invece sull'articolo 42, dove la competenza era totalmente
nelle nostre mani, la maggioranza non ha avuto il coraggio di
scegliere.
E questo è un altro di quegli elementi negativi, perché sono
situazioni sulle quali l'assenza di chiarezza non fa bene alla
gestione della sanità.
L'insieme di questi elementi e delle considerazioni che abbiamo
fatto in discussione generale ci porta a confermare il nostro
giudizio negativo e di conseguenza il nostro voto negativo
sull'intero testo di legge.
Président
La parole au Conseiller Cottino.
Cottino (UV)
Non ho nessuna intenzione di tirarla alla
lunga, anche perché non è mia abitudine ripetere quello che è già
stato detto da altri del gruppo e soprattutto detto in maniera
migliore di quello che potrei fare io. Mi riferisco in particolare
a quanto affermato con passione dal relatore Borre, dal Presidente
della V Commissione, Rini e, in particolare, dall'Assessore nella
sua replica. Per cui addentrarmi troppo nel merito della legge
rischierebbe solo di creare confusione anziché chiarezza.
Sicuramente è necessario ribadire, lo abbiamo già detto e ne
siamo sempre più convinti, l'urgenza di questa legge e la bontà
della legge nel suo insieme, soprattutto se teniamo conto dei
vincoli a cui comunque si era legati. Per cui nell'insieme diamo un
giudizio sicuramente positivo.
Il fatto di aver preso la parola è per sottolineare un argomento
che ci sta molto a cuore, ma soprattutto per sottolineare la
coerenza con cui si è arrivati a determinati risultati.
È chiaro, all'interno della maggioranza questo ha fatto
discutere, all'interno della maggioranza ci si è chiariti,
all'interno della maggioranza si è arrivati a una decisione. È una
decisione che riteniamo coerente, positiva, importante, e
soprattutto riteniamo questo a seguito delle discussioni che ci
sono state all'interno della maggioranza stessa. Mi riferisco al
"famigerato" - per riprendere i termini che sono stati usati -
articolo 42, di conseguenza alla prova della conoscenza della
lingua francese.
Il fatto di non aver scelto in modo definitivo per quanto
riguarda il discorso dei laureati a nostro giudizio non è altro che
un discorso di coerenza, perché riteniamo che questo vada visto
all'interno di un contesto più in generale che riguarda la
spendibilità per i laureati e in quell'occasione sarà importante
valutare l'importanza che dovrà avere la conoscenza della lingua
francese, e le modalità di verifica della sua conoscenza, per
l'assunzione dei laureati. Una precisazione si impone: i laureati
medici e infermieri, non necessariamente dovranno avere le stesse
modalità dei laureati amministrativi. Ma non possiamo neanche
dimenticarci che nell'USL non lavorano solo questi laureati, vi
lavorano altri laureati e altre categorie, a cui questa legge
estende dei benefici che prima non c'erano. Questo, se non si vuole
fare come gli struzzi che mettono la testa sotto la sabbia.
Pertanto riteniamo che con questa legge sia stato fatto
effettivamente un passo avanti; riteniamo però che il relativo
provvedimento di Giunta debba arrivare nel più breve tempo
possibile, anche se siamo coscienti della sua complessità e dunque
della necessità di approfondirlo bene.
Ribadendo il giudizio positivo, per quanto ci riguarda voteremo
a favore di questa legge e daremo sempre l'appoggio all'Assessore,
che in questo momento si trova a gestire problemi molto complicati,
una problematica che non è sempre vista da tutti in modo lineare e
corretto.
(interruzione del Consigliere Marguerettaz, fuori
microfono)
? si scandalizza il collega Marguerettaz, quando questa mattina
lui stesso, pur non dando l'appoggio all'Assessore, non è arrivato
a tanto, ma ha riconosciuto la complessità e le difficoltà che non
solo oggi, ma anche in futuro, si troverà di fronte l'Assessore.
Difficoltà a cui è molto più facile approcciarsi con delle
critiche, che non in modo costruttivo per risolvere i problemi.
Président
Nous procédons à l'examen article par article du
projet de loi; je vous rappelle que nous discutons le nouveau texte
élaboré par la II
ème
Commission.
Je soumets au vote l'article 1
er
:
Conseillers présents: 31
Votants: 28
Pour: 26
Contre: 2
Abstentions: 3 (Comé, Lanièce, Marguerettaz)
Le Conseil approuve.
Je soumets au vote l'article 2:
Conseillers présents: 31
Votants: 28
Pour: 26
Contre: 2
Abstentions: 3 (Comé, Lanièce, Marguerettaz)
Le Conseil approuve.
Je soumets au vote l'article 3:
Conseillers présents: 31
Votants: 28
Pour: 26
Contre: 2
Abstentions: 3 (Comé, Lanièce, Marguerettaz)
Le Conseil approuve.
A l'article 4 il y a deux amendements: le premier présenté par
la V
ème
Commission et le deuxième par la Conseillère
Charles Teresa.
Je donne lecture des amendements:
Emendamento Il comma 3 dell'articolo 4 è sostituito dal
seguente:
"3. La relazione annuale sanitaria e sociale è approvata dal
Consiglio regionale e pubblicata sul Bollettino ufficiale della
Regione.".
Emendamento Il comma 3 dell'articolo 4 è sostituito dal
seguente:
"3. La relazione annuale sanitaria e sociale, presentata dalla
Giunta regionale, è approvata dal Consiglio regionale e pubblicata
sul Bollettino ufficiale della Regione.".
Je soumets au vote ce deuxième amendement, c'est-à-dire celui
présenté par la Conseillère Charles Teresa, étant celui qui
s'éloigne le plus du texte:
Conseillers présents et votants: 31
Pour: 29
Contre: 2
Le Conseil approuve.
L'amendement de la V
ème
Commission est échu en raison
de l'adoption de l'amendement de la Conseillère Charles Teresa.
Je soumets au vote l'article 4:
Articolo 4 (Relazione sanitaria e sociale)
1. La struttura regionale competente in materia di sanità,
salute e politiche sociali predispone ogni anno, con riferimento
all'anno precedente, la relazione annuale sanitaria e sociale,
quale strumento informativo e di conoscenza delle dinamiche e delle
esigenze del mondo della salute, nonché dei bisogni sanitari e di
assistenza sociale espressi nella regione.
2. La relazione annuale sanitaria e sociale valuta ed
interpreta, anche sulla base delle risultanze della relazione
sanitaria dell'azienda USL, lo stato di salute della popolazione ed
i risultati raggiunti in rapporto agli obiettivi definiti dalla
programmazione sanitaria e socio-assistenziale regionale.
3. La relazione annuale sanitaria e sociale, presentata dalla
Giunta regionale, è approvata dal Consiglio regionale e pubblicata
sul Bollettino ufficiale della Regione.
Conseillers présents: 31
Votants: 28
Pour: 26
Contre: 2
Abstentions: 3 (Comé, Lanièce, Marguerettaz)
Le Conseil approuve.
A l'article 5 il y a l'amendement n° 1 présenté par le groupe
Valle d'Aosta per l'Ulivo, dont je donne la lecture:
Emendamento All'articolo 5, comma 2, aggiungere alla
fine:
"entro 90 giorni dall'entrata in vigore della presente
legge".
La parole à l'Assesseur à la santé, au bien-être et aux
politiques sociales, Vicquéry.
Vicquéry (UV)
Per dire che ci asterremo, perché la legge
n. 45/95 non prevede limiti di tipo temporale ai compiti
organizzativi della Giunta regionale. Ciò nonostante ci impegniamo
dal punto di vista politico a risolvere nel più breve tempo
possibile questo tema che è ovviamente centrale nell'organizzazione
del sistema sanitario.
Président
La parole à la Conseillère Squarzino
Secondina.
Squarzino (PVA-cU) Abbiamo chiesto questo termine proprio come
segno di una volontà politica. Assessore, io ho fiducia in lei
tutte le volte che lei dice le cose, ma dato che la mia fiducia in
lei non è stata ben riposta perché tutte le volte che ho avuto
fiducia sono stato deluso, la sua richiesta di fiducia non può
trovare risposta in me, perché ho avuto troppe prove della sua "non
parola".
Président
Je soumets au vote l'amendement:
Conseillers présents: 30
Votants: 2
Pour: 2
Abstentions: 28 (Agnesod, Bionaz, Borre, Cerise, Charles Teresa,
Comé, Cottino, Cuc, Ferraris, Fiou, La Torre, Lanièce, Lattanzi,
Lavoyer, Louvin, Marguerettaz, Nicco, Ottoz, Pastoret, Perrin,
Perron, Piccolo, Praduroux, Rini, Tibaldi, Vallet, Vicquéry, Viérin
D.)
Le Conseil n'approuve pas.
Je soumets au vote l'article 5:
Conseillers présents: 31
Votants: 25
Pour: 23
Contre: 2
Abstentions: 6 (Beneforti, Comé, Curtaz, Lanièce, Marguerettaz,
Squarzino Secondina)
Le Conseil approuve.
Je soumets au vote l'article 6:
Conseillers présents: 31
Votants: 25
Pour: 23
Contre: 2
Abstentions: 6 (Beneforti, Comé, Curtaz, Lanièce, Marguerettaz,
Squarzino Secondina)
Le Conseil approuve.
A l'article 7 il y a l'amendement n° 2 présenté par le groupe
Valle d'Aosta per l'Ulivo, dont je donne la lecture:
Emendamento All'articolo 7 aggiungere comma 7 bis:
"Sull'accordo di programma di cui al presente articolo è
espresso il parere della commissione consiliare competente in
materia."
La parole à l'Assesseur à la santé, au bien-être et aux
politiques sociales, Vicquéry.
Vicquéry (UV)
Per spiegare i motivi dell'astensione.
L'accoglimento comporterebbe un ulteriore confusione fra i
compiti d'indirizzo politico del Consiglio e i compiti di
attuazione e d'indirizzo da parte della Giunta regionale, e
dall'altro lato appesantirebbe la tempistica per la definizione
dell'accordo di programma, che è già molto stretta.
Président
Je soumets au vote l'amendement:
Conseillers présents: 30
Votants: 5
Pour: 5
Abstentions: 25 (Agnesod, Bionaz, Borre, Cerise, Charles Teresa,
Cottino, Cuc, Ferraris, Fiou, La Torre, Lattanzi, Lavoyer, Louvin,
Nicco, Ottoz, Pastoret, Perrin, Perron, Piccolo, Praduroux, Rini,
Tibaldi, Vallet, Vicquéry, Viérin D.)
Le Conseil n'approuve pas.
Je soumets au vote l'article 7:
Conseillers présents: 30
Votants: 25
Pour: 23
Contre: 2
Abstentions: 5 (Comé, Curtaz, Lanièce, Marguerettaz, Squarzino
Secondina)
Le Conseil approuve.
A l'article 8 il y a 4 amendements, qui seront examinés dans cet
ordre:
- amendement n° 3 présenté par le groupe Valle d'Aosta per
l'Ulivo, dont je donne la lecture:
Emendamento All'articolo 8, al comma 3, dopo l'espressione
"definire" aggiungere:
"sentiti il Collegio di direzione e i rappresentanti delle
categorie professionali".
- amendement n° 1 présenté par le Conseiller Frassy, dont je
donne la lecture:
Emendamento Articolo 8, comma 3, aggiungere:
"c bis) gli spazi destinati all'esercizio della libera
professione intramuraria".
- amendement n° 1 présenté par le Conseiller Marguerettaz, dont
je donne la lecture:
Emendamento Articolo 8, comma 3, lett. d)
dopo le parole "ivi compresi gli orari" sostituire così: "e gli
spazi per l'espletamento della libera professione
intramuraria".
- amendement n° 4 présenté par le groupe Valle d'Aosta per
l'Ulivo, dont je donne la lecture:
Emendamento All'articolo 8, comma 3, lettera d) sostituire
l'espressione "ivi compresi gli orari della libera professione
intramuraria" con la seguente: "ivi compresi gli orari e gli spazi
per la libera professione intramuraria;".
La parole à la Conseillère Squarzino Secondina sur l'amendement
n° 3.
Squarzino (PVA-cU) Per spiegare che questo emendamento, con cui
chiaramente non si modifica tutto, voleva essere un segnale forte
per dire che si vogliono indicare alcune procedure con cui viene
realizzato il piano attuativo locale.
Nel decreto n. 229 è sancito che la legge regionale disciplina
il rapporto fra programmazione regionale e programmazione attuativa
locale, definendo in particolare le procedure di proposta, e poi
adozione e approvazione del PAL. Sempre all'articolo 2 stabilisce
che la Regione disciplina altresì i principi e i criteri per
l'adozione dell'atto aziendale, di cui all'articolo 3, cioè il
piano attuativo locale.
Come già avevo cercato di dire in commissione, senza riuscire a
tradurlo in un emendamento, l'articolo 8 del nostro disegno di
legge definisce essenzialmente i contenuti; allora questo emendato
era per individuare almeno un elemento in cui si dicesse che
qualche altro organismo, e precisamente in questo caso il Collegio
di direzione, in cui sono rappresentate un po' tutte le figure più
rappresentative a livello dirigenziale dell'azienda, potesse dire
le proprie intenzioni, come pure i rappresentanti delle categorie
professionali.
Dico questo, perché i contenuti del PAL riguardano tutte queste
categorie, e faccio un esempio.
Quando si dice che il PAL precisa il quadro complessivo degli
orari, il quadro complessivo dei tempi d'attesa, il fabbisogno di
personale, tutto quello che deve essere fatto rispetto al personale
da assumere o da incaricare, definire i volumi di spesa per
ciascuna area organizzativa con indicazione del budget da
concordare fra la direzione dell'azienda USL e i responsabili delle
strutture, perché si considera che solo il budget è da concordare e
tutto il resto non va concordato?
Secondo noi va indicato chiaramente con quali figure presenti
nell'azienda deve essere concordato questo piano. Se fosse presente
altrove l'indicazione delle procedure da seguire, dei principi e
dei criteri per adottare il piano, allora sarebbe superfluo, ma
visto che non c'è nessuna indicazione rispetto a questo tema, è
bene che ci sia almeno questa traccia che indica la filosofia di
una procedura, cioè la procedura di chi non predispone tutto da
solo, ma utilizza tutte le risorse che sono nell'azienda.
Président
La parole à l'Assesseur à la santé, au bien-être
et aux politiques sociales, Vicquéry.
Vicquéry (UV)
Per annunciare l'astensione perché questi
concetti che ha espresso la collega Squarzino sono esattamente
contenuti nel comma 3 dell'articolo 25, punto e), perché già è
compito del Collegio di direzione proporre modalità e metodologie
per l'elaborazione del PAL, è un compito suo, che poi utilizza come
meglio ritiene; cioè il Collegio di direzione è l'organo di
amministrazione di fatto del Direttore generale.
Il comma 2 fra l'altro dice che con un regolamento interno
vengono definite le modalità di funzionamento, e fra queste
potrebbe darsi che autonomamente decidano di sentire le categorie o
i sindacati.
Président
Je soumets au vote l'amendement n° 3 du groupe
Valle d'Aosta per l'Ulivo:
Conseillers présents: 32
Votants: 9
Pour: 6
Contre: 3
Abstentions: 23 (Agnesod, Bionaz, Borre, Cerise, Charles Teresa,
Comé, Cottino, Cuc, Ferraris, Fiou, La Torre, Lanièce, Louvin,
Marguerettaz, Nicco, Ottoz, Pastoret, Perron, Piccolo, Praduroux,
Rini, Vicquéry, Viérin D.)
Le Conseil n'approuve pas.
Nous procédons à l'examen de l'amendement n° 1 présenté par le
groupe Forza Italia.
La parole à l'Assesseur à la santé, au bien-être et aux
politiques sociales, Vicquéry.
Vicquéry (UV)
Accetteremo i concetti espressi dal gruppo
di Forza Italia e dal Consigliere Marguerettaz, che sono identici;
preferiremmo come terminologia quello espresso dal Consigliere
Marguerettaz.
Nel contempo preciso, perché questo è stato un argomento
dibattuto in sede di discussione generale, che l'USL ha già
deliberato l'esercizio dell'attività libero-professionale e ha già
stabilito di individuare 19 posti letto nei reparti per l'attività
libero-professionale e ha anche detto che questi letti concorrono
agli standard dei posti letto per mille abitanti. Non voglio aprire
qui la discussione sugli standard, perché quelli sono standard
puramente indicativi, di massima, che ogni regione può utilizzare o
non utilizzare. Riteniamo di utilizzare comunque degli standard per
i posti letto che saranno di natura diversa.
Président
L'amendement du groupe Forza Italia est
retiré.
Je soumets au vote l'amendement n° 1 présenté par le Conseiller
Marguerettaz:
Conseillers présents et votants: 32
Pour: 32
Le Conseil approuve.
Il est par conséquent déclaré échu l'amendement n° 4 du groupe
Valle d'Aosta per l'Ulivo.
Je soumets au vote l'article 8 dans le texte amendé:
Articolo 8 (Piano attuativo locale)
1. Il piano socio-sanitario regionale ed i relativi strumenti di
attuazione trovano applicazione attraverso il piano attuativo
locale, fatti salvi i programmi di interesse generale ed i
programmi finalizzati di competenza della Regione, individuati
dalla programmazione sanitaria e socio-assistenziale regionale e
direttamente gestiti dalla struttura regionale competente in
materia di sanità, salute e politiche sociali.
2. Il piano attuativo locale è l'atto di programmazione con il
quale l'azienda USL, in esecuzione di quanto previsto dagli
indirizzi ed obiettivi definiti dalla programmazione sanitaria e
socio-assistenziale regionale, nei limiti delle risorse disponibili
e dei vincoli di pareggio di bilancio, definisce gli obiettivi ed i
risultati che intende conseguire attraverso le azioni, i progetti e
le attività da realizzare.
3. Il piano attuativo è articolato in rapporto alle aree
organizzative in cui si articola l'organizzazione dall'azienda USL
e definisce in particolare:
a) le azioni da realizzare con i relativi progetti, gli
obiettivi da raggiungere, le risorse finanziarie disponibili, gli
standard e gli indicatori di valutazione strutturali,
organizzativi, di attività, di risultato;
b) i volumi complessivi di attività e prestazioni relativi alla
domanda ed ai programmi assistenziali compresi nei livelli
essenziali ed appropriati di assistenza, prodotti in corrispondenza
ai ricavi calcolati in rapporto alle tariffe ed ai costi standard
definiti dalla Giunta regionale, ivi compresi gli oneri di mobilità
interregionale attiva e passiva, con indicazione delle sedi
operative in cui le attività e prestazioni devono essere
effettuate;
c) i posti letto disponibili per ciascuna struttura di ricovero,
distinti per prestazioni di ricovero ordinario e day hospital, con
specificazione dell'elenco delle prestazioni di day surgery;
d) il quadro complessivo degli orari settimanali di apertura al
pubblico degli ambulatori, servizi ed uffici, con particolare
riguardo all'utilizzo delle grandi apparecchiature, ivi compresi
gli orari e gli spazi per l'espletamento della libera professione
intramuraria.
e) il quadro complessivo dei tempi di attesa per l'erogazione
delle prestazioni di ricovero ed ambulatoriali, distinti per unità
operativa e tipologia di prestazioni, in applicazione delle
disposizioni della Giunta regionale;
f) il fabbisogno massimo onnicomprensivo di personale, suddiviso
per ciascuna area organizzativa di cui all'articolo 26, ruolo,
profilo e posizione funzionale, necessario all'azienda USL per
produrre le attività e le prestazioni previste dai livelli
essenziali ed appropriati di assistenza, con l'indicazione delle
unità di personale:
1) da assumere;
2) da incaricare con contratto a tempo determinato;
3) corrispondente ai servizi da acquisire nel corso dell'anno di
esercizio;
4) incaricato con rapporto di consulenza;
g) i volumi di spesa per ciascuna area organizzativa, con
l'indicazione del budget da concordare fra la direzione
dell'azienda USL ed i responsabili delle strutture;
h) i volumi e la tipologia delle prestazioni, le modalità di
remunerazione ed i livelli di spesa fissati per gli accordi ed i
contratti con i soggetti erogatori pubblici e privati ed i
professionisti accreditati;
i) le azioni e gli interventi per l'assistenza integrata sociale
e sanitaria, nonché per il coordinamento con i servizi
socio-assistenziali;
j) le modalità e/o le strutture previste al fine di sviluppare
in forma dipartimentale l'aggregazione o il coordinamento fra le
attività ed i processi produttivi effettuati dall'azienda USL;
k) i risultati o le azioni cui ricondurre la corresponsione dei
finanziamenti integrativi di cui all'articolo 41;
l) le azioni e le modalità per la partecipazione dei cittadini e
per la tutela degli utenti dei servizi, nel quadro della gestione e
dell'aggiornamento annuale della carta dei servizi;
m) il fabbisogno di beni e di servizi e la programmazione degli
investimenti per strutture e tecnologie con le relative previsioni
di spesa, ivi compresi gli eventuali oneri per la contrazione di
mutui;
n) il programma di aggiornamento professionale e di formazione
permanente con l'indicazione degli obiettivi, delle attività, delle
modalità di gestione e della previsione di spesa;
o) le attività di ricerca finalizzata e di sperimentazione
autorizzate dalla Regione;
p) le azioni e gli interventi da effettuare mediante accordo di
programma con l'Agenzia regionale per la protezione dell'ambiente,
con specificazione del volume di prestazioni che tale ente deve
garantire senza oneri per l'azienda USL;
q) le azioni e gli interventi ai fini dell'applicazione
nell'azienda USL delle disposizioni in materia di tutela della
salute dei lavoratori e di sicurezza delle strutture, degli
impianti e delle tecnologie;
r) il quadro complessivo dei dati di attività, di struttura,
economici e di gestione.
Conseillers présents: 32
Votants: 26
Pour: 23
Contre: 3
Abstentions: 6 (Beneforti, Comé, Curtaz, Lanièce, Marguerettaz,
Squarzino Secondina)
Le Conseil approuve.
Je soumets au vote l'article 9:
Conseillers présents: 32
Votants: 26
Pour: 23
Contre: 3
Abstentions: 6 (Beneforti, Comé, Curtaz, Lanièce, Marguerettaz,
Squarzino Secondina)
Le Conseil approuve.
A l'article 10 il y a deux amendements du groupe Valle d'Aosta
per l'Ulivo, à savoir les amendements n° 5 et n° 6, dont je donne
la lecture:
Emendamento All'articolo 10, comma 2, aggiungere:
"e dopo aver acquisito il parere delle organizzazioni sindacali
".
Emendamento All'articolo 10 al comma 4, lettera f), aggiungere
alla fine "e alla lettera c)".
La parole à la Conseillère Squarzino Secondina.
Squarzino (PVA-cU)
L'emendamento n. 5 va nella logica di
dialogare almeno con le organizzazioni sindacali e l'emendamento n.
6 va nella logica di riportare anche all'interno dell'atto
aziendale, là dove vengono indicate le varie competenze, anche le
competenze delle strutture funzionalmente dipendenti dalla
direzione aziendale, che sono state introdotte in un secondo
emendamento.
Se è vero, come diceva l'Assessore, che queste sono strutture
come lo sono la farmacia e altre, è importante che nel momento in
cui vengono individuate le competenze specifiche, precisare: dei
responsabili delle strutture di cui alla lettera b), ma di cui
anche alla lettera c).
Président
Je soumets au vote l'amendement n° 5 du groupe
Valle d'Aosta per l'Ulivo:
Conseillers présents: 31
Votants: 25
Pour: 22
Contre: 3
Abstentions: 6 (Comé, Lanièce, Lavoyer, Marguerettaz, Perrin,
Vallet)
Le Conseil approuve.
Je soumets au vote l'amendement n° 6 du groupe Valle d'Aosta per
l'Ulivo:
Conseillers présents: 31
Votants: 28
Pour: 28
Abstentions: 3 (Frassy, Lattanzi, Tibaldi)
Le Conseil approuve.
Je soumets au vote l'article 10 dans le texte amendé:
Articolo 10 (Atto costitutivo)
1. L'azienda USL determina la propria costituzione con atto
aziendale di diritto privato, che ne disciplina l'organizzazione ed
il funzionamento.
2. L'atto aziendale è adottato e modificato dal direttore
generale in conformità ai principi della legislazione statale e
alle disposizioni regionali vigenti e dopo aver acquisito il parere
delle organizzazioni sindacali.
3. In sede di prima applicazione della presente legge l'atto
aziendale è adottato entro novanta giorni dalla data di stipula
dell'accordo di programma di cui all'articolo 7.
4. L'atto aziendale individua in particolare:
a) la sede legale dell'azienda USL;
b) le aree organizzative e le strutture in cui si articola la
relativa organizzazione;
c) le strutture funzionalmente dipendenti dalla direzione
aziendale;
d) gli ambiti organizzativi territoriali, definiti distretti,
con l'indicazione dei comuni compresi in ciascun ambito;
e) i vincoli ed i criteri per la costituzione e la modificazione
delle strutture;
f) le competenze specifiche del direttore amministrativo, del
direttore sanitario, dei direttori delle aree organizzative di cui
all'articolo 26, dei direttori di presidio e di dipartimento,
nonché dei responsabili delle strutture di cui alla lettera b) e
alla lettera c);
g) l'organizzazione delle attività del medico competente
nell'ambito della sezione di medicina del lavoro del servizio di
igiene e sanità pubblica;
h) le modalità, i compensi ed i requisiti richiesti per il
conferimento degli incarichi ai direttori delle aree organizzative,
ai direttori di distretto ed ai responsabili delle strutture;
i) gli atti alla cui adozione sono competenti, in via ordinaria,
il direttore di presidio ospedaliero ed i direttori delle aree
organizzative;
j) le modalità di assunzione degli atti deliberativi del
direttore generale;
k) le procedure per la sostituzione, in caso di assenza ed
impedimento, del direttore amministrativo, del direttore sanitario,
dei direttori delle aree organizzative e dei direttori dei
distretti;
l) le modalità per l'elaborazione del piano attuativo locale e
per la sua conoscenza ai fini applicativi da parte delle strutture
operative in cui si articola l'azienda USL;
m) le modalità di costituzione e di funzionamento del servizio
di controllo interno.
5. L'atto aziendale definisce altresì:
a) i rapporti con la struttura regionale competente in materia
di politiche sociali ai fini delle attività di pianificazione e
coordinamento per l'integrazione dei servizi sanitari e
socio-assistenziali;
b) le modalità di partecipazione dei medici convenzionati alle
attività di prevenzione, di gestione e di programmazione
dell'assistenza territoriale-distrettuale e dell'assistenza
ospedaliera;
c) le modalità e le forme di partecipazione dei dirigenti di
assistenza infermieristica e di quelli di supporto tecnico ed
amministrativo ai processi di programmazione aziendale;
d) le modalità di negoziazione del budget fra la direzione
aziendale ed i responsabili delle strutture;
e) le modalità di negoziazione per la definizione degli accordi
contrattuali e la stipula dei contratti con i soggetti erogatori
pubblici e privati accreditati;
f) le modalità di organizzazione e di funzionamento del comitato
etico costituito ai sensi dei decreti del Ministro della Sanità 15
luglio 1997 e 18 marzo 1998.
Conseillers présents: 31
Votants: 28
Pour: 25
Contre: 3
Abstentions: 3 (Comé, Lanièce, Marguerettaz)
Le Conseil approuve.
Je soumets au vote l'article 11:
Conseillers présents: 31
Votants: 25
Pour: 22
Contre: 3
Abstentions: 6 (Beneforti, Comé, Curtaz, Lanièce, Marguerettaz,
Squarzino Secondina)
Le Conseil approuve.
Je soumets au vote l'article 12:
Conseillers présents: 31
Votants: 25
Pour: 22
Contre: 3
Abstentions: 6 (Beneforti, Comé, Curtaz, Lanièce, Marguerettaz,
Squarzino Secondina)
Le Conseil approuve.
Je soumets au vote l'article 13:
Conseillers présents: 31
Votants: 25
Pour: 22
Contre: 3
Abstentions: 6 (Beneforti, Comé, Curtaz, Lanièce, Marguerettaz,
Squarzino Secondina)
Le Conseil approuve.
Je soumets au vote l'article 14:
Conseillers présents: 31
Votants: 25
Pour: 22
Contre: 3
Abstentions: 6 (Beneforti, Comé, Curtaz, Lanièce, Marguerettaz,
Squarzino Secondina)
Le Conseil approuve.
A l'article 15 il y a l'amendement n° 7 présenté par le groupe
Valle d'Aosta per l'Ulivo, qui récite:
Emendamento All'articolo 15, comma 1, lettera c) al terzo
capoverso aggiungere dopo "qualificato":
"fermo restando che la Direzione delle strutture complesse è
riservata a Dirigenti dipendenti".
La parole à la Conseillère Squarzino Secondina.
Squarzino (PVA-cU) Ci siamo confrontati con l'Assessore. La
proposta che lui mi ha fatto ci sembrava accettabile sul momento,
poi dopo ho verificato che questo tipo di proposta sarebbe in
contrasto con l'emendamento n. 16.
Allora a questo punto non possiamo accettare questa proposta. Se
l'Assessore intende votarla, la vota e per me va bene, ma non è la
nostra perché è in contrapposizione con l'altro emendamento e mi
spiego.
La contrapposizione è che in base anche al "229" sia le
strutture complesse che quelle semplici prevedono un rapporto di
lavoro esclusivo. A questo punto, se era legata solo all'area
professionale tecnico-amministrativa, poteva avere un senso, ma
visto che la proposta è quella di toglierlo, a questo punto
togliamo l'emendamento. Quindi ritiriamo l'emendamento.
Président
L'amendement est retiré.
Je soumets au vote l'article 15:
Conseillers présents: 31
Votants: 25
Pour: 22
Contre: 3
Abstentions: 6 (Beneforti, Comé, Curtaz, Lanièce, Marguerettaz,
Squarzino Secondina)
Le Conseil approuve.
A l'article 16 il y a 4 amendements, qui seront examinés dans
cet ordre:
- amendement n° 18 présenté par le groupe Valle d'Aosta per
l'Ulivo, dont je donne la lecture:
Emendamento Articolo 16, al comma 1, abrogare l'espressione:
"venga meno il rapporto fiduciario".
La parole à la Conseillère Squarzino Secondina.
Squarzino (PVA-cU) Per spiegare come mai. È vero che l'Assessore
nella sua replica ha spiegato il senso di questo rapporto
fiduciario, ma questa sarebbe proprio una delle innovazioni della
legge regionale rispetto alla legge nazionale. All'articolo 3 bis,
comma 7, sono indicati i motivi di sostituzione: gravi motivi,
gestione con grave disavanzo, violazione di leggi, principio del
buon andamento, e via dicendo.
Non intendiamo lasciare il rapporto fiduciario, perché non si
capisce bene su cosa si fonda: o il rapporto fiduciario si basa sul
venir meno degli obiettivi posti e che non sono stati raggiunti, e
allora si devono enunciare i motivi per cui non si è d'accordo;
diversamente, in mancanza di motivi oggettivi, mettere il rapporto
fiduciario non mi sembra giusto. Anche perché sarebbe introdurre
un'ulteriore discrezionalità, nel senso che in ogni momento la
Giunta decide sì o no.
È questo che non va bene: in ogni momento la Giunta può dire sì
o no, senza motivare le proprie scelte di fronte all'azienda e di
fronte agli altri organi che possono essere il Consiglio regionale
o gli altri organi del Conseil des communautés locales, e via
dicendo.
Président
La parole à l'Assesseur à la santé, au bien-être
et aux politiques sociales, Vicquéry.
Vicquéry (UV)
Grazie al chiarimento della Consigliera
Squarzino voteremo contro.
Président
Je soumets au vote l'amendement:
Conseillers présents: 31
Votants: 28
Pour: 6
Contre: 22
Abstentions: 3 (Frassy, Lattanzi, Tibaldi)
Le Conseil n'approuve pas.
Nous procédons maintenant à l'examen de l'amendement n° 8
présenté par le groupe Valle d'Aosta per l'Ulivo, dont je donne la
lecture:
Emendamento All'articolo 16, al comma 2, sostituire
l'espressione "i sei mesi" con "i sessanta giorni".
La parole à la Conseillère Squarzino Secondina.
Squarzino (PVA-cU) Lo ritiro.
Président
Nous procédons maintenant à l'examen de
l'amendement n° 9 présenté par le groupe Valle d'Aosta per l'Ulivo,
dont je donne la lecture:
Emendamento All'articolo 16, abrogare i commi 3, 4,
5.
La parole à la Conseillère Squarzino Secondina.
Squarzino (PVA-cU) Mentre l'altro emendamento l'ho ritirato
perché l'Assessore ha sottolineato la differenza fra la vacanza e
l'assenza per impedimento, e la spiegazione mi ha convinto, questo
invece non lo ritiro perché, in primo luogo, come già dicevamo nei
nostri interventi, inserendo questi commi nell'articolo 16 noi
legittimiamo la situazione attuale del commissariamento, che a
nostro avviso è illegittima; in secondo luogo, non accettiamo che
venga prevista questa figura del commissariamento che non sta né in
cielo né in terra.
Non c'è bisogno di questa figura; con le procedure semplificate
che oggi ci sono per la nomina del Direttore generale, non si
capisce perché c'è bisogno del commissariamento, non c'è una logica
aziendale.
Président
La parole à l'Assesseur à la santé, au bien-être
et aux politiques sociales, Vicquéry.
Vicquéry (UV)
Voteremo contro per i motivi già detti
prima. Il commissariamento è un'ipotesi in alternativa
all'attribuzione, non è detto che si utilizzi, è una possibilità in
più per evitare problemi come si sono posti ultimamente, che non
hanno dato luogo ad illegittimità, e in questo senso si è espressa
anche una sentenza di archiviazione della sezione locale della
Corte dei Conti. È uno strumento ampiamente utilizzato in molte
realtà regionali.
Président
Je soumets au vote l'amendement:
Conseillers présents: 31
Votants: 25
Pour: 4
Contre: 21
Abstentions: 6 (Comé, Frassy, Lanièce, Lattanzi, Marguerettaz,
Tibaldi)
Le Conseil n'approuve pas.
Nous procédons maintenant à l'examen de l'amendement n° 2
présenté par le Conseiller Frassy, dont je donne la lecture:
Emendamento Articolo 16, comma 3, ultimo periodo, dopo
"direttore generale" aggiungere:
", che deve essere effettuata entro 90 giorni".
La parole au Conseiller Frassy.
Frassy (FI) L'Assessore nella sua replica si riferiva a questo
emendamento o a emendamenti analoghi presentati dal gruppo
dell'Ulivo, ma probabilmente su un'altra parte dell'articolo 16 o
del 17, però quanto dice l'Assessore mi sembra che non trovi poi
nei fatti nessuna norma neppure nel decreto legislativo n. 229,
perché i 60 giorni a cui fa riferimento l'Assessore riguardano
altre ipotesi.
L'ipotesi della vacanza dell'ufficio - o mi spiega l'Assessore
cosa vuol dire vacanza dell'ufficio - vuol dire comunque che il
posto non è coperto. Allora in assenza di copertura del posto, da
dov'è che viene motivato il convincimento che nei 60 giorni ci sia
l'obbligo di arrivare a chiudere il commissariamento? Me lo può
leggere l'Assessore?
Président
La parole à l'Assesseur à la santé, au bien-être
et aux politiques sociales, Vicquéry.
Vicquéry (UV)
Voteremo contro, perché questo concetto è
già contenuto nell'articolo 3 bis, comma 2, del decreto n. 229.
Président
La parole au Conseiller Frassy.
Frassy (FI) Ritiro l'emendamento.
Président
L'amendement est retiré.
Je soumets au vote l'article 16:
Conseillers présents: 31
Votants: 28
Pour: 22
Contre: 6
Abstentions: 3 (Comé, Lanièce, Marguerettaz)
Le Conseil approuve.
Je soumets au vote l'article 17:
Conseillers présents: 31
Votants: 28
Pour: 22
Contre: 6
Abstentions: 3 (Comé, Lanièce, Marguerettaz)
Le Conseil approuve.
A l'article 18 il y a 4 amendements, qui seront examinés avec la
priorité pour l'amendement n° 1 présenté par le Conseiller
Marguerettaz, dont je donne la lecture:
Emendamento Articolo 18, comma 1 - lett. a) sostituire
così:
"a) due dal Consiglio regionale, di cui uno eletto dalla
minoranza, in deroga alle procedure della legge regionale 10 aprile
1997, n. 11 (Disciplina delle nomine e delle designazioni di
competenza regionale)".
La parole au Conseiller Marguerettaz.
Marguerettaz (Aut)
Il collegio sindacale fra i suoi
compiti ne ha uno che giustifica la presentazione di questo
emendamento, vale a dire ha il compito di verificare l'applicazione
della legge. La legge è di competenza del Consiglio regionale, il
quale la vota; io credo che sia giusto che i membri, che il decreto
n. 229 prevede che siano nominati genericamente dalla Regione, non
solo debbano essere nominati dal Consiglio regionale piuttosto che
dalla Giunta, così come prevede la legge n. 56, ma che uno di
questi due membri sia di nomina della minoranza consiliare. Questo
permetterebbe un miglior controllo della gestione generale
dell'USL.
Président
La parole à l'Assesseur à la santé, au bien-être
et aux politiques sociales, Vicquéry.
Vicquéry (UV)
Voteremo contro, perché la legge sulle
nomine riserva al Consiglio solo le nomine di cui all'allegato A,
si tratta in genere di commissioni e comitati, e mai di consigli di
amministrazione e di collegi sindacali.
Il tema è un tema di carattere generale che, se viene toccato in
materia di legge sulla sanità, evidentemente dovrebbe essere
rivisto anche per le altre tematiche. A questo punto riteniamo che
non sia il caso in questa legge di anticiparlo.
Président
La parole à la Conseillère Squarzino
Secondina.
Squarzino (PVA-cU) Voteremo a favore di questo emendamento anche
perché ci sembra addirittura più chiaro rispetto al nostro e anche
perché prende atto dell'esistenza della legge n. 11/97, dice
proprio
"in deroga alle procedure"
.
Allora mi chiedo: se effettivamente c'è la volontà da parte
dell'Amministrazione regionale di ripensare a queste procedure,
allora ha senso iniziare adesso; se invece, come mi sembra, non c'è
questa volontà, ne prendo atto e a maggior ragione voto a
favore.
Président
Je soumets au vote l'amendement:
Conseillers présents: 31
Votants: 24
Pour: 6
Contre: 18
Abstentions: 7 (Cerise, Frassy, La Torre, Lattanzi, Piccolo,
Rini, Tibaldi)
Le Conseil n'approuve pas.
Il y a l'amendement n° 10 du groupe Valle d'Aosta per l'Ulivo,
qui récite:
Emendamento All'articolo 18, al comma 1, lettera a)
sostituire l'espressione "della Giunta", con "del Consiglio
regionale".
L'amendement est retiré.
Je donne la lecture de l'amendement n° 3 présenté par le groupe
de Forza Italia, dont je donne la lecture:
Emendamento Articolo 18, comma 1, lett. a)
sostituire:
"Giunta" con "Consiglio".
La parole à l'Assesseur à la santé, au bien-être et aux
politiques sociales, Vicquéry.
Vicquéry (UV)
Il voto contrario è motivato dalle stesse
motivazioni: la legge sulle nomine prevede la riconferma per un
massimo di tre volte.
Président
Je soumets au vote l'amendement n° 3 présenté
par le groupe de Forza Italia:
Conseillers présents: 31
Votants: 29
Pour: 9
Contre: 20
Abstentions: 2 (La Torre, Piccolo)
Le Conseil n'approuve pas.
Je donne la lecture de l'amendement n° 4 présenté par le groupe
de Forza Italia, dont je donne la lecture:
Emendamento Articolo 18, comma 3, aggiungere:
"una sola volta".
La parole au Conseiller Frassy.
Frassy (FI) C'è una curiosità in questa legge. Questa è una
legge che in gran parte recepisce i contenuti del decreto n. 229;
certe cose che riteniamo comunque abbiano un loro significato, non
vengono però recepite e vengono date per scontate.
Sarà così, Assessore; il vincolo di legge comunque dei tre
mandati consecutivi riteniamo che sia un tetto.
Nulla vieta che la norma regionale possa avere un tetto diverso
e un tetto più basso; sicuramente il tetto non può essere più alto
rispetto ai tre mandati.
Mi sembra che porre i limiti ai mandati sia un'indicazione che
emerge a livello amministrativo e a livello politico in tutti
quelli che sono gli organi collegiali; riteniamo che in una realtà
com'è quella valdostana porre un limite ai due mandati consecutivi
sia salutare, nell'interesse della funzionalità dell'organo
stesso.
Di conseguenza la risposta che l'Assessore aveva dato sul
precedente emendamento, pur riferendosi a questa, non riteniamo che
sia cogente dal punto di vista normativo.
È una valutazione che l'Assessore fa, quella di attenersi al
limite dei tre mandati; riteniamo che due mandati da tre anni, cioè
sei anni, siano più che sufficienti per decidere di cambiare i
controllori. Anche perché uno degli elementi centrali è quello di
evitare che i controllori alla fine acquisiscano troppa confidenza
con i controllati. Non per una considerazione e una mozione di
sfiducia di tipo professionale nei confronti della categoria, ma
per un'opportunità.
Président
Je soumets au vote l'amendement:
Conseillers présents: 31
Votants: 26
Pour: 6
Contre: 20
Abstentions: 5 (Comé, La Torre, Lanièce, Marguerettaz,
Piccolo)
Le Conseil n'approuve pas.
Je soumets au vote l'article 18:
Conseillers présents et votants: 31
Pour: 22
Contre: 9
Le Conseil approuve.
Je soumets au vote l'article 19:
Conseillers présents: 31
Votants: 25
Pour: 22
Contre: 3
Abstentions: 6 (Beneforti, Comé, Curtaz, Lanièce, Marguerettaz,
Squarzino Secondina)
Le Conseil approuve.
A l'article 20 il y a l'amendement n° 19 présenté par le groupe
Valle d'Aosta per l'Ulivo, dont je donne la lecture:
Emendamento Articolo 20
al comma 1, aggiungere la lettera: "e) coloro che sono
consiglieri comunali".
Je soumets au vote l'amendement:
Conseillers présents: 31
Votants: 23
Pour: 3
Contre: 20
Abstentions: 8 (Comé, Frassy, La Torre, Lanièce, Lattanzi,
Marguerettaz, Piccolo, Tibaldi)
Le Conseil n'approuve pas.
Je soumets au vote l'article 20:
Conseillers présents: 31
Votants: 28
Pour: 22
Contre: 6
Abstentions: 3 (Comé, Lanièce, Marguerettaz)
Le Conseil approuve.
Je soumets au vote l'article 21:
Conseillers présents: 31
Votants: 28
Pour: 22
Contre: 6
Abstentions: 3 (Comé, Lanièce, Marguerettaz)
Le Conseil approuve.
Je soumets au vote l'article 22:
Conseillers présents: 31
Votants: 25
Pour: 22
Contre: 3
Abstentions: 6 (Beneforti, Comé, Curtaz, Lanièce, Marguerettaz,
Squarzino Secondina)
Le Conseil approuve.
Je soumets au vote l'article 23:
Conseillers présents: 31
Votants: 25
Pour: 22
Contre: 3
Abstentions: 6 (Beneforti, Comé, Curtaz, Lanièce, Marguerettaz,
Squarzino Secondina)
Le Conseil approuve.
A l'article 24 il y a 3 amendements, dont le premier sera
l'amendement n° 3 présenté par le Conseiller Marguerettaz, dont je
donne la lecture:
Emendamento Articolo 24, comma 1, lett. b)
aggiungere, dopo le parole "un medico veterinario" le parole "e
di un medico di medicina generale che operi in regime
convenzionato".
La parole au Conseiller Marguerettaz.
Marguerettaz (Aut)
L'Assessore ha già toccato
quest'argomento nel corso della replica, io insisto ma solo perché
questo emendamento mi permette di affermare un concetto.
Da lungo tempo, un tempo comunque successivo alla costituzione
del vecchio Consiglio dei sanitari per intenderci, alle vecchia
normativa regionale in applicazione al "502", ogni qualvolta si
parlava del problema della sanità, in particolar modo dei problemi
inerenti l'Ospedale regionale, l'Assessore in primis ha sempre
sostenuto l'importanza strategica di valorizzare la figura del
medico di base.
Ora, ho capito la replica dell'Assessore, lui non è che
contraddica questo suo giudizio; evidentemente pensa che i percorsi
per giungere a questo obiettivo siano diversi.
Io credo che, pur andando incontro alle difficoltà che immagino
un'eventuale accettazione di questo emendamento causerebbe, sarebbe
oltremodo significativo inserire all'interno del Consiglio dei
sanitari anche la presenza di questa figura professionale, proprio
per darvi una dignità istituzionale, a partire dal contenuto di
questa legge.
Se il "decreto Bindi", e conseguentemente anche la nostra legge,
prevede che debba essere assicurata la presenza di un veterinario,
credo che sia oltremodo logico pensare che all'interno del
Consiglio dei sanitari venga assicurata anche la presenza di un
medico di base.
Président
Je soumets au vote l'amendement:
Conseillers présents: 31
Votants: 25
Pour: 7
Contre: 18
Abstentions: 6 (Beneforti, Curtaz, Fiou, La Torre, Piccolo,
Squarzino Secondina)
Le Conseil n'approuve pas.
Nous procédons maintenant à l'examen de l'amendement n° 5
présenté par le groupe de Forza Italia, dont je donne la
lecture:
Emendamento Articolo 24, comma 1, aggiungere:
"f) un eletto tra i medici di base".
Je soumets au vote l'amendement:
Conseillers présents: 31
Votants: 28
Pour: 6
Contre: 22
Abstentions: 3 (Beneforti, Curtaz, Squarzino Secondina)
Le Conseil n'approuve pas.
Je donne la lecture de l'amendement n° 4 présenté par le
Conseiller Marguerettaz:
Emendamento Articolo 24, comma 3, lettera c), sostituire
così:
"c) l'elettorato attivo per l'elezione della componente medica è
riservato a tutto il personale medico.".
La parole à l'Assesseur à la santé, au bien-être et aux
politiques sociales, Vicquéry.
Vicquéry (UV)
Accettiamo questo emendamento che va in
linea con il testo, ma è più chiaro.
Président
Je soumets au vote l'amendement:
Conseillers présents et votants: 31
Pour: 31
Le Conseil approuve à l'unanimité.
Je soumets au vote l'article 24 dans le texte amendé:
Articolo 24 (Consiglio dei sanitari)
1. È istituito il Consiglio dei sanitari, organismo elettivo con
funzioni di consulenza tecnico-sanitaria, così composto:
a) il direttore sanitario dell'azienda USL, con funzioni di
presidente;
b) sei eletti tra i medici dipendenti dell'azienda USL, di cui
quattro espressione della componente medica ospedaliera e due della
componente medica territoriale. La metà degli eletti della
componente medica ospedaliera e di quella territoriale è riservata
a personale medico responsabile di struttura complessa. È comunque
assicurata la presenza di un medico veterinario;
c) due eletti tra gli operatori sanitari laureati;
d) un eletto tra il personale infermieristico;
e) un eletto tra il personale tecnico-sanitario.
2. Il Consiglio dei sanitari dura in carica cinque anni.
3. Le modalità di elezione e di funzionamento del Consiglio dei
sanitari sono stabilite con deliberazione della Giunta regionale,
tenendo conto dei seguenti criteri:
a) sono elettori ed eleggibili i dipendenti di ruolo
appartenenti alle rispettive componenti di personale di cui al
comma 1, lettere b), c), d), e);
b) la votazione avviene mediante l'espressione di una unica
preferenza separatamente per ciascuna delle seguenti
componenti:
1) medici ospedalieri;
2) medici non ospedalieri;
3) veterinari;
4) laureati non medici;
5) personale infermieristico;
6) tecnici sanitari;
c) l'elettorato attivo per l'elezione della componente medica è
riservato a tutto il personale medico.
4. Il Consiglio dei sanitari esprime i pareri previsti
dall'articolo 3, comma 12, del d.lgs. 502/1992, come modificato dal
d.lgs. 517/1993.
Conseillers présents: 31
Votants: 25
Pour: 22
Contre: 3
Abstentions: 6 (Beneforti, Comé, Curtaz, Lanièce, Marguerettaz,
Squarzino Secondina)
Le Conseil approuve.
A l'article 25 il y a 2 amendements présenté par le groupe Valle
d'Aosta per l'Ulivo; je donne la lecture de l'amendement n° 11:
Emendamento All'articolo 25, al comma 2 sostituire
l'espressione "qualunque sia il numero dei membri presenti" con "a
condizione che sia presente almeno la metà dei componenti".
La parole à la Conseillère Squarzino Secondina.
Squarzino (PVA-cU) Accettiamo la proposta dell'Assessore, come
avevo già annunciato prima.
Qui il problema qual era? Era quello d'indicare in base a quale
criterio viene definito il regolamento. Io avevo trovato un
criterio, quello proposto dall'Assessore è analogo, va bene. Fra
l'altro ne approfitto per ringraziare della collaborazione; avevo
chiesto seriamente che fossero presi in esame gli emendamenti e ho
visto che questo è stato fatto, di questo do atto e ringrazio la
maggioranza e tutti i colleghi della commissione.
Se permettete, illustro anche l'altro emendamento, che è
collegato a questo. Perché l'ho presentato? Perché non è chiaro che
significato hanno le sessioni tematiche. Qui si continua dicendo
che tale regolamento prevede che le sedute siano valide,
l'emendamento proposto aggiungerebbe
"a condizione che sia
presente almeno la metà dei componenti"
e dà la facoltà al
Direttore generale di convocare sessioni tematiche con la
partecipazione delle sole figure professionali direttamente
interessate, e questo va bene. Se in queste sessioni tematiche si
giunge a delle conclusioni, queste, perché abbiano validità
normativa?
(interruzione dell'Assessore Vicquéry, fuori
microfono)
? ma dato che dice: tale regolamento prevede, in questo senso
volevo aggiungere che si dovrebbe, a mio avviso, indicare che
queste sessioni tematiche non hanno di per sé valore normativo, ma
che le loro decisioni per diventare operative devono essere
accettate, valutate, condivise dal Collegio di direzione.
Questo è l'obiettivo del secondo emendamento.
Président La parole à l'Assesseur à la santé, au bien-être et
aux politiques sociales, Vicquéry.
Vicquéry (UV)
Concordiamo sul primo emendamento.
Sul secondo, pur avendo compreso l'interpretazione della
collega, ritengo che sia un appesantimento burocratico eccessivo
dire che ogni qualvolta c'è una sessione tematica, deve essere
riportato tutto al Collegio nella sua interezza.
Ritengo che la cosa possa essere fatta tranquillamente nel
regolamento, che definirà anche queste modalità. Pertanto ci
esprimiamo contro al secondo emendamento.
Président
Je soumets au vote l'amendement:
Conseillers présents et votants: 32
Pour: 32
Le Conseil approuve à l'unanimité.
Je donne lecture de l'amendement n° 12 présenté par le groupe
Valle d'Aosta per l'Ulivo:
Emendamento All'articolo 25, al comma 2, aggiungere questa
frase finale:
"Le decisioni emerse dalle sessioni tematiche, per acquistare
validità, vanno riportate ed approvate dal Collegio di direzione
convocato in sessione ordinaria e col numero legale di
partecipazione".
Je soumets au vote l'amendement:
Conseillers présents: 32
Votants: 29
Pour: 6
Contre: 23
Abstentions: 3 (Comé, Lanièce, Marguerettaz)
Le Conseil n'approuve pas.
Je soumets au vote l'article 25 dans le texte amendé:
Articolo 25 (Collegio di direzione)
1. Il direttore generale si avvale, per il governo delle
attività cliniche, la programmazione e la valutazione delle
attività sanitarie e di quelle ad alta integrazione sanitaria, di
un collegio di direzione così composto:
a) il direttore generale, con funzioni di presidente;
b) il direttore sanitario;
c) il direttore amministrativo;
d) i direttori delle aree organizzative;
e) i direttori dei distretti;
f) i direttori dei dipartimenti.
2. Un apposito regolamento approvato con deliberazione del
direttore generale disciplina le modalità di funzionamento del
collegio di direzione. Tale regolamento prevede che le sedute siano
valide a condizione che sia presente almeno la metà dei componenti
e dà facoltà al direttore generale di convocare sessioni tematiche
con la partecipazione delle sole figure professionali direttamente
interessate.
3. Il collegio di direzione svolge i seguenti compiti:
a) verifica gli standard e gli indicatori per la valutazione dei
risultati conseguiti rispetto agli obiettivi clinici;
b) promuove e verifica i programmi di aggiornamento
professionale e di formazione permanente;
c) formula proposte organizzative per l'attuazione dell'attività
libero-professionale intramuraria;
d) promuove i progetti di sviluppo delle modalità e/o strutture
operative professionali previste al fine di sviluppare in forma
dipartimentale l'aggregazione o il coordinamento fra le attività ed
i processi produttivi effettuati dall'azienda USL;
e) propone modalità e metodologie per l'elaborazione del piano
di attività locale.
Conseillers présents: 32
Votants: 26
Pour: 23
Contre: 3
Abstentions: 6 (Beneforti, Comé, Curtaz, Lanièce, Marguerettaz,
Squarzino Secondina)
Le Conseil approuve.
Je soumets au vote l'article 26:
Conseillers présents: 32
Votants: 26
Pour: 23
Contre: 3
Abstentions: 6 (Beneforti, Comé, Curtaz, Lanièce, Marguerettaz,
Squarzino Secondina)
Le Conseil approuve.
Je soumets au vote l'article 27:
Conseillers présents: 32
Votants: 26
Pour: 23
Contre: 3
Abstentions: 6 (Beneforti, Comé, Curtaz, Lanièce, Marguerettaz,
Squarzino Secondina)
Le Conseil approuve.
A l'article 28 il y a 3 amendements à examiner.
Le premier sera l'amendement n° 2 présenté par la
V
ème
Commission, dont je donne la lecture:
Emendamento Il comma 2 dell'articolo 28 è sostituito dal
seguente:
"2. A ciascun dipartimento è preposto un direttore, nominato dal
direttore generale, sentito il comitato di dipartimento di cui al
comma 5.".
Je soumets au vote l'amendement:
Conseillers présents et votants: 32
Pour: 32
Le Conseil approuve à l'unanimité.
Je donne la lecture de l'amendement n° 14 présenté par le groupe
Valle d'Aosta per l'Ulivo:
Emendamento All'articolo 28 sostituire il comma 4, lettera f)
con il seguente:
"f) gestire le risorse attribuite al dipartimento sulla base dei
criteri e modalità definite dal comitato di dipartimento, in
attuazione delle indicazioni del piano attuativo locale.".
La parole à la Conseillère Squarzino Secondina.
Squarzino (PVA-cU) A vederlo così sembra un emendamento che non
abbia tanto significato. In realtà, la legge dice semplicemente:
gestire le risorse attribuite al dipartimento, in attuazione delle
indicazioni del piano attuativo locale; noi chiediamo di
aggiungere: sulla base dei criteri e modalità definite dal Comitato
di dipartimento. Proprio perché, e mi riallaccio al discorso
precedente, all'articolo 2 si chiede che vengano individuati
criteri e modalità con cui procedere alla definizione del piano, a
me sembrava giusto che il Direttore di dipartimento non decidesse
tutto in maniera autonoma, ma che nel momento in cui gestisce le
risorse attribuite, lo facesse sulla base dei criteri e modalità
che il Comitato di dipartimento ha dato.
L'emendamento non va nella logica dell'appesantimento delle
procedure; vuole invece sottolineare che un budget è così
importante che non può essere solo il Direttore del dipartimento a
deciderlo, che deve non confrontarsi di volta in volta, ma seguire
anche lui i criteri e le modalità che il Comitato di dipartimento
ha definito.
Poi è chiaro che il Comitato di dipartimento può cambiare a
seconda delle situazioni, decidere in un modo o decidere in un
altro, a seconda della verifica delle decisioni prese. Questo è il
significato.
Président La parole à l'Assesseur à la santé, au bien-être et
aux politiques sociales, Vicquéry.
Vicquéry (UV)
È un emendamento pleonastico, perché nello
stesso articolato è scritto al comma 5 che il Direttore è
coadiuvato dal Comitato di dipartimento, al comma 6 che il Comitato
di dipartimento fra le altre cose programma: al punto b) la
razionale utilizzazione del personale, al punto c) assicura la
disponibilità di risorse, intendendo risorse sia finanziarie sia
umane, al punto d) fornisce indicazioni per la gestione del budget
di dipartimento.
Per questa ragione votiamo contro.
Président
Je soumets au vote l'amendement:
Conseillers présents: 32
Votants: 28
Pour: 3
Contre: 25
Abstentions: 4 (Frassy, Lattanzi, Piccolo, Tibaldi)
Le Conseil n'approuve pas.
Je donne lecture de l'amendement n° 13 présenté par le groupe
Valle d'Aosta per l'Ulivo:
Emendamento All'articolo 28, comma 5, aggiungere alla fine la
frase: "e da rappresentanze delle altre figure professionali, con
particolare riguardo a quelle dirigenziali".
Je soumets au vote l'amendement:
Conseillers présents: 32
Votants: 29
Pour: 3
Contre: 26
Abstentions: 3 (Frassy, Lattanzi, Tibaldi)
Le Conseil n'approuve pas.
Je soumets au vote l'article 28 dans le texte amendé:
Articolo 28 (Dipartimenti dell'area della degenza)
1. L'organizzazione e l'erogazione delle prestazioni di
ricovero, in rapporto alle esigenze di ottimizzazione dell'uso
delle risorse e di omogeneità dei processi produttivi, nonché al
fine di assicurare l'integrazione delle procedure
clinico-assistenziali, è articolata in dipartimenti definiti
dall'atto costitutivo aziendale di cui all'articolo 10.
2. A ciascun dipartimento è preposto un direttore, nominato dal
direttore generale, sentito il comitato di dipartimento di cui al
comma 5.
3. La nomina a direttore di dipartimento comporta l'assunzione
sia di responsabilità professionale in materia
clinico-organizzativa e della prevenzione, sia di responsabilità di
tipo gestionale in ordine alla razionale e corretta programmazione
e gestione delle risorse assegnate per la realizzazione degli
obiettivi attribuiti.
4. Il direttore del dipartimento, in particolare:
a) predispone il piano annuale delle attività definendone gli
obiettivi, nel rispetto degli indirizzi del piano attuativo
locale;
b) assicura il funzionamento del dipartimento;
c) promuove le verifiche periodiche sulla qualità e
appropriatezza delle prestazioni;
d) controlla la corrispondenza dei comportamenti con gli
indirizzi generali definiti dal piano delle attività e
dell'utilizzazione delle risorse disponibili, nell'ambito della
gestione del personale;
e) rappresenta il dipartimento nei rapporti con il direttore
generale, il direttore sanitario ed il direttore
amministrativo;
f) gestisce le risorse attribuite al dipartimento, secondo le
indicazioni del piano attuativo locale.
5. Il direttore del dipartimento è coadiuvato da un comitato di
dipartimento composto dai responsabili delle strutture complesse
aggregate nel dipartimento.
6. Il comitato di dipartimento:
a) stabilisce i modelli di organizzazione e programma il lavoro
del dipartimento;
b) programma la razionale utilizzazione del personale e propone
la mobilità del personale fra le unità operative del dipartimento
nell'ottica dell'integrazione dipartimentale;
c) assicura la disponibilità di risorse per l'attività
specialistica ambulatoriale e per l'assistenza a programmazione
specifica erogate dai distretti;
d) fornisce indicazioni per la gestione del budget di
dipartimento;
e) collabora alla predisposizione del piano annuale delle
attività;
f) propone i fabbisogni di risorse sia di personale che di
dotazione strumentale, valutandone le priorità;
g) propone i gruppi operativi interdipartimentali;
h) valuta e propone, tramite il direttore di dipartimento,
l'eventuale inserimento di unità operative nel dipartimento o
l'istituzione di strutture semplici;
i) propone l'organizzazione dell'attività libero-professionale
intramuraria del dipartimento secondo le direttive stabilite
dall'azienda USL.
7. Il comitato di dipartimento deve assicurare l'informazione e
la partecipazione degli altri dirigenti e degli operatori assegnati
al dipartimento alla propria attività.
Conseillers présents: 32
Votants: 26
Pour: 23
Contre: 3
Abstentions: 6 (Beneforti, Comé, Curtaz, Lanièce, Marguerettaz,
Squarzino Secondina)
Le Conseil approuve.
Je soumets au vote l'article 29:
Conseillers présents: 32
Votants: 26
Pour: 23
Contre: 3
Abstentions: 6 (Beneforti, Comé, Curtaz, Lanièce, Marguerettaz,
Squarzino Secondina)
Le Conseil approuve.
A l'article 30 il y a l'amendement n° 1 de l'Assesseur Vicquéry,
qui récite:
Emendamento Il comma 6 dell'articolo 30 è sostituito dal
seguente:
"6. L'incarico di direttore di distretto è attribuito dal
direttore generale sentito il direttore dell'area
territoriale-distrettuale ad un dirigente dell'azienda, che abbia
maturato una specifica esperienza nei servizi territoriali e una
adeguata formazione nella loro organizzazione, oppure a un medico
convenzionato, ai sensi dell'articolo 8, comma 1, del d.lgs.
502/1992, come modificato dal d.dlgs. 229/1999, da almeno 10
anni".
Je soumets au vote l'amendement:
Conseillers présents: 32
Votants: 29
Pour: 26
Contre: 3
Abstentions: 3 (Comé, Lanièce, Marguerettaz)
Le Conseil approuve.
A l'article 30 il y a l'amendement n° 3 de la V
ème
Commission, qui récite:
Emendamento Il comma 6 dell'articolo 30 è sostituito dal
seguente:
"6. Per ciascun distretto è individuato un direttore scelto fra
personale interno od esterno all'azienda USL, nominato dal
direttore generale sentito il direttore dell'area
territoriale-distrettuale, in possesso dei requisiti previsti
dall'atto aziendale di cui all'articolo 10 per il conferimento
dell'incarico.".
En conséquence de l'adoption de l'amendement présenté par
l'Assesseur, l'amendement est échu.
Je soumets au vote l'article 30 dans le texte amendé:
Articolo 30 (Distretti)
1. Le prestazioni e le attività di competenza dell'area
territoriale-distrettuale sono erogate ed effettuate nei distretti
in cui si articola il territorio in cui opera l'azienda USL, intesi
quali ambiti organizzativi territoriali per l'effettuazione di
attività e l'erogazione di prestazioni di assistenza sanitaria, di
tutela e di promozione della salute, di prestazioni
socio-sanitarie, di erogazione dei servizi e delle prestazioni
socio-assistenziali, di integrazione fra servizi sanitari e servizi
socio-assistenziali.
2. In considerazione delle caratteristiche geomorfologiche del
territorio e della distribuzione della popolazione residente,
nonché di esigenze di efficienza ed economicità
dell'organizzazione, il territorio in cui opera l'azienda USL è
articolato in quattro distretti aventi sede a Morgex, Aosta,
Châtillon e Donnas, i cui ambiti territoriali sono stabiliti dal
piano socio-sanitario regionale.
3. In armonia con le disposizioni per l'area di Aosta di cui
alla l.r. 54/1998, il piano attuativo locale deve assicurare una
specifica programmazione ed organizzazione delle attività che tenga
conto della localizzazione e della tipologia dei presidi e dei
servizi e del carico di domanda relativi ai comuni che fanno parte
della piana di Aosta.
4. Ciascun ambito organizzativo distrettuale è costituito al
fine di garantire:
a) l'assistenza primaria, ivi compresa la continuità
assistenziale, mediante il necessario coordinamento e l'approccio
multidisciplinare, in ambulatorio e a domicilio, tra medici di
medicina generale, pediatri di libera scelta, servizi di guardia
medica notturna e festiva, medici specialistici ambulatoriali;
b) il coordinamento dei medici di medicina generale e dei
pediatri di libera scelta con le strutture operative a gestione
diretta, nonché con i servizi specialistici ambulatoriali ed i
presidi ospedalieri ed extraospedalieri accreditati;
c) l'erogazione delle prestazioni sanitarie a rilevanza sociale,
connotate da specifica ed elevata integrazione;
d) l'assistenza specialistica ambulatoriale;
e) l'attività per la prevenzione e la cura delle
tossicodipendenze;
f) l'attività consulenziale per la tutela della salute
dell'infanzia, della donna e della famiglia;
g) l'attività ed i servizi rivolti ai disabili ed agli
anziani;
h) l'attività ed i servizi di assistenza domiciliare
integrata;
i) l'attività ed i servizi per le patologie da HIV e per le
patologie in fase terminale.
5. Nell'ambito delle risorse assegnate, il distretto è dotato di
autonomia tecnico-gestionale ed economico-finanziaria, con
contabilità separata all'interno del bilancio dell'azienda USL.
6. L'incarico di direttore di distretto è attribuito dal
direttore generale sentito il direttore dell'area
territoriale-distrettuale ad un dirigente dell'azienda, che abbia
maturato una specifica esperienza nei servizi territoriali e una
adeguata formazione nella loro organizzazione, oppure a un medico
convenzionato, ai sensi dell'articolo 8, comma 1, del d.lgs.
502/1992, come modificato dal d.dlgs. 229/1999, da almeno 10
anni.
7. Il compenso dell'incarico è determinato nell'atto costitutivo
dell'azienda USL di cui all'articolo 10 in misura non superiore al
trattamento massimo previsto per i dirigenti nel ruolo di
appartenenza, fatto salvo il trattamento economico di maggior
favore in godimento, nonché il contestuale congelamento di un
corrispondente posto di organico della dirigenza sanitaria ai sensi
dell'articolo 3sexies, comma 3, del d.lgs. 502/1992, come
introdotto dall'articolo 3, comma 3, del d.lgs. 229/1999.
8. Il direttore di distretto svolge le seguenti funzioni:
a) predispone gli strumenti attuativi del piano attuativo locale
relativi alle attività distrettuali;
b) assicura l'integrazione e il coordinamento operativo fra
l'assistenza sanitaria di base, l'assistenza specialistica
ambulatoriale e le altre attività di assistenza sanitaria e
socio-sanitaria erogate nei distretti;
c) partecipa all'attività di organizzazione e di direzione
dell'area territoriale-distrettuale;
d) è responsabile del budget di distretto, che gestisce in
conformità alle disposizioni del direttore dell'area
territoriale-distrettuale.
9. Il direttore di distretto si avvale di un ufficio di
coordinamento delle attività distrettuali, composto da
rappresentanti delle figure professionali operanti nei servizi
distrettuali. Sono membri di diritto di tale ufficio un
rappresentante dei medici di medicina generale, uno dei pediatri di
libera scelta e uno degli specialisti ambulatoriali convenzionati
operanti nel distretto.
Conseillers présents: 32
Votants: 26
Pour: 23
Contre: 3
Abstentions: 6 (Beneforti, Comé, Curtaz, Lanièce, Marguerettaz,
Squarzino Secondina)
Le Conseil approuve.
Je soumets au vote l'article 31:
Conseillers présents: 32
Votants: 26
Pour: 23
Contre: 3
Abstentions: 6 (Beneforti, Comé, Curtaz, Lanièce, Marguerettaz,
Squarzino Secondina)
Le Conseil approuve.
Je soumets au vote l'article 32:
Conseillers présents: 32
Votants: 26
Pour: 23
Contre: 3
Abstentions: 6 (Beneforti, Comé, Curtaz, Lanièce, Marguerettaz,
Squarzino Secondina)
Le Conseil approuve.
Je soumets au vote l'article 33:
Conseillers présents: 32
Votants: 26
Pour: 23
Contre: 3
Abstentions: 6 (Beneforti, Comé, Curtaz, Lanièce, Marguerettaz,
Squarzino Secondina)
Le Conseil approuve.
Je soumets au vote l'article 34:
Conseillers présents: 32
Votants: 26
Pour: 23
Contre: 3
Abstentions: 6 (Beneforti, Comé, Curtaz, Lanièce, Marguerettaz,
Squarzino Secondina)
Le Conseil approuve.
Je soumets au vote l'article 35:
Conseillers présents: 32
Votants: 26
Pour: 23
Contre: 3
Abstentions: 6 (Beneforti, Comé, Curtaz, Lanièce, Marguerettaz,
Squarzino Secondina)
Le Conseil approuve.
Je soumets au vote l'article 36:
Conseillers présents: 32
Votants: 26
Pour: 23
Contre: 3
Abstentions: 6 (Beneforti, Comé, Curtaz, Lanièce, Marguerettaz,
Squarzino Secondina)
Le Conseil approuve.
Je soumets au vote l'article 37:
Conseillers présents: 32
Votants: 26
Pour: 23
Contre: 3
Abstentions: 6 (Beneforti, Comé, Curtaz, Lanièce, Marguerettaz,
Squarzino Secondina)
Le Conseil approuve.
A l'article 38 il y a l'amendement n° 15 présenté par le groupe
Valle d'Aosta per l'Ulivo, dont je donne la lecture:
Emendamento All'articolo 38 (autorizzazione e accreditamento)
al termine del comma 4, dopo la parola "da svolgere", aggiungere la
frase: "nonché dei rappresentanti locali delle Società Scientifiche
più rappresentative, a livello nazionale, delle varie discipline
professionali";
Je soumets au vote l'amendement:
Conseillers présents: 32
Votants: 26
Pour: 3
Contre: 23
Abstentions: 6 (Comé, Frassy, Lanièce, Lattanzi, Marguerettaz,
Tibaldi)
Le Conseil n'approuve pas.
Je soumets au vote l'article 38:
Conseillers présents: 32
Votants: 26
Pour: 23
Contre: 3
Abstentions: 6 (Beneforti, Comé, Curtaz, Lanièce, Marguerettaz,
Squarzino Secondina)
Le Conseil approuve.
Je soumets au vote l'article 39:
Conseillers présents: 32
Votants: 26
Pour: 23
Contre: 3
Abstentions: 6 (Beneforti, Comé, Curtaz, Lanièce, Marguerettaz,
Squarzino Secondina)
Le Conseil approuve.
Je soumets au vote l'article 40:
Conseillers présents: 32
Votants: 26
Pour: 23
Contre: 3
Abstentions: 6 (Beneforti, Comé, Curtaz, Lanièce, Marguerettaz,
Squarzino Secondina)
Le Conseil approuve.
A l'article 41 il y a l'amendement n° 16 présenté par le groupe
Valle d'Aosta per l'Ulivo, dont je donne la lecture:
Emendamento All'articolo 41 aggiungere comma 2 bis:
2bis) "Gli incarichi di direzione di struttura, semplice o
complessa, implicano il rapporto di lavoro esclusivo".
La parole à la Conseillère Squarzino Secondina.
Squarzino (PVA-cU)
Come accennavo precedentemente,
riteniamo che sia importante richiamare in legge il fatto che
quando si tratta di un incarico di direzione di struttura semplice
o complessa, questo richiede un rapporto di lavoro esclusivo, come
d'altra parte è previsto in modo esplicito dal decreto n. 229.
Président
La parole à l'Assesseur à la santé, au bien-être
et aux politiques sociales, Vicquéry.
Vicquéry (UV)
Il problema degli incarichi di direzione è
disciplinato dal comma 1, dove si dice che i rapporti di lavoro
sono disciplinati dalle norme statali in materia di personale, e
dal comma 2, che è il rapporto di lavoro esclusivo assunto quale
rapporto ordinario. Questo in via generale.
Nello specifico, è pericolosissimo sempre mettere in legge delle
affermazioni di questo genere, perché sul rapporto esclusivo è
ancora aperta una grossa trattativa fra i sindacati medici e il
governo, perché vogliono far stralciare questo aspetto
dell'esclusività del rapporto di lavoro per la direzione delle
strutture, o comunque di alleviare il concetto stesso.
Noi, demandando alla disciplina delle norme statali, non dovremo
più modificare la normativa nel caso in cui questa venga emendata
in qualche parte. Per cui il voto è contrario.
Président
Pour déclaration de vote la parole à la
Conseillère Squarzino Secondina.
Squarzino (PVA-cU) È previsto esplicitamente all'articolo 15,
quinquies, comma 5 che gli incarichi di direzione di struttura,
semplice o complessa, implicano il rapporto di lavoro esclusivo.
Quindi non ho fatto che ricopiare questa dicitura.
Quello che ha detto l'Assessore vale per tutti gli altri punti,
perché nel momento in cui cambia qualche elemento rispetto al
"229", è chiaro che a cascata cambia anche la normativa
regionale.
Questo è un punto importante e secondo me non è neanche utile
che non sia messo in legge. Se avessimo messo in legge solo le cose
diverse dal "229", avremmo avuto una leggina di 4 pagine; invece,
proprio perché intendiamo in questa legge individuare gli organi,
le competenze e anche le cose essenziali, questa decisione non va
lasciata al caso. Tant'è vero che avevo apprezzato il fatto che era
accettato?
(interruzione dell'Assessore Vicquéry, fuori
microfono)
? se è obbligatorio, allora anche il precedente emendamento n. 7
all'articolo 15, che è stato accettato, sarebbe stato inutile nella
sua logica. Ma proprio perché è importante dare questa certezza e
prendere questa decisione, questo è un modo per dire: facciamo
propria questa decisione, altrimenti se non si mette con chiarezza
si rimane nell'equivoco. Infatti l'equivoco è che per le strutture
semplici questo non avviene. Se è così non capisco perché!
Président
Je soumets au vote l'amendement:
Conseillers présents et votants: 32
Pour: 7
Contre: 25
Le Conseil n'approuve pas.
Je soumets au vote l'article 41:
Conseillers présents: 32
Votants: 25
Pour: 22
Contre: 3
Abstentions: 7 (Beneforti, Collé, Comé, Curtaz, Lanièce,
Marguerettaz, Squarzino Secondina)
Le Conseil approuve.
A l'article 42 il y a l'amendement n° 17 présenté par le groupe
Valle d'Aosta per l'Ulivo, dont je donne la lecture:
Emendamento Abrogare articolo 42.
Il y a l'amendement n° 4 de la V
ème
Commission, qui
récite:
Emendamento L'articolo 42 è sostituito dal seguente:
"Articolo 42
(Accertamento della conoscenza della lingua francese o
italiana)
1. L'ammissione ai concorsi e alle selezioni per l'impiego ed il
conferimento degli incarichi presso l'azienda USL è subordinata al
preventivo accertamento della conoscenza della lingua francese o
italiana. L'accertamento è effettuato nella lingua diversa da
quella nella quale il candidato, nella domanda di ammissione,
dichiara di voler sostenere le prove di concorso.
2. L'accertamento conseguito con esito positivo dopo l'entrata
in vigore della presente legge che non ha dato luogo ad assunzione
a tempo indeterminato o ad inserimento in graduatoria per il
conferimento di incarico a tempo determinato conserva validità, in
relazione alla categoria per cui è stato superato o categoria
inferiore e in relazione alla qualifica dirigenziale, per un
periodo equivalente a quello previsto dalle disposizioni vigenti
per il comparto unico del pubblico impiego regionale.
3. Le modalità di svolgimento della prova di accertamento di cui
al comma 1, compresi i programmi d'esame, la tipologia delle prove,
i criteri di valutazione ed i casi di esonero da comprovarsi con
idonea documentazione, sono stabiliti dalla Giunta regionale con
propria deliberazione. Fino all'adozione di tale deliberazione,
fatto salvo quanto disposto dai commi successivi, si applicano in
quanto compatibili le disposizioni stabilite dalla deliberazione
della Giunta regionale n. 999 del 29 marzo 1999.
4. I portatori di handicap psichico o sensoriale, associato a
massicce difficoltà di eloquio, di comunicazione e di comprensione
del linguaggio verbale o scritto, accertato dalla Commissione di
cui all'articolo 4 della legge 5 febbraio 1992, n. 104
(Legge-quadro per l'assistenza, l'integrazione sociale e i diritti
delle persone handicappate), sono esonerati dalla prova di
accertamento della conoscenza della lingua francese e/o
italiana.
5. È altresì esonerato dalla prova di accertamento della
conoscenza della lingua francese e/o italiana il personale assunto
a tempo indeterminato o inserito in una graduatoria per il
conferimento di incarico a tempo determinato, che abbia superato
l'accertamento nell'ambito della stessa categoria, o superiore, o
nell'ambito della qualifica dirigenziale.
6. Sono altresì esonerati dalla prova di accertamento della
conoscenza della lingua francese e/o italiana coloro che
partecipano a concorsi o selezioni richiedenti il titolo di scuola
media secondaria di primo grado o il proscioglimento dall'obbligo
scolastico e che, a partire dall'anno scolastico 1996/1997, abbiano
conseguito il titolo di studio richiesto presso una scuola media
della Valle d'Aosta.
7. Le disposizioni in materia di utilizzo della certificazione
di piena conoscenza della lingua francese di cui all'articolo 7
della legge regionale 3 novembre 1998, n. 52 (Disciplina dello
svolgimento della quarta prova scritta di francese agli esami di
Stato in Valle d'Aosta), recate dall'articolo 8 della medesima l.r.
52/1998 e dall'articolo 2 della legge regionale 8 settembre 1999,
n. 25 (Disposizioni attuative dell'articolo 8, comma 3, della legge
regionale 3 novembre 1998, n. 52), sono estese, con le modalità di
cui al comma 8, alle procedure di accesso all'impiego.
8. Il possesso della certificazione di cui all'articolo 7 della
l.r. 52/1998 esonera permanentemente dalla prova di accertamento
della conoscenza della lingua francese prescritta per l'assunzione
nelle qualifiche di personale del Servizio sanitario nazionale per
l'accesso alle quali è richiesto un diploma di istruzione
secondaria di secondo grado o un titolo di studio inferiore.
9. Ai soli fini dell'accesso alle qualifiche amministrative, per
le quali è richiesto un diploma di laurea o un diploma
universitario, sono esonerati dalla prova di accertamento di
conoscenza della lingua francese coloro che risultino in possesso
della certificazione attestante il compimento del percorso
formativo previsto dall'articolo 5 o dall'articolo 6 della l.r.
25/1999.
10. Il possesso dei titoli di conoscenza linguistica di cui ai
commi 8 e 9 è utile ai fini della corresponsione, al personale
assunto in servizio, dell'indennità di bilinguismo prevista dalla
legge regionale 9 novembre 1988, n. 58 (Norme per l'attribuzione
dell'indennità di bilinguismo al personale della Regione).
11. Il conferimento di incarichi di direttore generale, di
direttore sanitario e di direttore amministrativo dell'azienda USL
è subordinato al preventivo accertamento della conoscenza della
lingua francese secondo modalità definite dalla Giunta
regionale.".
Je soumets au vote l'amendement n° 17:
Conseillers présents: 32
Votants: 30
Pour: 6
Contre: 24
Abstentions: 2 (La Torre, Piccolo)
Le Conseil n'approuve pas.
Je soumets au vote l'amendement de la V
ème
Commission
qui remplace l'article 42:
Conseillers présents et votants: 32
Pour: 22
Contre: 10
Le Conseil approuve.
Je soumets au vote l'article 43:
Conseillers présents: 31
Votants: 25
Pour: 22
Contre: 3
Abstentions: 6 (Beneforti, Collé, Curtaz, Lanièce, Marguerettaz,
Squarzino Secondina)
Le Conseil approuve.
Je soumets au vote l'article 44:
Conseillers présents: 31
Votants: 25
Pour: 22
Contre: 3
Abstentions: 6 (Beneforti, Collé, Curtaz, Lanièce, Marguerettaz,
Squarzino Secondina)
Le Conseil approuve.
Je soumets au vote l'article 45:
Conseillers présents: 31
Votants: 25
Pour: 22
Contre: 3
Abstentions: 6 (Beneforti, Collé, Curtaz, Lanièce, Marguerettaz,
Squarzino Secondina)
Le Conseil approuve.
Je soumets au vote l'article 46:
Conseillers présents: 31
Votants: 25
Pour: 22
Contre: 3
Abstentions: 6 (Beneforti, Collé, Curtaz, Lanièce, Marguerettaz,
Squarzino Secondina)
Le Conseil approuve.
A l'article 47 il y a l'amendement n° 2 présenté par l'Assesseur
Vicquéry, qui récite:
Emendamento la lettera u) del comma 1 dell'articolo 47 è
sostituita dalla seguente:
"u) la legge regionale 16 aprile 1997, n. 13;"
Je soumets au vote l'article 47 dans le texte amendé:
Articolo 47 (Abrogazioni)
1. Sono abrogate le seguenti disposizioni regionali:
a) la legge regionale 28 settembre 1951, n. 4;
b) la legge regionale 20 febbraio 1962, n. 8;
c) la legge regionale 5 luglio 1962, n. 15;
d) la legge regionale 29 agosto 1964, n. 19;
e) la legge regionale 23 febbraio 1976, n. 10;
f) la legge regionale 5 febbraio 1979, n. 8;
g) la legge regionale 29 gennaio 1980, n. 6;.
h) la legge regionale 30 gennaio 1981, n. 13;
i) la legge regionale 28 dicembre 1982, n. 84;
j) la legge regionale 23 novembre 1984, n. 62;
k) la legge regionale 7 maggio 1985, n. 28;
l) la legge regionale 15 luglio 1985, n. 47;
m) gli articoli 1 e 4 della legge regionale 29 gennaio 1988, n.
9;
n) la legge regionale 16 dicembre 1992, n. 75;
o) l'articolo 13 della legge regionale 20 agosto 1993, n.
70;
p) la legge regionale 30 novembre 1993, n. 82;
q) la legge regionale 8 giugno 1994, n. 24;
r) la legge regionale 21 giugno 1994, n. 26;
s) il regolamento regionale 1° giugno 1995, n. 3;
t) l'articolo 40 della legge regionale 16 luglio 1996, n.
19;
u) la legge regionale 16 aprile 1997, n. 13;
v) l'articolo 9 della legge regionale 30 gennaio 1998, n. 6;
w) il comma 2 dell'articolo 6 della legge regionale 21 maggio
1998, n. 32.
Conseillers présents: 31
Votants: 25
Pour: 22
Contre: 3
Abstentions: 6 (Beneforti, Collé, Curtaz, Lanièce, Marguerettaz,
Squarzino Secondina)
Le Conseil approuve.
A l'article 48 il y a l'amendement n° 3 présenté par l'Assesseur
Vicquéry, qui récite:
Emendamento Il comma 1 dell'articolo 48 è sostituito dal
seguente:
"1. Gli articoli 3, 4, 5 e 30, commi 1, 2, 3, 6 e 7 della l.r.
13/1997, nonché le disposizioni del piano socio-sanitario regionale
1997/1999 allegato alla suddetta legge regionale si applicano fino
alla data del 31 dicembre 2000".
Je soumets au vote l'amendement qui remplace le premier alinéa
de l'article 48:
Conseillers présents: 31
Votants: 25
Pour: 22
Contre: 3
Abstentions: 6 (Beneforti, Collé, Curtaz, Lanièce, Marguerettaz,
Squarzino Secondina)
Le Conseil approuve.
Il y a enfin l'amendement n° 5 de la V
ème
Commission
qui récite:
Emendamento Dopo l'articolo 48 è aggiunto il
seguente:
"Articolo 48bis
(Dichiarazione d'urgenza)
1. La presente legge è dichiarata urgente ai sensi dell'articolo
31, comma terzo, dello Statuto speciale per la Valle d'Aosta ed
entrerà in vigore il giorno successivo a quello della sua
pubblicazione nel Bollettino ufficiale della Regione.".
Je soumets au vote l'amendement:
Conseillers présents: 31
Votants: 25
Pour: 22
Contre: 3
Abstentions: 6 (Beneforti, Collé, Curtaz, Lanièce, Marguerettaz,
Squarzino Secondina)
Le Conseil approuve.
La parole au Conseiller Beneforti pour déclaration de vote.
Beneforti (PVA-cU)
Riteniamo che il "decreto Bindi" non
abbia ristretto l'autonomia delle regioni e tanto meno quella della
Valle d'Aosta. Ricordo a me stesso e a voi tutti cos'è accaduto in
Valle d'Aosta prima che fosse approvato il "decreto Bindi", e
quindi avevamo più autonomia di oggi, a quanto sembra.
Non ci dimentichiamo le due risoluzioni che sono state approvate
dalla maggioranza per rimediare al degrado e all'inefficienza del
nostro sistema sanitario. Eppure, avevamo la nostra autonomia. Come
l'abbiamo usata?
La "riforma Bindi" mira a rafforzare la tutela della salute in
un sistema sanitario che si riconferma solidaristico, che punta ad
essere più efficiente con il compimento dei processi di
aziendalizzazione e regionalizzazione.
I cittadini potranno così contare almeno su strutture più
efficienti e di maggiore qualità. E checché se ne dica, rafforza le
regioni e prevede anche un ruolo incisivo dei comuni nella
valutazione e programmazione dei servizi. Per la prima volta viene
definito il ruolo dei distretti e dei dipartimenti, perché li
avevamo forse definiti noi a livello regionale?
Il decreto punta inoltre all'integrazione fra le prestazioni
sanitarie e sociali, prevede che i medici scelgano fra pubblico e
privato. Quante volte abbiamo detto che era necessario anche nel
nostro sistema sanitario valdostano che i medici scegliessero o che
i primari dovessero aggiornarsi per essere riconfermati
nell'incarico ricevuto? Non riteniamo pertanto la legge
centralistica e nemmeno tendente ad emarginare il privato, anzi: lo
pone forse sullo stesso piano, e tende a rendere il sistema
pubblico sempre più efficiente.
Fatte queste affermazioni; sentiti gli apprezzamenti
dell'Assessore nei confronti del decreto n. 229; visto che si è
voluto mantenere senza nessuna logica l'istituto del
commissariamento, nonostante i dispiaceri che ci ha arrecato dalla
sua nomina ad oggi, tanto che nella risoluzione dalla maggioranza
si afferma che è
"la precarietà dell'istituto del
commissariamento che impedisce di affrontare le problematiche
dell'azienda Unità sanitaria locale con una logica di
programmazione a medio e a lungo termine";
dopo che avete
respinto la maggior parte degli emendamenti che erano più
sostanziosi; visto l'articolo 42 della legge con cui rinviate, per
disaccordi nella maggioranza, la risoluzione del problema della
prova di francese per i medici; visto che volete ancora una volta
imporci una legge senza darci la possibilità di emendarla, non ci
sentiamo di votarla, pertanto ci asteniamo dalla votazione!
Président
La parole au Président du Gouvernement, Viérin
Dino.
Viérin D. (UV)
Avec la présentation de ce projet de loi,
sur la base d'une compétence intégrative, nous donnons application
au Val d'Aoste au "décret Bindi", et en même temps nous maintenons
un engagement qui avait été pris par les forces de majorité au sein
de cette Assemblée, en assurant une nouvelle organisation sanitaire
au Val d'Aoste, en renforçant les principes d'autonomie et de
territorialité de notre organisation sanitaire. Ce n'est pas un
point final, dans le sens que notre objectif demeure celui de
disposer d'une compétence primaire pleine et exclusive en matière
sanitaire.
Il s'agit donc d'une mesure importante, mais qui ne donne pas à
notre sens une réponse définitive aux problèmes sanitaires du Val
d'Aoste, au problème de l'organisation de la santé à l'intérieur de
la région, compte tenu notamment du fait que nous payons déjà
entièrement les frais qui se rapportent à cette organisation
sanitaire.
Pour ce qui est de la langue française, là aussi nous avons tenu
un engagement; quand nous avons présenté la loi donnant application
à la loi n° 52, nous avions renvoyé à une autre mesure
l'application de ces mêmes dispositions dans le secteur sanitaire.
C'est ce que nous faisons aujourd'hui, en insérant ces dispositions
dans notre projet global. Ce projet n'est pas encore achevé; il y a
la nécessité de le compléter, mais toujours en respectant ce
principe de vouloir donner des réponses d'ordre général à un
problème qui concerne l'ensemble du secteur de la fonction
publique.
C'est là un engagement que nous tenons à respecter. C'est avec
la présentation de ces mesures ultérieures que nous pourrons
achever notre projet, qui modifiera l'attitude et les modalités de
vérification de cette compétence et de cette connaissance, tout en
respectant les principes statutaires, mais en donnant à cette
compétence et à cette connaissance une application concrète et
pratique au sein des différents secteurs.
Aussi je confirme que nous voterons pour le projet de loi.
Président
Je soumets au vote le projet de loi n° 56:
Conseillers présents: 33
Votants: 26
Pour: 23
Contre: 3
Abstentions: 7 (Beneforti, Collé, Comé, Curtaz, Lanièce,
Marguerettaz, Squarzino Secondina)
Le Conseil approuve.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK