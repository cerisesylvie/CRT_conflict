Consiglio Regionale della Valle d'Aosta - Oggetto del Consiglio n. 2400 del 17 novembre 1986 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 2400 del 17 novembre 1986 - Resoconto
OGGETTO N. 2400/VIII - RINNOVO DELL'INCARICO ALLA COMMISSIONE
AFFARI GENERALI DI EFFETTUARE ACCERTAMENTI E VERIFICHE SULLA CASA
DA GIOCO DI SAINT-VINCENT. - APPROVAZIONE DI ORDINE DEL GIORNO E
RITIRO DI MOZIONI.
PRESIDENTE:
Do lettura della mozione presentata dal
Consigliere Baldassarre:
MOZIONE
Nella seduta consiliare del 22 ottobre è tornato nuovamente
alla ribalta il problema connesso all'inchiesta giudiziaria in
corso sulla Casa da gioco di Saint-Vincent e ciò in considerazione
del fatto che nei giorni scorsi, sempre per intervento
dell'Autorità giudiziaria, è stata sequestrata documentazione
relativa all'ampliamento della Casa da gioco.
Nel corso della soprammenzionata adunanza consiliare da parte
dei Gruppi di opposizione, è stato lamentato il fatto che alcuni
documenti (relazioni dei Commissari presso la Casa da
gioco)
non sono stati trasmessi alla competente Commissione nominata
dal Consiglio regionale per avviare una indagine sulla gestione
della Casa da gioco.
In seguito poi, nelle recenti audizioni del Commissario
regionale presso la Casa da Gioco Sig. Manganone Eraldo, sono
emersi fatti che sarebbero stati senz'altro di utilità alla
Commissione nel corso del suo lavoro di indagine.
Tutto ciò premesso,
Il Consiglio regionale
DELIBERA
1)
di ricostituire la Commissione consiliare
incaricata di effettuare una indagine conoscitiva sulla gestione
della Casa da gioco;
2)
di impegnare il Presidente della Giunta regionale a
voler far pervenire ai Capi Gruppo consiliari tutta la
documentazione inerente ai rapporti fra Regione e Casa da
gioco.
PRESIDENTE:
Do lettura della mozione presentata dal
Consigliere Aloisi:
MOZIONE
PREMESSO CHE, l'Ufficio di Presidenza, allargato ai
Capigruppo, in occasione dell'audizione del Commissario regionale
presso il Casinò di Saint-Vincent, geom. Eraldo Manganone ha potuto
verificare che, da parte dell'Avv. Celestino Biagini di Roma, e da
parte della Commissione d'inchiesta amministrativa "Commissione
Porzio" è stato fatto un uso distorto delle relazioni della
Commissione d'inchiesta regionale di cui è Presidente il
Consigliere Beneforti;
E CHE tali deformazioni, riguardanti altri ambiti e fatti
risalenti fin dal lontano 1948, si sono dati per scontati ed
avvenuti solo in tempi recenti;
E CHE, le persone cui si accenna nelle "memorie" dell'Avv.
Biagini, risultano anche essere diverse da quelle in cui si fa
riferimento nelle audizioni dei controllori regionali;
CONSTATATO CHE, come affermato in più occasioni dal
Presidente della Commissione d'inchiesta regionale Consigliere
Beneforti, (diversamente ed erroneamente da quanto affermato ed
accertato dall'avv. Biagini e dal Dott. Porzio nei loro ricorsi e
nelle risultanze della loro inchiesta) trattasi di pura
trascrizione delle audizioni di persone che all'epoca non hanno
potuto avere obiettivi riscontri, e che sono stati elencati per
dovere di cronaca, senza che la Commissione esprimesse su di esse
parere definitivo, e che pertanto le stesse dovevano essere viste
ed analizzate in modo diverso e con più serietà dai sopracitati
signori;
ACCERTATO CHE, le interpretazioni dell'Avv. Biagini e del
Dott. Porzio non rispecchiano nè il pensiero dei componenti la
Commissione regionale (come emerse dalle risultanze delle varie
dichiarazioni rese in sede di riunione) nè tanto meno la realtà dei
fatti, e che così, come sono state scritte in varie memorie
inoltrate al T.A.R. ed al Consiglio di Stato, potrebbero preludere
a situazioni imbarazzanti sotto il profilo sia penale che
amministrativo nell'ambito della nostra Amministrazione;
RITENUTO CHE, per i suddetti fatti, di enorme rilevanza per
il prestigio ed il buon nome della Pubblica Amministrazione occorre
rivedere in modo chiaro, corretto e definitivo le relazioni della
Commissione "Beneforti", soprattutto in considerazione della nuova
documentazione trasmessaci dal Commissario geom. Manganone di cui,
come membri della Commissione ne ignoravamo addirittura
l'esistenza;
RICORDATO CHE, solo oggi con una visione e valutazione più
corretta dei fatti, e soprattutto con l'apporto di nuovi elementi è
possibile dare una risposta definitiva ai vari ordini del giorno
approvati in Consiglio;
Il Consiglio regionale della Valle d'Aosta
DELIBERA
di dare mandato alla Commissione Affari Generali, allargata
ai Capigruppo, per una prosecuzione dei lavori da effettuarsi in
collegamento con il Governo regionale, finalizzato a:
1)
affrontare concretamente e senza pregiudizi la
questione del sistema dei controlli regionali, soprattutto in
relazione all'esistenza di nuova documentazione di cui la
Commissione ne era stata tenuta all'oscuro;
2)
avviare una riflessione sul comportamento alquanto
persecutorio dell'Amministrazione regionale nei confronti del
Commissario Eraldo Manganone, contro il quale è stato fatto e se ne
fa tuttora un uso distorto e non veritiero delle relazioni della
Commissione d'inchiesta regionale;
3)
di operare in modo che, la Commissione Affari
Generali allargata ai Capi gruppo possa acquistare tutta la
documentazione in possesso dell'Amministrazione regionale inerente
il "controllo" di cui finora la Commissione ne è stata tenuta
all'oscuro.
PRESIDENTE:
Do lettura della mozione presentata dai
Consiglieri Mafrica, Viberti e Torrione:
MOZIONE
RICORDATA la deliberazione consiliare 163/VIII del 24
novembre 1983, approvata dopo ampio dibattito, con la quale si
incaricava la Commissione Affari Generali allargata ai Capigruppo
di:
a)
chiarire i rapporti tra Regione e Casa da Gioco di
Saint-Vincent, attraverso l'analisi di tutti gli aspetti delle
convenzioni in atto, comprese le opere;
b)
accertare gli assetti societari della SITAV e della
SAISET, allo scopo di raggiungere la completa trasparenza della
proprietà;
c)
verificare la congruità del sistema regionale dei
controlli;
d)
esaminare eventuali forme diverse di gestione delle
attività della Casa da Gioco;
RICORDATO ALTRESÌ il buon lavoro svolto dalla citata
Commissione;
PRESO ATTO della nuova documentazione acquisita dai
Capigruppo, concernente i controlli effettuati dall'Amministrazione
regionale presso la Casa da Gioco negli anni '80/83;
APPRESO che la Guardia di Finanza ha proceduto recentemente a
nuovi sequestri di documentazione relativa ai lavori di esecuzione
del "Tiro a volo" di Saint-Vincent e che in questi giorni sono
stati anche interrogati alcuni ex assessori e funzionari
regionali;
RITENUTO NECESSARIO, alla luce dei fatti sopra esposti,
riaffidare precisi compiti ispettivi ad un organo
consiliare
IL CONSIGLIO REGIONALE
DELIBERA
di incaricare la Commissione Affari Generali allargata ai
Capigruppo di:
1)
riesaminare alla luce dei fatti nuovi la
documentazione già vagliata;
2)
formulare proposte per una revisione delle norme
che regolano l'attività dei controllori regionali presso il
Casinò;
3)
acquisire tutta la documentazione relativa, o
comunque connessa, ai lavori del "Tiro a volo" e relazionare nel
più breve tempo possibile al Consiglio regionale, nell'intento di
ridare fiducia all'opinione pubblica e credibilità al massimo
Consesso istituzionale valdostano.
PRESIDENTE:
Ha chiesto la parola il Consigliere
Baldassarre; ne ha facoltà.
BALDASSARRE (P.S.D.I.):
Speriamo di non recare fastidio a
questa maggioranza nel presentare ed illustrare brevemente questa
mozione, la cui ragion d'essere scaturisce dall'incontro avuto con
i Capigruppo. Poi ci sono state consegnate delle relazioni
importanti per il lavoro sul Casinò svolto dalla Commissione e che
io (E di questo sono orgoglioso) non ho mai votato. Queste nuove
relazioni, a mio parere, rendono opportuna la riapertura dei lavori
della Commissione Affari Generali.
Pur non entrando nel merito delle relazioni, cercherò di
spiegare alcuni particolari che possono aver influito in questa mia
decisione.
Quando la Commissione Affari Generali era ancora nella pienezza
delle sue funzioni, con il punto d) della nota n. 190 di prot. del
12/12/1983, a firma dell'allora Commissario Beneforti, i
Commissari, tra le altre cose, chiedevano al Presidente della
Giunta: "Relazioni, lettere, documenti pervenuti alla Regione in
merito al funzionamento del la Casa da Gioco, inviati dagli
incaricati dei controllori o da altre persone". Questa richiesta è
stata fatta dalla Commissione Affari Generali allargata ai
Capigruppo in data 12/12/1983.
La Presidenza della Giunta, in data 17/1/1984 rispondeva in
questi termini: "Per quanto riguarda il quarto comma (Quindi
l'invio di tutta la documentazione in possesso della Presidenza
della Giunta), la richiesta pare finalizzata a dati interni e
riservati". Il Presidente della Giunta, quindi, rispondeva di no ad
una richiesta avanzata dai membri di una Commissione di inchiesta,
nascondendosi dietro i "dati riservati", ma io non capisco l'uso
dell'aggettivo "riservati" nei confronti di una Commissione che
stava indagando su di un problema importante come quello del la
Casa da Gioco, quando lo stesso Consiglio regionale aveva
deliberato che si proseguisse nell'opera di chiarimento e che le si
mettesse a disposizione anche tutta la documentazione
riservata.
La Commissione, però, non si accontentava della risposta del
17/1/1984 ed in data 2 febbraio 1984, sempre in una lettera a firma
del Commissario Beneforti, a nome di tutta la Commissione, tra le
altre cose scriveva: "La commissione ribadisce l'esigenza di venire
in possesso di tutta la documentazione esistente, anche di quella a
carattere riservato, allo scopo di essere in grado di svolgere
completamente il mandato affidatole dal Consiglio".
Però l'atteggiamento del Presidente della Giunta non cambiava.
L'ex Presidente della Giunta, Mario Andrione, aveva dichiarato che
l'attuale Presidente Rollandin era "il suo delfino" e come tale si
è servito degli stessi metodi usati dall'ex Presidente Mario
Andrione. In data 6/6/1984, infatti, con una lettera prot. n. 436,
sempre a firma del Presidente Rollandin, si rispondeva ancora una
volta in modo evasivo ad una richiesta che ribadiva la necessità di
avere in Commissione i documenti occorrenti alla prosecuzione del
lavoro e si accampava la scusante che quella documentazione era
riservata.
Ma la cosa non finiva lì. In data 23/10/1984, viene inviata al
dott. Laudi, giudice istruttore per le questioni inerenti il
Casinò, tutta una serie di documenti e relazioni in possesso
dell'ex Commissario Manganone e, fra le al tre cose, nella lettera
di trasmissione si dice: "Come promessole l'altra settimana, mi
accingo a portarle a conoscenza tutta la documentazione in mio
possesso". Mancavano però alcuni documenti che erano in possesso
della Presidenza della Giunta. Era stata inviata una certa
documentazione, che si riferiva agli anni 1980/81/1982, ma tra essa
non c'erano alcune relazioni del periodo tra i mesi di
luglio-agosto ed il mese di dicembre del 1981! Mancavano anche
relazioni importanti in possesso della Presidenza della Giunta e
riferentisi al periodo gennaio-dicembre del 1982! Mancavano
relazioni riferentisi all'anno 1983!
In quell'incontro è stato affermato che si trattava di relazioni
importanti e che potevano essere utili allo svolgi mento dei lavori
della Commissione di inchiesta.
Mi chiedo, allora, che senso può avere il fatto che sia stata
nascosta alla Commissione d'inchiesta la documentazione che sarebbe
potuta servire a chiarire alcuni aspetti delle vicende legate al
Casinò. Ci si è nascosti dietro la scusa di "lettere riservate,
relazioni riservate..."; si è sostenuto che certi dati non potevano
essere forniti ad una Commissione, per cui siamo stati costretti ad
andare avanti a tentoni, così come capitava e abbiamo comunque
scoperto cose che noi non sapevamo affatto.
Dopo il sequestro operato dalla Guardia di Finanza, abbiamo
scoperto che anche l'operazione "tiro a volo" ha suscitato tante
polemiche e tante altre ne susciterà ancora.
Mi chiedo allora se è possibile che il Presidente di una Giunta
si possa comportare in questo modo nei confronti di una Commissione
di inchiesta. Io credo che egli abbia rifiutato dei documenti non
solo a noi, ma forse anche ad altri organi che stavano e stanno
ancora indagando sull'argomento.
Io ritengo che le documentazioni di cui noi siamo venuti in
possesso, e che sono solo una minima parte delle relazioni
depositate presso la Presidenza della Giunta, siano importanti per
far riaprire i lavori di questa Commissione.
Signor Presidente, lei non doveva nasconderci niente! Lei doveva
inviare, non quello che conveniva a lei, come ha fatto in alcune
occasioni, ma tutte le relazioni che servivano alla Commissione!
Gliele avevamo richieste con diverse lettere, ma di questa
ulteriore documentazione siamo venuti a conoscenza solo due mesi
fa, perché era stata tenuta nascosta, forse perché la relazione
finale della Commissione doveva essere "pilotata" ed infatti la
"relazione Beneforti è stata pilotata ed è andata nel senso
desiderato da qualcuno".
Non è tollerabile che degli Amministratori vengano presi in giro
così spudoratamente solo per nascondere delle verità che noi
avevamo il dovere di conoscere!
Oggi ci viene detto che questa Commissione non è più valida, ma
io ritengo che sia ancora valida e sarebbe negativo se la
maggioranza si nascondesse ancora una volta dietro il gioco dei
numeri, dietro i 19 o 20 voti di maggioranza. Così facendo non
farebbe un buon lavoro, anzi, provocherebbe tutta una serie di
reazioni a catena. È nostro interesse, invece, chiarire agli occhi
dell'opinione pubblica che cosa abbiamo fatto, come Commissione
Affari Generali, e perché abbiamo fatto quel tipo di relazione;
perché abbiamo criminalizzato alcuni personaggi e ne abbiamo tenuti
fuori degli altri forse per mancanza di documentazione e di
elementi certi.
Se voi continuerete ancora a nascondervi dietro i numeri, non
farete certo un buon lavoro e ne seguiranno reazioni a catena!
PRESIDENTE:
Ha chiesto la parola il Consigliere Aloisi;
ne ha facoltà.
ALOISI (M.S.I.):
Pregherei i colleghi Consiglieri di
prestare molta attenzione alle osservazioni che avevo già espresso
nel passato, in occasione di vari incontri e dibattiti, e che oggi
ripropongo e riconfermo con il supporto di nuovi elementi che io
considero della massima importanza perché mettono in evidenza
quanto abbiamo appena sentito dire da un nostro Collega.
Qualcuno ha ascoltato le sue dichiarazioni sorridendo, qualche
altro gli ha mosso qualche obiezione. Sembra, comunque, che non si
tengano nella debita considerazione le dichiarazioni del
Consigliere Baldassarre relative al fatto che tutta la problematica
della Commissione d'inchiesta, nonché tutta la relazione che ne è
scaturita, siano state in parte pilotate, come dimostrerò con
elementi probanti. Anch'io, come il Consigliere Baldassarre,
sostengo che quanto egli ha detto corrisponde, purtroppo, a verità!
Abbiamo ricevuto la documentazione fornita dall'ex Commissario
Manganone. Essa è molto importante perché ci fa capire quello che
era successo e soprattutto quanto non avevamo capito allora perché
non eravamo in possesso di quest'ultima documentazione.
Ci sono delle relazioni del 1980, 1981, 1982 e del 1983, che
parlano dei controllori, dei fuoribusta, della famosa questione dei
prestasoldi... Ve ne risparmio, ovviamente, la lettura ma ve ne
citerò alcuni passi.
Manganone dice che riferiva al Presidente della Giunta e
all'Assessore al Turismo "qualsiasi problema di particolare
importanza". Aggiunge anche una considerazione molto importante:
"Vi sono state riunioni ad Aosta con l'Assessore al Turismo e
con rappresentanti sindacali che rivendicano nuove e maggiori
concessioni: bar, orario, servizio notturno, indennità,
emolumenti....".
Se noi avessimo avuto allora "il pudore" di ascoltare il maggior
"personaggio" di tutta l'inchiesta sul Casinò, saremmo arrivati a
dei risultati diversi, avremmo senz'altro capito certi problemi ed
avremmo cambiato certi indirizzi!
Ragion per cui cito testualmente quello che aveva dichiarato il
Presidente della Commissione d'Inchiesta sul Casinò), il
Consigliere Beneforti, nella famosa seduta del 15 maggio del
1984:
"Come Commissione avevamo richiesto tutto il materiale che ci
potesse servire nelle indagini e la relazione è venuta fuori in
base al materiale ed alla documentazione dei quali la Commissione è
venuta in possesso. Dalle affermazioni sul controllo, riprese dalla
verbalizzazione dell'audizione dei controllori Valle che si può
riascoltare, risulta che i controllori hanno affermato che era
impossibile lavorare e collaborare con il Commissario Manganone in
quanto i loro rapporti e le loro lettere al Commissario venivano
imboscate e trattenute dallo stesso che diceva: Adesso vedo e poi
provvederò! Ma non provvedeva mai.
Quanto abbiamo scritto nella relazione scaturisce interamente
dall'audizione dei controllori regionali (avvenuta) in quella
riunione nella quale, mi pare, che ci fossero tutti.
La relazione è fedele alle dichiarazioni fatte ed alla
documentazione di cui la Commissione è
venuta in
possesso.
La relazione (In questo punto risponde al Consigliere Aloisi)
resta e rimane quella che è, perché è fedele a quanto la
Commissione ha potuto accertare".
Non c'è niente di più falso, niente di più ipocrita di quello
che ha dichiarato allora il Presidente della Commissione,
Beneforti! Ora ve lo dimostro.
Innanzitutto, in base alla documentazione che ci è stata fornita
dal Commissario Manganone, tutti siamo venuti a conoscenza di una
lettera a firma del signor Ferrero, uno dei controllori,
indirizzata al Commissario regionale nella quale si dice:
"Oggetto: Segnalazione. Durante il mio turno di notte del 28
ottobre 1983 sono accadute alcune cose poco piacevoli ai tavoli
dello chemin de fer. Il signor..".
Questa lettera è stata
scritta il 29 ottobre 1983.
Il 3 novembre 1983, pochissimi giorni dopo la segnalazione
precedente, il Commissario Eraldo Manganone scrive al Presidente
della Giunta:
"In allegato troverà la segnalazione del
controllore signor Ferrero. In detta segnalazione compaiono nomi di
persone e fatti avvenuti nella notte del 28 ottobre ai tavoli dello
chemin de fer. Mi corre l'obbligo di ricordare che nel tempo si
sono susseguite azioni e fenomeni curiosi che hanno visto accaniti
giocatori perdere ogni loro avere...".
Questo smentisce le dichiarazioni dell'ex Presidente della
Commissione quando afferma che il Commissario:
"...riceveva i
rapportini e poi li imboscava".
Appena tre giorni dopo,
infatti, egli mette al corrente il Presidente della Giunta della
segnalazione che gli era stata fatta dal Ferrero.
Ma non è tutto. Noi siamo venuti a conoscenza di questo
documento grazie al Commissario Manganone e possiamo anche
giustificare certe affermazioni del Presidente Beneforti, proprio
perché anch'egli non aveva a disposizione quest'ultimo
documento.
Però c'erano i verbali delle audizioni dei vari controllori
regionali ed ogni membro della Commissione aveva preso parte a
quelle audizioni.
Il controllore regionale Navarretta dice:
"I nostri rapporti
hanno avuto dei seguiti perché della gente è stata sospesa, alcuni
sono stati licenziati e poi certi impiegati sono stati riassunti,
magari a distanza di anni".
In una di quelle audizioni quindi
il controllore Navarretta ci riferisce queste cose che sono in
netto contrasto con quanto è stato scritto nella relazione.
Continua sempre il Navarretta:
"I rapporti per fatti di una
certa gravità arrivavano sempre qui all'Amministrazione regionale
dal Presidente della Giunta".
Non è vero quindi che venivano
sempre imboscati. Essi venivano sempre inviati al Presidente della
Giunta.
Ma non c'è solo Navarretta. Posso capire qualche perplessità se
da una parte ci fossero 10 controllori a dichiarare una cosa e
dall'altra anche uno solo a dichiarare il contrario. Però abbiamo
anche la dichiarazione del Barmaverain che dice:
"In riferimento
a 3 miei rapporti, uno è stato sospeso per un mese e gli altri due
per sette giorni. In altri casi invece alcuni croupiers sono stati
sospesi per 5 giorni ed altri per 3 giorni".
Queste affermazioni, fatte durante le audizioni dei controllori
regionali, so no la dimostrazione delle menzogne e delle falsità
dichiarate dal Presidente della Commissione d'Inchiesta.
Io mi appello alla vostra coscienza ed al vostro giudizio perché
dobbiamo guardarci in faccia ed in fondo al cuore per dire se
abbiamo effettivamente la volontà di andare sino in fondo per fare
chiarezza, oppure se intendiamo proseguire il discorso della
contrapposizione tra i numeri. È chiaro che io posso dire tutte le
verità possibili, ma di fronte alla ragione dei numeri sarebbe come
se io non dicessi niente! È chiaro che, di fronte a certi
atteggiamenti, è come se nulla fosse successo!
Continuerò a dimostrare le falsità della relazione, però voglio
fare un appello a tutti i Consiglieri, sia di maggioranza che di
opposizione, proprio affinché da parte di tutti ci sia la più
decisa conoscenza e la più ferma volontà di ricercare insieme la
verità, altrimenti non ha senso che noi stiamo a discutere, a
provare ed a documentare, se poi alla fine si fanno le solite
votazioni come quelle che abbiamo visto fare prima: il Consigliere
Aloisi è uno, non conta niente, ha sempre torto perché contano i
numeri.
Prendiamo la prima relazione della Commissione d'Inchiesta.
Ovviamente io citerò solo alcuni passaggi importanti, altrimenti ci
vorrebbe troppo tempo per rileggere tutte le inesattezze in essa
presenti.
A pagina 14 si dice testualmente:
"...che al personale di
controllo regionale non è mai stato permesso, stante quanto
previsto dalla convenzione relativa ai giochi americani, di
avvicinarsi al gioco del punto e banco per qualsiasi verifica e
controllo".
Questa è una delle risultanze della Commissione
d'Inchiesta ed in essa si dichiara che non è mai stato permesso
alcun controllo al gioco del punto e banco.
A questo punto mi corre l'obbligo di citare una relazione del
Commissario Eraldo Manganone in data 10/12/1982 nel la quale si
dice:
"Osservazioni. Si può affermare che la clientela del punto
e banco si sofferma a giocare perché esiste una forte differenza di
puntata minima rispetto allo chemin de fer e rispetto al trenta e
quaranta, e che tale clientela, dopo momentanee e consistenti
vincite, rivolge l'attenzione e l'attività verso altri giochi. Tale
situazione
(Quella del punto e banco),
attentamente
controllata
(Caro Consigliere Beneforti!),
a partire dal
marzo del 1982, si evidenzia e si concretizza nel conteggio
giornaliero dei biglietti tradizionali ove i gettoni, provenienti
dalla SAISET, si aggirano sui 70-80 milioni e le placche superiori
al milione in genere provengono dal punto e banco....".
Ciò
dimostra che il punto e banco veniva controllato, contrariamente a
quanto risulta dalla relazione della Commissione d'Inchiesta, nella
quale è scritto che non veniva assolutamente controllato.
C'è un'altra relazione riservata (Queste relazioni venivano
sempre inviate al Presidente della Giunta e mi sembra di aver
capito che venissero inviate anche agli Assessori al Turismo ed
alle Finanze) in data 10/3/1983, nella quale si dice:
"Al fine di poter ancora meglio individuare e focalizzare i
risultati positivi e negativi dello chemin de fer, del trente et
quarante e del punto e banco, nella terza decade di febbraio e
nella prima di marzo, ho voluto, con la collaborazione dei
Vicecommissari e dei controlli regionali (Quindi non c'era solo il
Commissario), predisporre meticolosi e molti accorgimenti,
osservazioni e controlli, sia a campione, sia parziali, sia su
tutto l'arco dell'attività giornaliera...".
Vi risparmio il resto che, peraltro, è un'ulteriore
dimostrazione delle falsità scritte nella relazione della
Commissione d'Inchiesta.
Prendiamo un altro passaggio. A pagina 65 si dice:
"Nel rispetto della forfettizzazione dei proventi, non sono
mai stati posti in essere controlli sui giochi
americani...".
Questo l'ho già documentato e si tratta sempre della stessa
cosa, ma dimostra che non è vero quanto affermato nella relazione
della Commissione d'Inchiesta.
A pagina 67 si dice:
"Il prelievo degli introiti lordi dei giochi è avvenuto, fino
al 30/6/1977 e cioè fino a quando non è stata approvata la legge n.
39 del 6/6/77 che prevedeva la corresponsione diretta, si busta
paga, di dette indennità nella misura di 165.000 lire uguali per
tutti e non più collegate, come nel passato, alle giornate in cui
lo speciale servizio veniva prestato".
Non c'è niente di più falso! Non c'è niente di più falso di
questa dichiarazione! Che questa dichiarazione sia falsa lo
possiamo riscontrare nei verbali delle audizioni dei controllori
regionali e delle quali il Presidente della Commissione avrebbe
dovuto stilare i resoconti per poi stendere la relazione.
Il Presidente Beneforti chiede:
"Voglio che sia chiarita una
cosa o almeno lo spero. Praticamente c'era una tabellina che era
stata fatta nel 1946, 1947 e 1948, sulla base della quale veniva
data una certa indennità di conteggio?"
Barmaverain gli risponde:
"Non era una indennità di
conteggio, era legata all'orario".
Presidente Beneforti:
"Questa tabellina ha continuato ad
andare avanti anche dopo la regolarizzazione delle 165.000
lire?"
Barmaverain:
"Sì, perchè era una cosa a parte del conteggio
biglietti, era una cosa diversa".
Presidente Beneforti:
"Ho capito, era legata alle
presenze".
Ma in effetti non aveva capito niente, perché nella relazione il
Presidente Beneforti dice:
"Il prelievo degli introiti lordi dei giochi era avvenuto
fino al 30/6/1967 e cioè fino a quando non è stata approvata la
legge n. 39 del 6/6/67....",
entrando così in contraddizione
con quanto dichiarano i controllori e con quanto egli dichiara di
aver capito perché infatti ci dice esattamente il contrario!
Ma non è tutto. Barmaverain dice che quell'indennità era legata
alle presenze in servizio ed era legata, soprattutto, all'orario di
chiusura. Specifica poi tutta la problematica ed asserisce che ad
un certo punto sono stati introdotti due controlli notturni, l'8 e
l'8 bis.
Dell'8 bis si parla anche in una lettera inviata ai sindacati
nel luglio del 1978 ed il Presidente Beneforti doveva conoscere
molto bene quell'indennità dell'8 bis, perché
"una cosa è
l'indennità legata al conteggio dei biglietti ed un'altra cosa è
l'indennità legata all'orario".
Eppure allora disse di aver capito, però nella relazione ha
dichiarato il contrario! È un'altra conferma che nella relazione
sono state inserite delle "castronerie" e pertanto, se allora fosse
stata accolta la richiesta di audizione del Commissario Manganone,
non si sarebbero scritte certe "fesserie" e certamente si sarebbe
fatta più chiarezza.
In un'altra parte delle audizioni il Presidente Beneforti
chiede:
"Io vorrei sapere a quanto ammontavano di preciso questi
importi. Lei ne era a conoscenza? Da dove venivano prelevati? Da
quali tavoli del Casinò di St. Vincent venivano prelevati? Da parte
del Commissario venivano fatte rilasciare delle ricevute?"
Barmaverain:
"Nell'introduzione lei ha parlato di un
conteggio. Lei però ha solo parlato di un conteggio dei biglietti
del quale, dal 1° dicembre 1977, non avete più notizie, quello che
ho citato prima e per il quale erano state messe in busta le
165.000. Vorrei precisare (Ed è la seconda volta che precisa.
Eppure il Presidente Beneforti ha detto di aver capito tutto ma in
verità non ha capito niente!) che dal 1948 c'era una tabellina che
era la nostra tabellina di marcia per il prelievo durante il
conteggio della cagnotte. Questa tabellina è sempre esistita, però
voi non ne avete parlato. Penso che la tabellina ce l'hanno i
magistrati. È una tabellina di prelievo che si è modificata nel
tempo, dal 1948 in poi. Questa tabellina era stata concordata tra
il Commissario ed i responsabili SITAV, previa autorizzazione del
Presidente. Questa tabellina è sempre esistita ed è andata avanti
negli anni sino a quando ci hanno presi, e non fino al 1967, ma
fino al dicembre del 1983".
Si tratta di una seconda dichiarazione.
Quindi oltre a questa tabellina c'era un secondo prelievo e una
seconda tabellina completamente diversa da quella relativa al
conteggio dei biglietti. È un'altra dimostrazione delle inesattezze
e delle falsità scritte nella prima relazione della Commissione
d'Inchiesta.
A pagina 68 si dice:
"La Commissione tuttavia, sia a seguito dei mandati di
cattura emessi dalla Magistratura nei confronti del Commissario,
del Vicecommissario e dei controllori in data 6/12/1983, e sia a
seguito delle audizioni degli interessati, nonché dei
rappresentanti SITAV, ha accertato...".
Che cosa ha accertato, Consigliere Beneforti? Che forse il
Commissario Manganone è stato ascoltato? Ma allora bisognava
chiarire meglio questa circostanza, perché chi legge questo passo
immagina che si sia realmente effettuata l'audizione degli
interessati! Manganone però non è stato sentito e questa
precisazione non è stata inserita. Presidente Beneforti, doveva
essere più chiaro; non è stato chiaro!
A pagina 69 si dice:
"In merito alle suddette somme, prelevate dagli introiti di
gioco di cui sia la Giunta che il Consiglio non erano a conoscenza,
dato che nel merito non esisteva una deliberazione, i controllori
interessati hanno dichiarato....".
Non c'è niente di più falso, perché il controllore Barmaverain
alla pagina 7 dice una cosa importante:
"Quella tabellina era stata concordata tra il Commissario ed
i responsabili SITAV, previa autorizzazione del Presidente. Oltre a
quella tabellina...".
Il Presidente Beneforti viene smentito da questa dichiarazione.
Non è vero quindi che nessuno fosse a conoscenza della cosa. Non è
assolutamente vero!
A pagina 61 si dice:
"Ciò dimostra chiaramente che all'interno della Casa da Gioco
esisteva l'abitudine di prelevare gli importi, prima di procedere
alla conta degli introiti ed alla loro suddivisione in base al
riparto previsto dalla convenzione Regione SITAV. Il controllo
pertanto non è avvenuto nei modi e nei termini previsti dalle
vigenti disposizione di legge".
A questo punto richiamo un mio precedente intervento
sull'esistenza o meno di disposizioni di legge in merito, dal quale
risulta che non esistono disposizioni del genere. Nel maggio del
1984 io dichiaravo:
"Lo respingo nel modo più categorico (E lo riconfermo oggi,
perché quello che era vero ieri è vero anche oggi)! Questo commento
è stato fatto in modo subdolo e maligno e mira a qualche altro
obiettivo. Anzi si è fatto di peggio: si è voluto arbitrariamente
commentare che all'interno della Casa da Gioco esisteva l'abitudine
di prelevare importi prima di procedere alla conta degli introiti,
e si dice inoltre che il controllo non è avvenuto nei modi e nei
termini previsti dalle vigenti disposizioni di legge
regionali".
Questa è una falsa dichiarazione. Presidente Beneforti, dove
sono le leggi regionali? Ci terrei proprio a saperlo!
Dirò di più. Dicevo allora e riconfermo oggi:
"Non vi è neppure una legge nazionale che regolamenti il
controllo dei Casinò, e non vi è neppure una legge che ne
regolamenti la gestione! Le case da gioco sono tollerate
esclusivamente in base alla deroga di un articolo del Codice
Penale. Dobbiamo essere innanzitutto obiettivi e sereni se vogliamo
cerare di valutare in modo giusto l'insieme di questo problema, se
vogliamo veramente andare alla ricerca della verità".
Questo dicevo allora e questo ridico anche oggi! Ci terrei ad
avere delle risposte a queste affermazioni ed in particolare in
riferimento all'interrogativo: "Dove sono le leggi?"
A pagina 73 si dice:
"Il Commissario Colombi, nominato in sostituzione di
Manganone a seguito dell'intervento della magistratura, sospendeva
l'erogazione ai clienti dei gettoni fuori corso in data 7/12/1983.
Tale sospensione veniva confermata dal Commissario Sanchioli in
data 22/12/1983".
Ma questo non è assolutamente vero! Questa è un'altra falsità
presente nella relazione della Commissione d'Inchiesta e ce lo
dimostra innanzitutto una registrazione a TVA, che possiamo
riferire in qualsiasi momento, relativa ad un famoso dibattito con
il dott. Conca il quale, durante la registrazione, dichiarò
esattamente il contrario. Ricordo che a quel dibattito erano
presenti i Consiglieri: Tamone, Baldassarre e Mafrica.
A supporto della dichiarazione del dott. Conca c'è anche una sua
dichiarazione, riportata da La Stampa e da altri giornali, nella
quale egli dice:
"Voglio precisare che l'abolizione dei gettoni
promozionali gratuiti è stata decisa all'inizio del 1984 con
intervento autonomo della SITAV. Non vi furono imposizioni né dalla
Regione, né dalla Magistratura".
Quindi, caro Presidente Beneforti, è falso quello che è scritto
nella relazione della Commissione d'Inchiesta! Caro Assessore, se
vogliamo guardare la realtà e la verità, è un discorso; se invece
vogliamo fare riferimento ai numeri ed alle Forze contrapposte, è
tutt'un altro discorso ed in questo secondo caso avrete sempre
ragione voi, statene pure certi!
Sui prestasoldi sorvolo, perché c'è una relazione molto
eloquente (che avrebbe potuto fornirci delle delucidazioni su
questo problema) del Commissario Eraldo Manganone, inviata, sempre
in via riservata, al Presidente della Giunta in data 3/11/1983.
A pagina 81 si dice:
"In seguito il conteggio avveniva al mattino seguente con
personale esterno alla Casa da Gioco in quanto, dopo una vertenza
sindacale, i croupiers erano stati esonerati da tale
servizio".
Questo non è vero, Presidente Beneforti! I croupiers non erano
stati esonerati, ma si erano rifiutati, come risulta dalle
dichiarazioni del Commissario Manganone, e c'è una bella differenza
tra essere esonerati ed essersi rifiutati!
Voglio concludere il mio intervento facendo delle osservazioni
molto importanti. Io non ho fatto tutta questa panoramica sulle
falsità e scorrettezze presenti nella relazione della Commissione
d'Inchiesta, per niente. L'ho fatta per dimostrare che la relazione
non è veritiera, come avevo già detto due anni fa, e soprattutto
perché, sulla base di questa relazione e delle sue menzogne e
falsità, l'Amministrazione regionale e l'avvocato che tutela gli
interessi della Regione contro il Commissario Manganone, hanno
avanzato dei ricorsi al Consiglio di Stato contro le sentenze del
T.A.R. che davano torto alla Regione e ragione al Manganone.
Queste menzogne e falsità, che io ho appena dimostrato con
documenti alla mano e non solo a parole, sono state quindi il
fondamento del ricorso da parte dell'Amministrazione regionale
contro questo "personaggio". Per questo io chiedo a voi tutti di
essere sensibili, perché non si può inveire contro una persona
sulla base di elementi non veri e falsi! Non si possono fare dei
ricorsi al Consiglio di Stato sulla base di menzogne e di falsità!
Dobbiamo prestare attenzione a questo aspetto per porvi
rimedio.
Ecco cosa scrive l'avv. Biagini nel ricorso al Consiglio di
Stato contro una sentenza del T.A.R. che dava ragione al
Commissario Manganone:
"Conclusione dell'inchiesta
amministrativa in senso sfavorevole all'inquisito. La Commissione
d'Inchiesta ha concluso che...".
(Quindi ha dato dei giudizi e tutto il suo ricorso si basa sulla
relazione del la Commissione che non è vera, ma è falsa!).
Essa
è tale da salvaguardare al tempo stesso l'Amministrazione dalla
riammissione in servizio di una persona sospetta e pericolosa allo
stato".
Questo l'avevo già detto, ma ci tengo a riconfermarlo,
perché questa persona, proprio sulla base di quei giudizi falsi,
viene dichiarata "sospetta" e "pericolosa". E noi, in coscienza,
non dobbiamo porre rimedio ad una simile situazione?
L'avv. Biagini va anche oltre:
"Il T.A.R. ha affermato che
tale inchiesta sarebbe viziata da istruttoria carente e da
motivazione incongrua
(Il T.A.R., quindi, aveva capito che
c'era una strumentalizzazione di parte).
Ma tali giudizi non
sussistono ed invero, come si è già detto in primo grado, la
Commissione d'Inchiesta, nominata nell'aprile-maggio del 1985,
aveva concluso i suoi lavori affermando che: la condotta tenuta dal
Manganone (E si fa sempre riferimento alle risultanze della
Commissione)....".
Quindi dice:
"Non vi sono dubbi sulla manata osservanza, da
parte del medesimo, degli obblighi che scaturiscono
dall'articolo....
È inutile rilevare a questo punto che alla pagina 71 di detta
relazione si di ce:
"La Commissione regionale ha accertato
che..."
, quando le premesse erano che la Commissione non doveva
accertare niente, ma doveva solamente prendere atto delle
dichiarazioni dei vari esponenti che erano stati ascoltati!
Di fronte ai risultati dell'inchiesta amministrativa,
evidenziati nel verbale del 12 luglio, e soprattutto di fronte agli
elementi acquisiti dalla Commissione consiliare, e messi in
particolare risalto dalla Commissione d'Inchiesta amministrativa,
non poteva che sospendere ulteriormente il Manganone.
Vi risparmio il resto, perché è tutto una falsità il ricorso di
questo avvocato (pagato dall'Amministrazione regionale con soldi
nostri) che si permette di ricorrere al Consiglio di Stato sulla
base di elementi falsi e tendenziosi. Noi dovremmo vergognarci al
solo sentire queste cose! Dovremmo chiedere al Presidente della
Giunta di intervenire perché noi dobbiamo tutelare una pubblica
amministrazione! Non siamo dei privati che devono tutelare i propri
interessi personali. Noi dobbiamo tutelare gli interessi della
collettività!
Eraldo Manganone è un cittadino valdostano, come ognuno di noi e
come qualsiasi altra persona. Quindi, se noi siamo coscienti che
tutto questo ricorso si basa su elementi non veri, su elementi che
io ho dimostrato essere falsi, è nostro dovere intervenire per far
sì che venga riaperta la Commissione d'Inchiesta affinché, di
fronte alle nuove documentazioni e ai nuovi elementi, si possa
rendere giustizia ad una situazione che suona soltanto vergogna per
questo Consiglio regionale!
Questo dovrebbe essere fatto senza la solita contrapposizione
tra i numeri, e cioè tra la maggioranza che conta perché ha il
potere, e noi, cioè il sottoscritto e qualcun altro, "poveri
cristi", che componiamo la minoranza e che, pur dicendo tutte le
verità di questo mondo, non contiamo assolutamente niente!
Grazie.
Si dà atto che dalle ore 19.08 assume la Presidenza il Vice
Presidente DE GRANDIS.
PRESIDENTE:
Ha chiesto la parola il Consigliere Mafrica;
ne ha facoltà.
MAFRICA (P.C.I.):
Ci sono tre mozioni: una del
Consigliere Baldassarre; una del Consigliere Aloisi ed una che è
stata firmata dal Gruppo Comunista, dal Gruppo Socialista e da
Nuova Sinistra. Quella che illustro io richiede in sostanza che
venga rimessa al lavoro la Commissione consiliare allargata ai
Capigruppo per esaminare i fatti emersi dopo la conclusione della
sua prima fase di lavori.
Quali sono questi fatti? Innanzitutto c'è la vicenda, già
richiamata, relativa alla documentazione dei rapporti tra
Commissario, controllori e Giunta regionale.
Il Presidente della Giunta ricorderà che noi, appena avuta
notizia della loro esistenza, come Gruppo ci eravamo posti il
problema del perché non fossero stati forniti alla Commissione gli
ulteriori documenti. Rispondemmo allora che i casi potevano esse
due: 1) che il Presidente della Commissione non li avesse
richiesti; 2) che il Presidente della Giunta non li avesse
forniti.
Ricordo che allora il Presidente della Giunta rispose:
"Tutta
la documentazione richiestami dalla Commissione è stata
fornita".
Adesso, invece, il Consigliere Baldassarre dice che
nella corrispondenza tra il Presidente della Giunta ed il
Presidente della Commissione si è fatto cenno a documenti
riservati. Non so se ciò corrisponda al vero, ma ritengo che se ne
debba occupare la Commissione.
A che cosa serve una Commissione d'indagine quando non può
accedere a tutta la documentazione? Chiedo poi al Presidente della
Giunta se crede di poter confermare quello che aveva detto allora
quando affermò di aver rispettato le richieste della
Commissione.
Però non credo che spetti al Consiglio valutare queste
circostanze, perché è difficile seguire e sostenere in aula tutta
una serie di discussioni su documenti, lettere, relazioni e pezzi
di relazioni. Io ritengo invece che la Commissione, oltre al
contenuto della documentazione che in parte le è già stata fornita,
abbia anche il compito di esaminare la vicenda relativa alla
trasmissione della documentazione. Si tratterà anche di chiarire
perché essa non è giunta prima.
La seconda questione da esaminare in sede di Commissione è
quella relativa al tiro a volo e agli ultimi documenti sequestrati
dalla Guardia di Finanza che non abbiamo mai esaminato perché non
ne abbiamo sentito l'esigenza, non avendo mai supposto che ci
fossero delle situazioni discutibili. Visto però che c'è stata
questa iniziativa della Magistratura, ritengo opportuno che la
Commissione ne chiarisca alcuni aspetti. Occorre poi che la
Commissione adempia completamente al mandato del 24 novembre 1983,
perché essa aveva anche il compito di verificare la congruità del
sistema dei controlli e di avanzare pro poste per una loro migliore
organizzazione. Alcuni problemi, specie quelli di natura economica,
sono stati risolti con il regolamento organico approvato di
recente, ma credo però che siano rimaste ancora da chiarire alcune
questioni di carattere normativo prima di dare completa soluzione a
questo lavoro.
Questi sono i motivi per i quali noi riteniamo che la
Commissione debba riaprire i suoi lavori. Non vogliamo tranciare
giudizi e neppure fare processi a nessuno. Non ci sembra neppure
logico, come è stato detto da qualcuno, affermare che la
Commissione ha lavorato male e nel contempo chiedere che la stessa
riprenda i suoi lavori.
Noi diamo un giudizio positivo sul lavoro fatto dalla
Commissione e voglia mo verificare se quel lavoro sia stato o meno
rimesso in discussione dagli elementi acquisiti in un secondo
tempo.
Per tagliare le gambe a sospetti e malintesi, crediamo che la
cosa migliore da fare sia quella di riaffidare alla Commissione
l'incarico di valutare la nuova documentazione ed i fatti
verificatisi successivamente. Se si fa questo, in sede di
Commissione sarà possibile discutere con calma, esaminare i
documenti e le varie relazioni. Se invece non si accetta di
affidare questo impegno alla Commissione, succederà che documenti,
relazioni, giudizi ed artico li sui giornali continueranno a
lasciare nel dubbio e nel sospetto i Consiglieri della minoranza e
della maggioranza nonché l'intera popolazione valdostana. Lavorando
invece in sede di Commissione, sarebbe possibile raggiungere, anche
se con approssimazioni forse un po' eccessive perché la verità non
può essere raggiunta facilmente, una serie di giudizi convergenti
del Consiglio regionale su fatti accaduti nella nostra Regione e
nel contempo potrebbero emergere anche delle proposte utili.
Noi quindi sosteniamo con fermezza e serietà la riapertura dei
lavori della Commissione perché crediamo che l'accertamento della
verità rientri negli interessi del Consiglio.
Se invece, per questioni di schieramento, non si vuole ottenere
questo risultato, i problemi non saranno risolti e continueranno la
confusione, le voci e le illazioni, ma non si dirà la parola
definitiva su questa vicenda che ormai da oltre tre anni torna
quasi a ripetizione all'esame del Consiglio regionale.
Credo che lo spirito della mozione firmata dai Gruppi Comunista,
Socialista e di Nuova Sinistra, intenda avanzare una proposta seria
per continuare un lavoro serio che finora è stato anche utile. Ci
auguriamo che questa proposta venga accolta dall'intero
Consiglio.
PRESIDENTE:
Ha chiesto la parola il Consigliere Torrione;
ne ha facoltà.
TORRIONE (P.S.I.):
Io ritengo opportuno fare alcune
considerazioni sull'andamento dell'odierna discussione, sia perché
le cose dette in questo Consiglio hanno una certa risonanza
all'esterno e sia perché è stato sottoposto alla nostra attenzione
qualche nuovo elemento.
Voglio subito sgombrare il campo da un equivoco. La Commissione
Beneforti (o le Commissioni Beneforti) ha fatto un lavoro onesto,
sulla base del mandato consiliare, per una ricerca abbastanza
approfondita della verità. Il largo consenso trovato in quest'aula
al momento dell'approvazione delle due relazioni è la più evidente
dimostrazione che le Forze politiche si riconoscevano in quelle
relazioni. Pertanto è abbastanza opinabile il fatto che oggi, a
distanza di tempo, si metta in dubbio, come fa il Consigliere
Aloisi, la veridicità di quel lavoro in termini "un pochino
brutali". Io non voglio fare il difensore d'ufficio del Consigliere
Beneforti; voglio difendere invece l'operato del nostro Gruppo in
quella Commissione; voglio difendere ciò che in buona fede noi
abbiamo fatto in un momento particolarmente difficile. Non ci
dobbiamo affatto dimenticare che facciamo questa discussione oggi,
in un clima ben diverso da quello di tre anni fa.
Allora eravamo condizionati dall'incessante susseguirsi degli
avvenimenti esterni ed era per noi molto difficile riuscire a
districarci in quel "mare magnum" di notizie che si accavallavano;
era così difficile orientarci in una materia tanto ostica che, a
tre anni di distanza, anche i magistrati che hanno aperto
un'inchiesta sono ancora in attesa di esprimere un giudizio
definitivo in proposito.
Credo che noi dobbiamo riflettere con particolare attenzione
intorno a questa circostanza, senza però lasciare spazio a
situazioni ed indugi che potrebbero rendere difficile un ulteriore
approfondimento nella ricerca della verità.
Non ritengo opportuno assumere la difesa d'ufficio dell'ex
Commissario Manganone, come ha fatto con estrema passione il
Consigliere Aloisi, perché, ammantando di colorazione politica
l'operato dell'ex Commissario, non gli si rende un buon servizio;
del resto egli non ha bisogno di essere difeso da nessuno perché,
quando lo abbiamo ascoltato, ha dimostrato di sapersi difendere
molto bene da solo.
Invece bisogna fare una riflessione complessiva sul modo di
essere dell'intero personale regionale all'interno della Casa da
Gioco di St. Vincent e cioè sui controlli regionali, sulla
difficoltà nella quale essi hanno dovuto operare e sulle
discrepanze che lo stesso Consigliere Aloisi ha trovato tra le
dichiarazioni dei controllori e quelle del Manganone.
Credo che tutto ciò possa essere osservato da diversi punti di
vista. Io attribuisco la più totale buonafede all'ex Commissario
Manganone (e lo dico pubblicamente), ma nello stesso tempo
attribuisco analoga buonafede ai vari controllori regionali che noi
abbiamo ascoltato.
So di non godere le simpatie dei controllori regionali, ma ho il
dovere di dire in aula che quanto essi hanno prospettato alla
Commissione poteva essere senz'altro accettato come elemento
probatorio perché al momento non avevamo altri elementi di
riscontro.
Proprio perché non si creino ulteriori equivoci su di un
argomento così importante, come quello del controllo della Casa da
Gioco, è bene che la Commissione d'Inchiesta riprenda in esame
anche questo aspetto.
Allo stesso modo ritengo utile ed opportuno aprire una nuova
parentesi, con la stessa buonafede e con lo stesso impegno di
prima, qualora si prospettino elementi nuovi su altri aspetti della
vicenda "Casinò", la quale purtroppo non è circoscritta al solo
sistema di controllo, ma va ben oltre ed investe campi e settori
che noi tutti conosciamo, come ad esempio quello dei lavori.
Faccio queste considerazioni perché ho sempre sostenuto che
l'attività della Commissione doveva garantire che il Consiglio non
lasciava nulla di intentato per fare chiarezza; perché la
collettività ha bisogno di certezze e non dei "si dice..., ma...,
può essere vero...". La società ha bisogno di verità e noi la
dobbiamo cercare con grande impegno.
Per questo motivo il mio Gruppo, congiuntamente a quelli
Comunista e di Nuova Sinistra, ha firmato la mozione sulla
riapertura dei lavori della Commissione.
Alcuni aspetti devono essere ancora approfonditi. La
Commissione, infatti, aveva sottovalutato la questione dei lavori
del tiro a volo, tant'è che la stessa non era neppure stata presa
in esame. Del resto sarebbe sciocco ed inopportuno, a mio avviso,
far finta che non esista, perché quella questione esiste e noi ne
siamo venuti a conoscenza. Pertanto, agiamo come abbiamo sempre
sostenuto ed andiamo a vedere di che si tratta, per accertare la
verità!
Io non credo che ci siano state sottrazioni di documenti o siano
venuti al la luce elementi che possano inficiare i lavori svolti
dalla Commissione d'Inchiesta. Bisogna stare attenti alle
affermazioni che facciamo, perché se pensiamo che ci siano state
sottrazioni di documenti, allora dobbiamo avere il coraggio di dire
che "sono stati fasulli" tutti i lavori della Commissione e che
"siamo stati fasulli" anche noi!
Io ho apprezzato, per altri versi, il fatto che si sia proceduto
all'audizione del Commissario Manganone; ma ho anche detto che,
almeno per quanto riguardava il P.S.I., il caso Manganone poteva
considerare chiuso con l'ultima sua audizione, anche perché, come
abbiamo già dichiarato ma lo ripeto ancora, ritenevamo che la
Commissione avesse acquisito tutti gli elementi che allora le era
stato possibile acquisire.
Guai, infatti, se dovessimo confondere il caso Manganone con la
vicenda del Casinò! Così facendo dapprima sminuiremmo l'attività
della Commissione e poi rimetteremmo in gioco tutto.
A noi spetta fare chiarezza sulla base di ciò che abbiamo o di
ciò che ci può essere ancora fornito, ma non dobbiamo assolutamente
trasformarci in giudici e neppure in inquisitori! Questo compito
spetta ad uno dei tre poteri dello Stato, come è ben chiarito nella
nostra costituzione, e cioè al potere giudiziario!
Noi abbiamo sempre rifiutato questo ruolo che, tra l'altro, ci
sta anche stretto e sul quale il nostro Partito per anni ha detto
alcune cose, rimanendo però sempre inascoltato.
Per fortuna che quelle nostre supposizioni sono oggi diventate
patrimonio anche di altre Forze politiche. La giustizia però spetta
all'organo giudiziario. Noi dobbiamo solo fare degli accertamenti
di ordine amministrativo, dobbiamo approfondire gli aspetti non
chiari relativi alla vicenda "Casinò" e pertanto dobbiamo
riprendere i lavori della Commissione d'Inchiesta.
Mi appello alla maggioranza per ricordare che schierarsi contro
la riapertura di questi lavori potrebbe essere un errore che
peserebbe negativamente su tutto il Consiglio.
Ci sono delle motivazioni di ordine psicologico che sovente
sfuggono alla nostra sensibilità, ma che non sfuggono
all'attenzione dell'opinione pubblica. Certi nostri atteggiamenti
vengono valutati all'esterno e la riapertura dei lavori della
Commissione, dovuta all'acquisizione di nuovi elementi, potrebbe
essere interpretata e valutata come ferma volontà del Consiglio di
chiarire fino in fondo, come ha fatto prima, quanto resta ancora da
chiarire, senza fraintendimenti, senza nascondere niente e, se sarà
il caso, si potrà tornare in quest'aula anche con una terza
"relazione Beneforti" per chiarire tutti quegli aspetti che non
abbiamo ancora chiarito! Ecco come noi Socialisti intendiamo
procedere.
Facciamo solo un'ultima considerazione, anche perché in
quest'aula si è già parlato troppo, sia a proposito che a
sproposito, sulla "vicenda Casinò". La difesa delle istituzioni,
nel nostro caso la difesa dell'autonomia regionale, si attua anche
proiettando all'esterno un'immagine diversa. Non è vero infatti che
l'immagine non conta, perché la politica è anche spettacolo e noi
dobbiamo dare alla collettività valdostana un'immagine di gente
seria che vuole fare chiarezza, che vuole andare sino in fondo, che
non vuole occultare niente e che, anzi, vuole rendere esplicite le
sue valutazioni, anche se difformi.
Dico questo alla luce di ciò che è stato, perché noi abbiamo
approvato in quest'aula le due relazioni quando in coscienza
eravamo convinti che la Commissione avesse proceduto a determinati
accertamenti. Così è stato non solo per noi, ma anche per altre
Forze politiche dalle quali, forse, ci si sarebbe atteso un
atteggiamento diverso; anch'esse invece hanno approvato
coerentemente e conseguentemente quelle relazioni. Io mi auguro che
questa maggioranza non faccia blocco, perché il blocco può essere
fatto di fronte all'opposizione, ma non di fronte alla verità:
quand'anche rimanesse un solo sospetto noi avremmo il
diritto-dovere di rimuoverlo!
Per questo mi appello alla maggioranza affinché non voti questa
mozione (anche se a volte la maggioranza fa delle strane questioni
di principio che non mi hanno mai trovato d'accordo) per consentire
la riapertura dei lavori del la Commissione, con un compito più
specifico e con la prevista conclusione de gli stessi entro un
termine ben preciso, anche perché non si deve rimettere in
discussione tutto ciò che abbiamo fatto. Per evitare equivoci in
futuro, occorre precisare che il nostro voto di allora deve essere
inteso come approvazione di quelle relazioni. Oggi, invece,
dobbiamo solo discutere e far chiarezza su ciò che rimane ancora da
chiarire. Punto e basta!
Ripropongo, pertanto, in questa sede la riapertura a termine dei
lavori della Commissione, che non devono durare un'eternità perché
non dobbiamo fare 2000 accertamenti, come all'inizio. Noi dobbiamo
solo verificare due o tre argomenti, non di più e fra due o tre
mesi è possibile tornare nuovamente in Consiglio.
È per questo motivo che noi abbiamo firmato la mozione e per
questo stesso motivo noi riaffidiamo alla sensibilità di questo
Consiglio un argomento delicato come quello del Casinò, affinché su
di esso sia possibile esprimere tutto ciò che si deve dire
nell'interesse di quella chiarezza che la collettività valdostana
esige. Grazie.
PRESIDENTE:
Ha chiesto la parola il Consigliere
Beneforti; ne ha facoltà.
BENEFORTI (D.C.):
Non sarei intervenuto in questa
discussione se non vi ci fossi stato tirato per i capelli. Io non
mi vergogno per niente di quello che abbiamo fatto come
Commissione, così come noi non ci siamo vergognati neppure allora
quando approvammo in questo Consiglio la prima relazione della
Commissione, che io non voglio definire "relazione Beneforti"
proprio perché abbiamo lavorato molto collegialmente.
Fu proprio il Collega Riccarand che, di fronte a certe
affermazioni del Consigliere Aloisi ed a qualche interferenza del
Consigliere Baldassarre, disse allora che non poteva esserci alcuna
vergogna nel lavoro della Commissione, ed aggiunse invece che eri
tu, Consigliere Aloisi, "la vergogna di questo Consiglio!"
Quello che disse allora il Consigliere Riccarand io te lo
riconfermo oggi, per ché come non si poteva allora, al termine dei
lavori e senza aver contribuito che in minima parte ai lavori della
Commissione, almeno per quanto ti riguarda, così non si può oggi, a
due o tre anni di distanza, venire a rimettere in discussione
quello che la Commissione ha fatto!
Tutti i componenti della Commissione non hanno da vergognarsi
proprio di niente e non devono neanche vergognarsi della
supposizione tua o del Consigliere Baldassarre, relativa al fatto
che i lavori della Commissione sarebbero stati pilotati. Io non
capisco da chi potrebbero essere stati pilotati questi lavori! Chi
mi conosce dovrebbe certamente sapere che io non ho il
"caratterino" di quelli che si fanno pilotare. I miei compagni di
Partito ben sanno, così come ben sapevano i miei amici del
Sindacato, ch'io non sono molto tenero e non è molto facile ch'io
possa essere pilotato da qualcuno!
La realtà è che allora si viveva un momento del tutto
particolare e chi ha avuto voglia di lavorare e di dare un
contributo sa che si è cercato di stabilire la verità con quei
mezzi che avevamo a disposizione e sa anche che allora si è cercato
di fare chiarezza affinché l'immagine della Valle d'Aosta non ne
uscisse offuscata.
Lascio al Presidente della Giunta ed alla maggioranza ogni
decisione in merito, ma io vi dico che, personalmente, dopo gli
attacchi che ho sentito e che sono stati avanzati anche da certi
giornali, sarei ben felice (e cercate di capirmi anche voi della
maggioranza!) di riaprire i lavori della Commissione d'inchiesta,
perché solo nei lavori di una Commissione è possibile dimostrare
più ampiamente che "le cacchiate" o "il falso", come hai detto tu o
come ha detto...
ALOISI (fuori microfono):
Io ho letto...
BENEFORTI (D.C.):
No, tu hai letto quella parte che ti
pareva!...
Anche per dimostrare che non c'è stata animosità verso nessuno e
tantomeno si è cercato di trovare il colpevole di tutta questa
vicenda, come qualcuno ipotizza...
Tutte le osservazioni sulla relazione che sono state fatte qui
oggi potevano benissimo essere avanzate allora, quando si lavorava
insieme e ci si incontra va anche molto spesso.
Credo che noi abbiamo lavorato a fondo. Certamente abbiamo
cercato di inserire nelle relazioni quello che a noi risultava.
Torno a ripetere che, specie per quanto riguarda la prima
relazione, noi, e non la Giunta, ci eravamo assegnati il mandato di
fotografare la situazione per consentire al Consiglio di assumere
le decisioni conseguenti.
Pertanto io non ho né dubbi e né so spetti d'aver sbagliato! Non
voglio dire che tutto sia stato perfetto e che non possa esserci
qualche incongruenza, ma ritengo di dover difendere non il mio
operato, ma l'operato della Commissione e di quelli che
effettivamente hanno contribuito ai suoi lavori!
Aggiungo anche che non abbiamo lavorato da soli, perché in una
relazione c'è anche scritto che il Presidente del la Commissione ha
avuto anche dei contatti con i magistrati di Torino e, se ci
fossero state delle falsità, come quelle supposte dal Consigliere
Aloisi, credo che mi sarebbero state fatte notare. Del resto tutta
la documentazione che abbiamo avuto a disposizione e tutte le
nostre relazioni non ce le siamo tenute chiuse "in saccoccia"
perché bisognava tenerle lì, ma esse circolavano liberamente e sono
giunte anche a Torino. Ritengo che quei giudici non siano affatto
teneri e che non si facciano pilotare, per cui se avessero notato
qual che incongruenza avrebbero certamente assunto dei
provvedimenti.
Il Consigliere Baldassarre ha presentato una mozione sulla
documentazione richiesta e che non è stata data...
BALDASSARRE (fuori microfono):
Ci sono le lettere...
BENEFORTI (D.C.):
Nessuno smentisce l'esistenza delle
lettere; le lettere ci sono! Però io voglio dire che, se la
documentazione che ci è mancata è quella prodotta nella Conferenza
dei Capigruppo, alla quale io ho partecipato, o quella prodotta per
iscritto dall'ex Commissario Manganone, non cambia assolutamente
niente!
BALDASSARRE (fuori microfono):
Ce n'è dell'altra!
BENEFORTI (D.C.):
Consigliere Baldassarre, per piacere!
L'ex Commissario Manga none non dice che ce n'è dell'altra e non
l'ha scritto da nessuna parte!
(...INTERRUZIONE...)
PRESIDENTE:
Consigliere Baldassarre, per cortesia!
BENEFORTI (D.C.):
Abbi pazienza, Consigliere Baldassarre!
Sarà il giudice che
BALDASSARRE (fuori microfono):
Lo dice in una
lettera!
PRESIDENTE:
Consigliere Baldassarre, per cortesia! Avrà
poi tutto il tempo per intervenire nella discussione generale!
BENEFORTI (D.C.):
Non mi interessa quel lo che lui dice!
La documentazione che abbiamo avuto noi e che io ho in mano...
ALOISI (fuori microfono):
Lui dice che manca!
BENEFORTI (D.C.):
Ma lascia...! Signor Presidente! Mi
lasciate parlare?
PRESIDENTE:
Consigliere Baldassarre, per cortesia! La
smetta di interrompere! Avrà tutto il tempo per intervenire e
parlare. La stessa cosa vale per il Consigliere Aloisi!
BENEFORTI (D.C.):
I Consiglieri Baldassarre ed Aloisi
hanno assunto le funzioni di "Carnelutti Junior" (il Presidente
Bondaz sa bene che Carnelutti fu un grandissimo avvocato)...
(...INTERRUZIONE...)
Ecco, e voi volete fare "i piccoli Carnelutti" della situazione
e cercate di difendere l'ex Commissario Manganone...
BALDASSARRE (fuori microfono):
Ma che Manganone! Ma che
Manganone!
PRESIDENTE:
Per cortesia, Consigliere Baldassarre!...
Consigliere Baldassarre!... Consigliere Baldassarre!... Consigliere
Baldassarre, la smetta!
BENEFORTI (D.C.):
Consigliere Baldassarre!
PRESIDENTE (D.C.):
Consigliere Beneforti, per cortesia,
lei prosegua nella sua esposizione, ma eviti di tirare per i
capelli i suoi oppositori!
BENEFORTI (D.C.):
Caro Presidente, prima hanno tirato
anche me per i capelli! Deve essere chiaro che io non ho animosità
nei confronti di nessuno, né nei confronti dell'ex Commissario
Manganone e né, tantomeno, nei confronti dei controllori regionali!
Mi auguro soltanto che si riesca a trovare la verità e che si possa
dimostrare che nulla è vero di quanto qualcuno suppone! Per l'amor
di Dio, io non ho assolutamente di questi problemi e non godo
certamente nel sapere che altri siano accusati a torto di aver
commesso alcunché! Io non ci sono...
BALDASSARRE (fuori microfono):
Ma i fatti...
PRESIDENTE:
Consigliere Baldassarre, la deve smettere!
Glielo dico per rispetto al Consiglio!
BENEFORTI (D.C.):
Io, per rispetto al Consiglio, non dico
di più!
PRESIDENTE:
Consigliere Beneforti, prosegua la sua
esposizione!
BENEFORTI (D.C.):
Probabilmente dire la verità dà
fastidio a qualcuno!
Le lettere ci sono, e ci sono anche le risposte! Nessuno nega
questo, va bene! Io voglio dire che la documentazione che ci ha
rimesso l'ex Commissario Manganone non modifica proprio niente! Che
noi l'avessimo avuta o meno, le cose non sarebbero affatto
cambiate!
Il Manganone ci ha rimesso quella documentazione il 6 marzo 1986
ed io ho convocato una riunione apposita della Commissione per
vedere se era il caso di dare una risposta; ma, guarda caso,
nessuno, in quella sede, ha ritenuto di dover dare una risposta a
quella lettera ed io non ho mandato la risposta che pure avevo
preparato.
In quella lettera il Manganone dice va ancora:
"Era
assolutamente necessario sentire lungamente vecchi e nuovi
dipendenti, sia di Aosta che di St. Vincent, soprattutto i
Vicecommissari ed a maggior ragione il sottoscritto, sia in Giunta
che nelle due inquirenti, Beneforti e Porzio. Si sarebbero chiariti
e sviluppati molti quesiti ed interrogati vi al momento giusto, che
ci avrebbero fatto comprendere e maggiormente giustificato alcune
decisioni, accordi...".
La documentazione che ci ha rimesso l'ex Commissario Manganone
in quel giorno, in allegato alla lettera del 6 marzo 1986, è
insignificante ed io avevo preparato in proposito una risposta del
la quale ora vi leggo ora qualche passo.
"La Commissione non ha esaminato le relazioni che il signor
Manganone sostiene... perché non le avevamo ricevute. Tuttavia, da
un esame della documentazione che il signor Manganone ha allegato
alla lettera del 6 marzo, si rileva che la stessa era, come è,
ininfluente per i lavori della Commissione, in quanto si trattava
di tre comunicazioni di servizio del 1975, 1978 e 1980, inerenti
compiti e doveri dei controllori regionali.
Una delle suddette comunicazioni di servizio, che erano state
emesse dal Commissario Daniele Fosson e precisamente quella del 6
gennaio 1975, contiene una tabellina sugli orfanelli, di cui la
Commissione era venuta a conoscenza del contenuto, ma non della
copia (vedi relazione del Consiglio del 14 gennaio); una fotocopia
del solo frontespizio di un'unica relazione che il Manganone
sostiene di aver rimesso al Presidente della Giunta in data 7
dicembre 1983, della quale allora ci lanciò soltanto un fischio; di
due fogli di un verbale di consegna che il signor Manganone avrebbe
sottoscritto con il suo predecessore.
Da questi non si poteva, come non si può oggi, trarre alcun
supporto per la verifica che la Commissione era chiamata ad
effettuare".
Quindi, questa documentazione del 6 marzo, che del resto tutti
avete a disposizione, non influisce affatto sulle decisioni assunte
dalla Commissione. Sfido chiunque a rileggersela ed a stabilire se
c'è qualche influenza.
(...INTERRUZIONE...)
Scusa Consigliere Baldassarre, ma ascolta! Così dopo non
interrompi. E non ascoltare solo quello che ti pare!
La documentazione che sta dentro il plico che ci è stato rimesso
non influisce sui lavori della Commissione! Io mi sono riletto
attentamente tutte le dichiarazioni in essa contenute.
C'è una relazione che comunica tutti i fatti e le entrate e che,
in relazione al gennaio del 1981, dice:
"Il tempo buono permette
l'esecuzione a regola d'arte delle opere che si stanno
facendo";
nel febbraio del 1981 precisa che:
"I lavori
esterni di ampliamento procedono in modo regolare e veloce. La
costruzione delle sale giochi è ormai fuori, mentre la strada di
accesso al Billia ed al parcheggio è in fase di buon avanzamento,
così pure le altre opere...
L'organico regionale sviluppa con attenzione i compiti
affidati e, per il momento, non sono assolutamente necessari altri
turni e servizi; l'orario è identico a quello vigente in passato...
Il conteggio dei biglietti è eseguito dalle ore 15 del giorno
successivo...
L'approvazione della convenzione SAI-SET, da parte del
Consiglio regionale, pare abbia fatto riflettere molti, anche se da
parte di alcuni tecnici è emersa l'intenzione di ricorrere, dicono
loro, al T.A.R. ed al Coordinamento".
(...INTERRUZIONE...)
BENEFORTI (D.C.):
Ma lasciate parlare! Tutte queste note
dicono praticamente che le cose vanno avanti, che tutto è sotto
controllo, che la situazione va bene, che i lavori delle varie
opere procedono, che i rapporti con le società sono ottimali...
BALDASSARRE (fuori microfono):
Vogliamo leggere l'intero
fascicolo!
BENEFORTI (D.C.):
Consigliere Baldassarre, se la metti su
questo piano, ogni volta che parlerai tu ti interromperò anch'io!
Abbi pazienza, perché questa è una scorrettezza bella e buona anche
nei confronti degli altri Colleghi!...
Si parla di un ambiente troppo sindacalizzato. Vi dà fastidio
che l'ambiente SITAV sia sindacalizzato? Magari vi va bene quello
SAISET che non era sindacalizzato?
Ma tutte queste note che cosa modificano? Le avete lette? Che
cosa modificano rispetto alla convenzione che noi abbiamo
fatto?
Dei fuori-busta già sapevamo! Delle tabelline già sapevamo! Di
tutto quello che avveniva e che è scritto qua dentro noi già
sapevamo! Io me le sono lette molto attentamente e vi potrei citare
tante altre circostanze, ma, guarda caso, l'unica cosa che manca
qui dentro è il fatto che in quattro anni non è mai stato
registrato alcun bisticcio con la SITAV e neppure con la SAISET!
Tutto va bene! È possibile che in tre o quattro anni non si sia mai
verificato alcuno scontro tra il Commissario e la SITAV? Eppure qui
dentro non c'è niente in merito!
ALOISI (fuori microfono):
Leggi bene, leggi bene!
BENEFORTI (D.C.):
L'ho letto tutto e del resto non voglio
far perdere del tempo al Consiglio, ma qui dentro non c'è niente
che noi non sapevamo; vi si parla anche dei fuori-busta!
Chiaro?
Anche in riferimento al controllo del punto e banco e dei giochi
americani sappiamo ben tutti che il controllo non c'era perché una
convenzione prevedeva che si dovesse corrispondere alla Regione una
cifra fissa. Con questo però, io non voglio dire che l'ex
Commissario Manganone non abbia fatto bene a presentare la presente
documentazione. Per l'amor di Dio! Egli ha fatto bene, perché cerca
la propria difesa! Ma di qui a dire che questa documentazione
incide su quello che la Commissione ha già fatto e che quindi
bisogna modificare la relazione, proprio perché c'è questa
documentazione, ne passa di strada e di tempo!
Veniamo ora alla relazione del Consiglio ed alle famose pagine
dalla 67 alla 73...
RICCO (fuori microfono):
Stai calmo, stai calmo!
BENEFORTI (D.C.):
Sono calmo, sono calmo!
Quanto è detto dalla pagina 67 alla pagina 73 e poi più avanti
fino alla pagina 83 (pagine che l'ex Commissario Manganone contesta
e per le quali si risente anche il Consigliere Aloisi perché sono
presenti nella difesa dell'avv. Biagini) non l'abbiamo inventato
noi come Commissione. In quelle pagine si dice:
"La Commissione, nell'adempimento del mandato conferitole dal
Consiglio, ha altresì esaminato gli aspetti connessi con la
congruità del sistema regionale dei controlli sull'attività della
Casa da Gioco.
A questo scopo la Commissione ha avuto diversi incontri con
il Commissario regionale provvisorio presso la Casa da Gioco, con
l'Ispettore regionale addetto alle manifestazioni, nonché con il
personale regionale di ruolo addetto ai controlli dei
giochi...".
Va bene, se non vi interessa, io...
PRESIDENTE:
Signori Consiglieri!
BENEFORTI (D.C.):
Voglio dire che noi abbiamo sentito
tutti coloro che doveva no essere sentiti ed inoltre che le
dichiarazioni riportate in questa relazione sono proprio le stesse
che quelle persone hanno effettivamente rilasciato.
Non dico altro, anche se anch'io dovrei aggiungere qualche cosa
che però esporrò in un altro momento.
Si dice ancora:
"Nel rispetto delle disposizioni di
forfetizzazione dei proventi non sono mai stati posti in essere
controlli sui giochi americani del punto e banco e simili...".
Ma questo non l'ho inventato io, non l'ha inventato il Consigliere
Mafrica o il Consigliere Pollicini, o chi era allora presente in
Commissione, perché queste cose le ha dette il Sanchioli! Noi ci
sia mo solo limitati a riportare in questa relazione la fotografia
della situazione, tant'è che e stesse cose sono state dette anche
dal corpo dei controllori regionali!
Sappiamo tutti che c'era una tabellina (del resto è scritto
anche qui!), sappiamo tutti che c'erano le 165.000 lire e che c'era
il fuori-busta e tutto il resto!
L'ex Commissario Manganone, in sede di Conferenza dei
Capigruppo, ha dichiarato che era falso che i gettoni fossero stati
dati come mancia al personale della SITAV. In realtà, però, essi
veni vano dati proprio come mancia al personale della SITAV, tant'è
vero che lo stesso personale, tramite la propria rappresentanza
sindacale aziendale, avanzò reclamo, mi pare, sia nei confronti
dell'ex Commissario Manganone e sia nei confronti della SITAV,
perché, non ricevendo più i gettoni, essi sosteneva no di essere
decurtati delle mance. Tutti ci ricordiamo di questo fatto che è
anche registrato a verbale negli atti della Commissione, dai quali
risulta che i controllori sostenevano che i gettoni fuori corso
dovevano rimanere perché avevano un carattere promozionale per il
gioco all'interno della Casa da Gioco.
Allo stesso modo era venuto fuori anche il discorso dei fuori
busta che ci era stato chiaramente detto in Commissione dai
controllori, così come quello delle "poussettes", degli orfanelli,
dei prestasoldi...
Su tutti questi aspetti, però, il Consiglio ha preso i suoi
provvedimenti, alcuni proposti dalla Giunta, molti dal suo
Presidente ed altri direttamente dallo stesso Consiglio, che hanno
cambiato moltissime cose all'interno del Casinò!
Forse ci vogliamo dimenticare che abbia mo cambiato quasi tutto
con la regolamentazione che abbiamo portato avanti: dai gettoni
fuori corso che non ci sono più, dalle "poussettes", dai
prestasoldi, dal conteggio biglietti che veniva effettuato al
giorno dopo, dal biglietto d'ingresso alle sale da gioco, dai
biglietti omaggio?
Io non ho qui l'elenco di tutti i provvedimenti che sono stati
presi, ma il Presidente della Giunta, che è qui presente, è anche
buon testimone di quanto è stato cambiato!
Non ci si venga a dire:
"Quale legge ha detto che non si
doveva eseguire alcun controllo?"
Si tratta della legge
regionale n. 167, quella che prevedeva le 165.000 lire; ed in essa
c'è scritto che i controllori regionali, all'interno del Casinò,
non possono toccare né fiches e né soldi! In quella legge sono
specificati tutti i vari obblighi e doveri dei controllori
regionali!
Non ci si può certamente rifare alle leggi del Parlamento
italiano, ma ci si deve rifare alla legge con la quale la nostra
Regione determinò quelle 165.000 lire al mese e con quella stessa
legge furono anche ribaditi i diritti ed i doveri dei dipendenti.
In essa erano specificati i compiti del Commissario, quelli del
Vicecommissario ed anche quelli dei controllori regionali. Quindi
noi non abbiamo inventato niente!
Quando si dice che essi avevano preso quei soldi "fuori legge",
si dice il vero, perché nessuna legge prevede che un ente pubblico,
come siamo noi, possa dare, come in questo caso, dei fuori-busta ai
controllori regionali!
Che la colpa sia loro o meno, questo è un altro discorso! La
realtà però è che li hanno presi "fuori legge", perché la legge non
c'era! E queste cose bisogna tenerle presenti e bisogna dirle!
Noi allora non abbiamo fatto il processo alla persona Manganone
ed ai controllori dell'Amministrazione, così come non mi sento in
obbligo di farlo oggi. Ma non si può neanche dire che abbiamo
portato avanti in modo falso e distorto i lavori della Commissione
e che abbiamo interpretato le cose così come pareva a noi!
Vi ho già detto una volta che anche i giudici hanno ritenuto
valido il contenuto della relazione e ciò è la dimostrazione più
evidente della falsità dell'accusa di falsa interpretazione dei
fatti. Anche il T.A.R. ha ritenuto valido il contenuto della
relazione quando noi abbiamo portato avanti il discorso della
revoca.
Dov'è, allora, quel "grande controllo" a cui si fa riferimento?
Il T.A.R. dice in proposito:
"Le risultanze della terza
relazione sui lavori della Commissione Affari Generali, allargata
ai Capigruppo, sono tali da consentire di individuarla
responsabilità della SAISET in relazione alle soppressioni ed
occultazioni accertate..."
(...INTERRUZIONE...)
Noi sappiamo che esisteva una convenzione e che il punto e banco
non era controllato.
Ma senza cattiveria io posso dire che se tutto fosse stato sotto
controllo, per quanto concerne i giochi americani, non si sarebbe
di certo arrivati alla disdetta della convenzione.
E la sentenza del T.A.R. dice appunto:
"Le risultanze della
terza relazione sui lavori della Commissione Affari Generali
allargata ai Capigruppo sono tali da consentire di individuare la
responsabilità della SAISET in relazione alle sottrazioni ed
occultazioni accertate...
È emerso che in sede di indagine penale a carico di
responsabili della gestione della SAISET sono emersi fatti e
situazioni comprovanti...
È stato accertato che la SAISET operava una sistematica
sottrazione...".
Queste cose sono state scritte dal Tribunale, sulla base della
terza relazione che noi abbiamo fatto ed approvato in questo
Consiglio con la revoca! Quale controllo quindi è stato fatto sui
giochi americani? Solo dopo la chiusura dell'istruttoria potremo
vedere quale sarà la situazione e solo allora potremo avere in mano
una parte di verità, certamente più estesa di quella di cui
disponiamo oggi.
Mi scuso con i Colleghi se ho parlato in questa maniera, forse
un po' risentita, ma l'ho fatto perché nei lavori di questa
Commissione io ci ho messo l'anima ed intendo mettercela anche
oggi.
Non mi sono mai messo contro nessuno, neppure contro il
Commissario e contro i controllori regionali.
È chiaro che io non godo né della stima né della fiducia dei
controllori regionali e ciò forse da diverso tempo. Ma questo non
significa nulla.
Per quanto mi riguarda posso dirvi in tutta sincerità e serenità
di coscienza ch'io mi sento tranquillo del lavoro che ho svolto. Do
anche atto, come qualcuno ha già riconosciuto qui dentro, che la
Commissione ha effettivamente lavorato.
Pertanto, personalmente dico e ripeto che, se la maggioranza e
la Giunta riapriranno i lavori di questa Commissione (ed io mi
atterrò alle loro decisioni), io mi riterrò l'uomo più contento del
mondo per il semplice fatto che potrò finalmente dimostrare che
molto poco si può ancora fare oltre a quello che noi abbiamo
scritto nella nostra relazione, il contenuto della quale certamente
corrisponde a verità. Grazie.
Si dà atto che alle ore 20,01 riassume la Presidenza il
Presidente BONDAZ.
PRESIDENTE:
Ha chiesto la parola il Presidente della
Giunta, Rollandin; ne ha facoltà.
ROLLANDIN (U.V.):
Le débat, c'était normal, a réexaminé
une série de requêtes, et a même porté à des accusations au ni veau
des différents membres de la Commissions. Etant donné que nous
avons toujours respecté un rapport loyal tant avec les autres
forces politiques qui ne font pas partie de la majorité qu'avec une
information que nous voudrions correcte au maximum, étant donné
aussi qu'il y a plusieurs requêtes, je demanderai cinq minutes de
suspension pour examiner certains problèmes.
Si dà atto che la seduta è sospesa dalla ore 20.15 alle ore
20.22.
PRESIDENTE:
Ha chiesto la parola il Presidente della
Giunta Rollandin; ne ha facoltà.
ROLLANDIN (U.V.):
En remerciant le Conseil d'avoir
accepté la suspension de cinq minutes, je crois que lorsqu'on veut
examiner les problèmes administratifs, nous avions toujours
souligné que nous ne voulions pas nous substituer aux juges qui
doivent examiner les différents dossiers, pour donner les réponses
que nous souhaitons très rapides pour rétablir la clarté sur toute
cette période et, parallèlement nous avons toujours soutenu que la
possibilité du débat et la disponibilité des Conseillers visaient à
donner un jugement politique sur les faits qui concernent les
années que nous connaissons à propos de la gestion et des rapports
entre Administration régionale et Casino.
J'ai écouté avec attention les interventions des différents
Conseillers sur les trois motions qui partaient des propositions
différentes. La motion de Baldassarre dénonçait le manque de
documentation vis-à-vis de certaines requêtes à ce propos je dis
que suite à la première lettre, lue par M. Baldassarre - et
n'oublions pas certaines dates: la première lettre envoyée par le
Président de la Commission date du 12 décembre '83 et les faits
commencent en novembre '83 il y a une lettre de réponse - et si M.
Baldassarre était honnête il devait dire qu'elle n'a pas été signée
de ma part. Il faut être honnête jusqu'au fond: je ne renie pas
cette lettre mais je ne l'ai pas signée.
Il y a un'autre lettre de M. Beneforti qui demande des
éclaircissements, à la quelle on répond le 6 février: "Con
riferimento alla nota del 2 febbraio concernente l'oggetto si
trasmette la seguente documentazione: corrispondenza e atti
riguardanti i giochi di cui al punto b) dell'articolo 2 della
Convenzione SAISET..., corrispondenza riguardante l'accantonamento
di una aliquota.., della Regione e prospetto delle somme relative.
Per quanto riguarda ancora la generica richiesta di altri documenti
si prega di voler meglio precisare la natura degli stessi poichè è
impensabile di dover riprodurre a caso la documentazione
riguardante l'argomento, in atti presso questa Presidenza, dove
peraltro la stessa è consultabile".
Ce qui signifie deux choses:
1) il n'y a jamais eu l'intention de la Présidence de la Junte,
ni des Conseillers des forces de la majorité de cacher n'importe
quoi; 2) les documents étaient là pour être consultés.
Suite à cette lettre, on n'a jamais eu d'autres requêtes.
En effet, lorsque M. Mafrica m'avait accusé d'avoir caché les
documents, j'avais répondu: "je ne veux ni entrer dans la
polémique, ni donner une réponse selon les accusations qui me sont
adressées".
Je veux répéter que chaque fois que j'ai reçu une lettre, j'ai
toujours répondu aux requêtes. Je n'ai pas ici les lettres pour
donner des réponses sérieuses; je vérifierai s'il y a des documents
auxquels je n'ai pas répondu.
Les documents diront certainement quelque chose de différent par
rapport à ce que disait M. Baldassarre. La lettre du 1er octobre
'84 était la réponse à M. Manganone avec laquelle je transmettais
les documents qui sont indispensables à la Commission et comme je
donnais à M. Manganone ces documents, j'avais adressé pour
information la même lettre à M. Maurizio Laudi.
Sur la question de la motion présentée par M. Aloisi, sans
entrer dans les détails, il faut surtout retenir que dans son
ensemble l'Administration régionale vis-à-vis de M. Manganone a une
attitude qui, selon M. Aloisi n'est pas juste etc...
Nous avons déjà dit quelle était l'attitude à la base du choix
vis-à-vis de M. Manganone. Justement, l'autre jour j'ai donnée une
réponse à M. Aloisi ou j'ai dit: "Je souhaite qu'il ait le plus tôt
possible la réponse du Conseil d'Etat sur le problème n. 1: M.
Manganone est-il oui ou non employé de l'Administration régionale?
Résolu ce problème tous les autres auront un différent relief.
Sème motion de M. Mafrica: je crois que là le problème a été
examiné avec une autre envergure. On a repris certaines exigences
qui étaient à la base du choix de charger la commission d'examiner
une série de problèmes, à laquelle la commission a donnée des
réponse et le Conseil régional a déjà adopté une série de mesures
qui ont changé les attitudes au sein de la Maison de jeu. Je suis
le premier à reconnaître qu'il y aurait encore des améliorations à
faire. Mais je crois que l'attitude des Conseillers était la
suivante: "Il y a du bruit vis-à-vis de documents, des questions
qui se sont passées, etc...".
Alors s'il y a la volonté du Conseil d'examiner tous es dossiers
et de permettre à l'opinion publique de juger ce qui se passe afin
de dissiper tous les doutes, il y a l'exigence de reprendre les
travaux de la Commission, pour examiner les faits et donner une
réponse.
En considération de ces faits, je crois qu'on ne peut que
partager la solution de reprendre les travaux et on le fait pour
une considération assez simple qu'on a essayé de remettre dans cet
ordre du jour:
"Il Consiglio regionale,
a conclusione del dibattito svoltosi in merito alla vicenda
del Casinò, al fine di:
- rispettare l'esigenza di una puntuale informazione;
- evitare facile strumentalizzazione su una vicenda su cui
tutti sperano di fare chiarezza;
- esaminare eventuali fatti intervenuti dalla conclusione
dell'inchiesta ad oggi;
- mantenere un corretto rapporto tra tutte le forze
politiche:
DELIBERA
di dare mandato alla Commissione affari generali allargata ai
Capigruppo, di riprendere i propri lavori di accertamento e
verifiche sulla casa da gioco e rassegnare al Consiglio una
relazione conclusiva entro il 30 marzo '87."
Avec cette proposition, nous voulons démontrer que nous ne
voulons pas un débat stérile, pour cacher les faits, et surtout pas
pour mettre certains membres de la commission compétente en
difficulté.
A maintes reprises, les Conseillers avaient quelque peu reproché
de n'avoir pas le temps disponible d'examiner les vrais problèmes
de notre Vallée.
Je me souhaite qu'il y ait la possibilité d'examiner avec tout
le calme possible les documents et tout ce que la commission croira
bon de faire. Je crois que, comme d'autres Conseillers l'ont fait,
on ne peut que se rappeler que l'Administration régionale ne doit
pas uniquement concentrer son travail sur le problème du
Casino.
Je souhaite du sérieux de la part de tous les Conseillers pour
donner des réponses sérieuses à tous ceux qui attendent de la part
du Conseil un travail dans la bonne direction.
J'invite les Conseillers à accepter cette proposition et de
renvoyer à la commission compétente toutes les questions qui
doivent être posées.
PRESIDENTE:
Credo che i lavori del Consiglio potrebbero
anche ritenersi conclusi, almeno per quanto concerne questo punto
all'ordine del giorno, anche perché tutte le altre discussioni,
richieste e valutazioni potranno essere fatte in sede di
Commissione Affari Generali allargata ai Capigruppo.
Apporto solo una modificazione al testo del deliberato, nel
senso che la dizione "entro quattro mesi" dovrà essere sostituita
con la nuova formula "entro il 30 marzo 1987" anzi "entro il 31
marzo 1987", così diamo un giorno di tempo in più alla Commissione
che potrà darci una relazione molto più ponderata.
Ha chiesto la parola il Consigliere Torrione; ne ha facoltà.
TORRIONE (P.S.I.):
Prendo atto con soddisfazione che la
maggioranza ha accolto l'impostazione che noi avevamo suggerito. Do
anche atto al Presidente della Giunta di aver raccolto alcune delle
raccomandazioni che noi avevamo avanzato.
Se così non fosse stato, probabilmente oggi sarebbe risultato
"sconfitto" l'intero Consiglio regionale. In questo modo, invece,
ancora una volta, di fronte ad una vicenda difficile e per certi
versi paralizzante (anche se non lo dovrebbe essere), il Consiglio
ha saputo riappropriarsi delle sue competenze, per non lasciare
zone d'ombra, per evitare che illazioni varie turbino la
collettività valdostana e per cercare, nei limiti del possibile, di
dare un giudizio politico e amministrativo, ripeto politico e
amministrativo, sui fatti emersi negli ultimi tempi.
Dobbiamo prendere atto di questo atteggiamento della maggioranza
e, siccome non siamo qui solo per fare dell'opposizione
preconcetta, riconosciamo che, quando gli atteggiamenti sono
coerenti e conseguenti, devono essere debitamente rimarcati.
L'atteggiamento di oggi della maggioranza è estremamente
responsabile e noi lo condividiamo.
Per questo motivo il nostro voto sarà favorevole nei confronti
dell'ordine del giorno. Grazie.
PRESIDENTE:
Ha chiesto la parola il Consigliere
Baldassarre; ne ha facoltà.
BALDASSARRE (P.S.D.I.):
Io non farò dei complimenti alla
maggioranza, perché ritengo che l'approvazione di questo ordine del
giorno sia un atto dovuto verso l'opinione pubblica e noi ci
aspettavamo che il Consiglio regionale provvedesse a far effettuare
ulteriori accertamenti su questa vicenda che interessa il Casinò di
St. Vincent.
Approfitto dell'occasione per tranquillizzare il Consigliere
Mafrica ricordandogli che la mia mozione, a differenza delle altre,
partiva dal presupposto che io qui ribadisco e cioè che quelle
lettere, con quei numeri di protocollo, esistono effettivamente e
sono il risultato di ricerche da me effettua te; di tutte le
lettere in mio possesso distribuirò una fotocopia.
Apro una parentesi per dire che non si può offendere, non solo
l'intelligenza di un Consigliere regionale, ma addirittura il
prestigio umano, che per noi è sacro. In questo momento non posso
ricordarmi e quindi non posso giurare se la prima lettera, prot. n.
126 Gabinetto della Presidenza della Giunta, era firmata o meno dal
Presidente Rollandin, perché non ho quelle lettere a portata di
mano; però quello era il tenore della lettera.
Signor Presidente, non certo per fare polemica ma solo per
precisare alcune cose, possiamo anche andare oltre...
ROLLANDIN (fuori microfono):
Riprendiamo ancora tutto il
discorso?
BALDASSARRE (P.S.D.I.):
No, no! Non lo riprendiamo, ma
facciamo solo una doverosa precisazione! Potrei polemizzare...
ROLLANDIN (fuori microfono):
Se vuoi quella lettera ce
l'ho anch'io!
BALDASSARRE (P.S.D.I.):
Sì, va bene! Però io non so
se...
PEDRINI (fuori microfono):
C'è una apposita Commissione
e, invece di continuare qui, non devi far altro che continuare in
sede di Commissione!
BALDASSARRE (P.S.D.I.):
Io non sto aprendo i lavori della
Commissione, ma sto cercando di fare delle precisazioni.
Può darsi che la prima lettera della Presidenza della Giunta,
siglata dal Presidente Rollandin e firmata da non so quale
Consigliere, negasse, con la scusa di "fatti riservati", la
documentazione richiesta.
Ma nella lettera-richiesta successiva, alla quale ha poi fatto
seguito una lettera-risposta "firmata" dal Presidente Rollandin, la
Commissione diceva: "Si ribadisce la necessità...".
Quando si risponde ad una lettera io credo che, perlomeno, la si
debba aver letta con una certa attenzione e serietà; ne consegue
che il sottoscritto ritiene che il Presidente debba aver letto la
lettera-richiesta inviatagli dalla Commissione.
Non vado oltre, perché si tratta di questioni che dobbiamo
dibattere in sede di Commissione, ed ho voluto solo precisare
questa circostanza.
Non condivido la parte preliminare di questo ordine del giorno,
dove si parla di "strumentalizzazione", perché non credo che in
questo Consiglio si stia facendo della strumentalizzazione, così
come credo che non la si possa fare fuori. Ne consegue che non
stiamo cercando di "evitare possibili strumentalizzazioni", perché
noi stiamo cercando di avere dei chiarimenti.
Sono invece d'accordo sulla parte deliberante di questo ordine
del giorno.
Nutro delle perplessità sull'affidare di nuovo alla Commissione
Affari Generali (Però, quando si parla di "ricostruire", non si può
che riaffidare alla stessa Commissione) questo supplemento di
indagini, perché, come ho già avuto modo di dire, e me ne assumo la
piena responsabilità, a me non è piaciuto il lavoro della
Commissione Affari Generali sotto la Presidenza del Consigliere
Beneforti, tanto è vero che nessuna delle tre relazioni è stata da
me votata.
Poiché il mio voto contrario non servirebbe a far cambiare idea
alla maggioranza, voterò a favore di questo ordine del giorno
sperando che finalmente (Mi pare che in tal senso ci sia già un
impegno) sia data alla Commissione tutta la documentazione
necessaria, attualmente in possesso della Giunta e dei vari
Assessorati.
Noi operiamo in questo modo non certo per ottenere chiarezza nei
nostri confronti, ma nei confronti dell'opinione pubblica che si
attende quella chiarezza che noi intendiamo perseguire.
Pertanto, dopo aver espresso le mie perplessità su questa
approvazione da parte della maggioranza, cosa che invece io ritengo
un atto dovuto, dichiaro che voterò a favore di questo ordine del
giorno.
PRESIDENTE:
Ha chiesto la parola il Consigliere Mafrica;
ne ha facoltà.
MAFRICA (P.C.I.):
La distinzione fatta dal Presidente
della Giunta ha colto abbastanza nel segno il senso della mozione
presentata dai Gruppi: Comunista, Socialista e di Nuova
Sinistra.
Infatti, nel deliberato di questa mozione c'era scritto:
"1) riesaminare alla luce dei fatti nuovi la documentazione
già vagliata;... 3) acquisire tutta la documentazione relativa, o
comunque connessa, ai lavori del Tiro a volo e relazionare nel più
breve tempo possibile al Consiglio regionale, nell'intento di
ridare fiducia all'opinione pubblica e credibilità al massimo
Consesso istituzionale valdostano".
Poiché ci sembra che in questo ordine del giorno, che manifesta
al Consiglio un indirizzo di serietà ed un chiaro intento di
massimo approfondimento del problema, siano rispettate le
indicazioni della mozione, noi voteremo a suo favore.
PRESIDENTE:
Ha chiesto la parola il Consigliere Pedrini;
ne ha facoltà.
PEDRINI (P.L.I.):
Pochi minuti fa è stato distribuito "il
malloppo" relativo al prossimo Consiglio regionale. In esso è
prevista anche una mia mozione, relativa al presente ordine del
giorno.
La stessa mozione sarebbe dovuta arrivare tre giorni prima, ma,
per un disguido tecnico non imputabile al sottoscritto, essa è
arrivata in ritardo. Senza il ritardo lamentato la mozione sarebbe
stata discussa questa sera insieme alle altre tre.
Poiché quanto ha detto il Presidente della Giunta può essere
interpretato come la giusta conclusione del dibattito di questa
sera comunico sin d'ora che ritirerò quella mozione perché sarà già
superata dalle circostanze per il prossimo Consiglio.
PRESIDENTE:
Ha chiesto la parola il Consigliere Aloisi;
ne ha facoltà.
ALOISI (M.S.I.):
Accetto con soddisfazione la decisione
della maggioranza del Consiglio di approvare questo ordine del
giorno relativo alla riapertura dei lavori della Commissione e
quindi, ritenendomi più che soddisfatto, dichiaro che voterò a
favore dell'ordine del giorno.
Vorrei rispondere ad alcune provocazioni, come quella del
Consigliere Beneforti:
"La vergogna di questo Consiglio sei tu,
Aloisi!",
ma non lo faccio per rispetto al Consiglio ed anche
perché è stata assunta una decisione corretta e che va, finalmente,
nel senso che io auspicavo e cioè quello di rendere giustizia e di
ricercare la verità in merito sull'intero problema.
PRESIDENTE:
Do lettura e pongo in votazione le premesse
ed il testo finale del deliberato:
IL CONSIGLIO REGIONALE
a conclusione del dibattito svoltosi in merito alla vicenda
del Casinò, al fine di:
- rispettare l'esigenza di una puntuale informazione;
- evitare facili strumentalizzazioni su una vicenda su cui
tutti sperano di fare chiarezza;
- esaminare eventuali fatti intervenuti dalla conclusione dei
lavori della Commissione ad oggi;
- mantenere un corretto rapporto fra tutte le forze
politiche;
DELIBERA
di dare mandato alla Commissione Affari Generali allargata ai
Capi Gruppo di riprendere i propri lavori di accertamenti e
verifiche sulla Casa da Gioco e rassegnare al Consiglio una
relazione conclusiva entro il 31 marzo 1987.
ESITO DELLA VOTAZIONE
Presenti, votanti e favorevoli: 32.
Il Consiglio approva all'unanimità.
PRESIDENTE:
Signori Consiglieri, a questo punto, prima di
andare avanti e prendere in considerazione il punto dell'ordine del
giorno che interessa l'Assessore Borbey, credo che si debbano
intendere come ritirate le tre mozioni che sono state
presentate.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK