Consiglio Regionale della Valle d'Aosta - Oggetto del Consiglio n. 735 del 14 luglio 2004 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
SPORT E TEMPO LIBERO
Manifestazioni sportive
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 735 del 14 luglio 2004 - Resoconto
OGGETTO N. 735/XII - Coinvolgimento della Valle d'Aosta nella
realizzazione delle Olimpiadi invernali del 2006. (Reiezione di
mozione)
Mozione
Premesso:
- che la città di Torino e la Regione Piemonte si stanno
preparando per
ospitare nel 2006 i XX Giochi Olimpici
Invernali e i IX Giochi Paraolimpici Invernali;
- che, secondo le previsioni del TOROC, il solo evento
olimpico - dal 10 al 26 febbraio 2006 - vedrà l'affluenza in
Piemonte di circa un milione e mezzo di visitatori e avrà una
risonanza mediatica e pubblicitaria di immense proporzioni;
- che sono innegabili i riflessi positivi sul sistema
turistico piemontese e che il moltiplicarsi di iniziative
pre-olimpiche costituisce un ulteriore elemento d'attrazione verso
le località che saranno sedi di gare o che ospiteranno
manifestazioni collaterali, con il rischio che esse - ora ancora
poco frequentate dal grande pubblico - diventino più rinomate e più
competitive di centri valdostani come Courmayeur, Cervinia e
Pila;
- che altrettanto evidente è la concorrenza che si accinge ad
affrontare il sistema turistico-ricettivo valdostano,
strutturalmente fragile e in un periodo di preoccupante
stagnazione;
ciò premesso, il Consiglio regionale
Impegna
l'Assessore delegato
1. a promuovere collaborazioni e/o sinergie con il Comitato
organizzatore, con la Regione Piemonte, con il Comune di Torino e
con tutti quegli enti che partecipano alla realizzazione
dell'evento olimpico, al fine di coinvolgere - ove possibile, sia
nella fase pre-olimpica sia in quella olimpica - anche la Valle
d'Aosta, le sue stazioni alpine e il suo sistema
turistico-ricettivo locale;
2. a definire un piano speciale di interventi, da presentare
al Consiglio regionale entro 90 giorni, che individui le linee
d'azione e il reperimento delle risorse necessarie al conseguimento
degli obiettivi sopra indicati e al potenziamento dell'offerta
turistica locale e del sistema ricettivo nel suo insieme.
F.to: Tibaldi - Lattanzi
Président - La parole au Conseiller Tibaldi.
Tibaldi (CdL) - Per una breve illustrazione della mozione.
"Le Olimpiadi invernali di Torino saranno le Olimpiadi di tutta
l'Italia, un'occasione per celebrare il design, lo stile e la
storia del nostro Paese"
, questa è un'affermazione di Valentino
Castellani - il Presidente del "TOROC" di Torino - che ha una sua
indubbia valenza, visto che questo prestigioso evento sportivo
torna in Italia dopo l'edizione di Roma tenutasi nel 1960. È
altrettanto vero però che i giochi olimpici, secondo le stesse
previsioni del "TOROC", vedranno un'affluenza di almeno un milione
e mezzo di visitatori in una parte dell'Italia, precisamente in
Piemonte, e avranno una risonanza mediatica e pubblicitaria di
immense proporzioni. Sembra, secondo una statistica divulgata
recentemente, che almeno 7 milioni di Italiani abbiano già
dichiarato di voler seguire le Olimpiadi dal vivo; il "TOROC"
prudenzialmente ha ridotto questa affluenza al milione e mezzo, di
cui vi dicevo prima.
Le Olimpiadi invernali dureranno 16 giorni con inizio il 10
febbraio 2006, coinvolgeranno 85 comitati olimpici nazionali, 2.500
atleti e oltre 20.000 persone al seguito. Accanto ai giochi
olimpici si terranno anche i giochi paraolimpici, dal 10 al 19
marzo, con meno discipline, ma con la partecipazione di 40 comitati
nazionali, circa 1.200 atleti e quasi 10.000 persone al seguito.
Imponente anche la quantità di strutture che sono utilizzate: oltre
un centinaio fra impianti sportivi e siti di allenamento che
vedranno sfidarsi gli atleti olimpici, tra i quali l'impianto di
ghiaccio a Pinerolo, il "Lingotto", l'impianto avveniristico per il
pattinaggio di velocità che dopo le Olimpiadi passerà al centro
fieristico "Lingotto", poi ancora il "Palavela", struttura in
cemento armato del 1961, costruita per celebrare il centenario
dell'Unità italiana, che oggi è stata riqualificata per l'occasione
con un progetto di Gae Aulenti, infine i vecchi mercati generali
ospiteranno il villaggio olimpico. Questa, a nostro avviso, è una
premessa indispensabile per disegnare, tracciare, per chi ancora
non avesse seguito con attenzione, la "galassia" dell'impalcatura
olimpica che si sta creando nella vicina Regione piemontese. Per
quanto riguarda i costi e i ricavi, le Olimpiadi di Torino hanno
visto una somma di 1,2 miliardi di euro stanziati con una legge
creata appositamente dal Parlamento, 500 milioni di euro di
investimenti privati e altri 1,2 miliardi di euro da parte del
comitato organizzativo; quanto ai ricavi, questi verranno in alta
percentuale dai diritti televisivi e dagli sponsor.
Fatta questa premessa, è innegabile comprendere quali saranno i
riflessi positivi sul sistema economico piemontese e il
moltiplicarsi di iniziative pre-olimpiche costituisce un ulteriore
elemento di attrazione turistica verso le località che saranno sedi
di gare o che ospiteranno manifestazioni collaterali. Senza
considerare il vorticoso movimento economico che si sta generando
intorno alla realizzazione dei siti olimpici, vale la pena
ricordare anche iniziative minori che si stanno sviluppando in
Piemonte, ne cito una ad esempio tra le tante: i "gadget" olimpici
portano a Torino una nuova azienda, la Trofé", e nuovi posti di
lavoro: questa azienda è norvegese ed è specialista nella
produzione di portachiavi a marchio "Torino 2006", ha costituito
nella capitale delle prossime Olimpiadi invernali una società
italiana, creando 7 nuovi posti di lavoro. Si tratta di un esempio
minimale, ma giusto per rendere l'idea del fatto che non solo le
infrastrutture, ma anche tutto il "contorno" sta generando un
movimento economico di attrazione e di interesse di tutto rispetto.
Numerosissime e variegate sono anche le iniziative pre-olimpiche
che stanno prendendo corpo, anche qui cito un esempio: in 9
località delle Valli di Lanzo saranno ospitati dal 13 al 20
settembre i campionati mondiali dei boscaioli, ai quali
parteciperanno i concorrenti di 29 nazioni di tutto il mondo; è la
prima volta che questo avvenimento si svolge in Italia e si
svolgerà in Piemonte nell'area olimpica. L'evento è organizzato
dalla Regione Piemonte insieme alla Provincia di Torino, alla
Comunità montana Valli di Lanzo, alla Federazione italiana
boscaioli e all'APT del Canadese; questo è un altro evento minore
per farvi capire come il "contorno" si stia sviluppando con grande
interesse. La sensazione di chi lavora e di chi risiede nelle valli
olimpiche è che l'effetto dei giochi invernali non sarà un "fuoco
di paglia", perché l'organizzazione dell'evento è accompagnata da
una strategia di comunicazione del territorio, coordinata e
condivisa...
(
interruzione dell'Assessore Caveri, fuori microfono
)
... no, ho fatto una ricerca e ho assunto anche delle
informazioni, Assessore; lei poi avrà altre informazioni, quindi è
opportuno portarle a conoscenza del Consiglio di una Regione
autonoma che è dirimpettaia del Piemonte e che rischia di assistere
come mero spettatore.
Dicevo, Torino e il Piemonte stanno lavorando alacremente
affinché vi sia un effetto duraturo e stanno lavorando prima
affinché le Olimpiadi diano risultati anche dopo. L'obiettivo, come
aveva detto l'Assessore in risposta ad una nostra interpellanza, è
anche quello di evitare il crollo post olimpico che ha subito una
città come Albertville: dopo i giochi oltre metà degli alberghi
hanno chiuso. Naturalmente Torino, il comitato e tutti gli enti
prima citati stanno lavorando affinché vi sia un effetto duraturo.
"Turismo Torino", l'azienda turistica locale del capoluogo
subalpino, sta seminando in tutta Europa il prodotto piemontese: 2
anni prima delle Olimpiadi invernali è il momento giusto, secondo
gli strateghi del "advertising", per invitare i turisti ad andare
in Piemonte, con l'obiettivo che visitino le valli prima dei giochi
e continuino a scegliere le mete turistiche anche dopo e, infatti,
un primo risultato sembra vi sia già stato in termini di
prenotazioni, di presenze e di richieste di informazioni. Questo
accade nel vicino Piemonte, già oggi. La Valle d'Aosta, dopo avere
perso il "treno olimpico" di "Aosta 1998" - noi diciamo per miopia
dei suoi amministratori -, rischia di essere travolta dal "treno
olimpico" di "Torino 2006", ci permettiamo di aggiungere che, se
sbagliare è umano, perseverare è diabolico.
La nostra sensazione è che la Valle d'Aosta rischi di essere un
mero spettatore, di giocare un ruolo marginale innanzi a questa
"kermesse" e forse uno spettatore che nemmeno riesce ad occupare
una fila di primo piano. Località o stazioni alpine piemontesi,
oggi semi-sconosciute o ancora poco frequentate dal grande
pubblico, hanno una forte probabilità di diventare più rinomate e
più competitive dei centri turistici valdostani più famosi ed è
piuttosto diffusa la preoccupazione tra gli operatori turistici
valdostani, albergatori in testa, per la concorrenza che subiranno
da parte delle stazioni piemontesi. Il sistema turistico-ricettivo
valdostano sta attraversando un periodo di preoccupante
stagnazione, le prenotazioni sono in calo e sono scarse anche le
richieste di informazione; peraltro, abbiamo una voce autorevole
presente in Consiglio, che più volte lo ha ribadito anche
recentemente sui vari organi di informazione. L'economia è a fasi
cicliche e sicuramente vi sarà anche un momento di ripresa, ma non
è limitandosi ad attenderla che facciamo il bene del turismo, in
questo caso valdostano: secondo noi, questa ripresa dobbiamo
scovarla, inseguirla, anticiparla, se possibile, "cavalcarla".
Come? Sono indubbiamente di fondamentale importanza gli
investimenti realizzati dai privati sulla modernità delle
strutture, sulla qualità dei servizi offerti, sulla professionalità
degli operatori e del personale, sulla concorrenzialità dei prezzi
- questi ultimi sono tutt'altro che di secondaria importanza -, ma
ciò non basta: la pubblica amministrazione deve fare anch'essa la
sua parte. Gli interventi infrastrutturali - comprensori sciistici,
impianti di risalita, strade, parcheggi, eccetera - non mancano,
più volte abbiamo dibattuto su tale questione, lo stesso Assessore
ha sottolineato che siamo un "gigante" dal punto di vista
infrastrutturale come Regione, ma siamo un "nano" dal punto di
vista della ricettività alberghiera. Nella nostra regione, quindi,
gli interventi infrastrutturali non mancano, ma necessitano di
qualche perfezionamento o opera di completamento; migliorie si
possono fare anche sul versante promozionale e del "marketing", sul
coordinamento dell'accoglienza e delle informazioni ai turisti e
qui è auspicabile che la legislazione sulle AIAT venga quanto prima
ritoccata.
Con questa mozione proponiamo che l'Assessore valdostano al
turismo si faccia interprete di questa necessità diffusa e promuova
iniziative e collaborazioni con il Comitato organizzatore, con la
Regione Piemonte, con il Comune di Torino e con tutti quegli enti
che partecipano alla realizzazione dell'evento olimpico, al fine di
coinvolgere - il più possibile, sottolineiamo -, sia nella fase
pre-olimpica, sia in quella olimpica, anche la Valle d'Aosta, le
sue stazioni alpine e il suo sistema turistico-ricettivo.
Assessore, nella "brochure" da lei consegnataci questo pomeriggio,
abbiamo visto che lei ha idealizzato questo concetto, perché la
"galassia" della "Olympic Venus" nel Piemonte occidentale è
collegata con un simbolico elicottero ad Aosta, quindi vi è un
tentativo di aggancio a questa area, che, giustamente evidenziata,
sarà un'area di prossimo sviluppo e di attrazione turistica.
Crediamo sia indispensabile definire al più presto un piano
speciale che individui le linee d'azione e il reperimento delle
risorse per conseguire questo obiettivo e per potenziare un'offerta
turistica locale che oggi "segna il passo". Gli stessi Piemontesi
sono consapevoli, anche se non possono dirlo, che l'offerta
turistica delle loro valli è oggi insufficiente ad assorbire una
domanda che sarà via via crescente. Potranno prendere spunto da
modelli di altre realtà alpine, come il Trentino, la Savoia o la
Valle d'Aosta. Noi dobbiamo essere capaci di uscire dal nostro
provincialismo, proponendo collaborazioni e sinergie che apportino
utilità a entrambi, non possiamo permetterci di assistere
passivamente a ciò che accadrà a poche decine di chilometri dalle
nostre vallate.
In Italia il modello prevalente di "marketing" turistico prevede
di aspettare il cliente o di cercare la promozione nelle fiere ed è
un modello che anche noi abbiamo utilizzato finora: promozione
fieristica o attesa del cliente, confidando spesso nel tempo e il
tempo non sempre è clemente; anzi, quando il tempo gira, girano
male anche gli affari ed è naturale. Perché non sperimentiamo un
maggiore dinamismo e una maggiore carica innovativa andando a
cercare il turista direttamente presso la propria casa o nei luoghi
in cui prevediamo passerà parte del suo tempo libero? Un'iniziativa
quindi di "marketing" attivo, non di "marketing" passivo? È una
sfida che possiamo e dobbiamo giocare per cercare di ridare lo
slancio giusto al turismo valdostano, che oggi appare sempre più
"fiacco", non diciamo per colpa dell'Assessore, non ci fraintenda,
però è un'analisi che probabilmente verrà confutata da lei, almeno
in parte; ma è un turismo oggi "fiacco". I pericoli maggiori sono
la mancanza di idee e di linee guida chiare, noi chiediamo di
provare ad evitarli. Con questa mozione vi facciamo una proposta la
cui impegnativa è stata sintetizzata nei due punti che vedete nel
documento; lasciamo a voi le riflessioni del caso.
Si dà atto che dalle ore 19,17 presiede il Vicepresidente
Nicco.
Presidente - Dichiaro aperta la discussione generale.
La parola al Consigliere La Torre.
La Torre (FA) - Un intervento tutto di carattere personale,
probabilmente potrebbe anche essere interpretato in chiave
psicoanalitica, però a volte mi viene da fare delle riflessioni ad
alta voce, perché bisogna imparare dalla storia, dalle cose che si
fanno e che si dicono; riflettendo ad alta voce, quindi tediandovi,
vi dico: ma vi ricordate che eravamo candidati alle Olimpiadi? Vi
ricordate che questa Regione, il Consiglio regionale e il Consiglio
comunale di Aosta all'unanimità aveva votato per essere la Regione
ospitante, secondo me a pieno titolo e con tutte le capacità
intellettuali, economiche e geografiche per ospitare un evento così
importante, che oggi emerge dalle cose che vengono dette dal
"TOROC" e che vengono asserite da sempre. Il Comitato olimpico
mondiale - il "CIO" - non esiste da oggi, quindi credo sia un fatto
scontato che l'evento olimpico muova delle persone, delle economie,
degli interessi utili alla crescita dell'economia di una regione,
ma soprattutto alla possibilità della stessa di farsi conoscere.
Per me oggi è triste - e lo dico a titolo personale - trovarmi qui
a ragionare sul fatto di andare, giustamente, a promuovere
collaborazioni e sinergie, quando i fatti hanno dimostrato che le
Olimpiadi non solo sono venute all'Italia, ma sono venute a
"Pinerolo"... mentre invece potevano essere a Courmayeur, a
Cervinia, a La Thuile, che mi sembrano siano in modo naturale più
idonee ad ospitare le Olimpiadi che Pinerolo. Oggi ci troviamo ad
affrontare questa cosa, non facciamo neanche un briciolo di
autocritica su quello che siamo, su quello che vorremmo essere e
sulle aspirazioni di una regione alpina, non importa! Ho fatto
questo intervento di tipo psicoanalitico, ripeto: mi sono
autopsicanalizzato, però mi piace ricordare cosa eravamo, cosa
siamo e cosa dovremmo essere: una regione turistica e una regione
montana, una regione conosciuta nel mondo per le sue montagne e per
la dignità di essere Valdostani, perché siamo felici di ospitare
qui i turisti, di fare dello sport e di fare di questi simboli il
nostro biglietto da visita nel mondo. Bene, oggi andremo a
collaborare con Pinerolo, con Sestrière e con tutti gli altri,
augurandoci che qualcuno di passaggio magari venga a dormire anche
in Valle d'Aosta.
Presidente - La parola al Consigliere Maquignaz.
Maquignaz (UV) - Voglio intervenire riguardo a questo argomento,
anche perché sono stato io a sollevarlo su alcuni organi di stampa,
facendo delle considerazioni di ordine generale; giusto per
ricordare al Consigliere Tibaldi: non ho fatto le dichiarazioni che
egli ha detto poc'anzi, ma ho fatto delle affermazioni un po'
diverse, cioè alcuni hanno fatto dichiarazioni di un certo tipo, io
non ne ho mai fatte di così tragiche sul turismo.
Senza dubbio comunque questa è una mozione che dà un indirizzo
di un certo tipo, un'iniziativa che si può considerare; però mi
sembra un'iniziativa leggermente strumentale, non so come dire...
sappiamo tutti, soprattutto noi che siamo in maggioranza,
soprattutto noi che siamo qui a guidare il Governo regionale, il
Governo regionale è lì e noi siamo il Consiglio, ma tutti sappiamo
l'importanza di questo evento e, in effetti, devo dire che,
parlando con la Giunta, ho avuto garanzie dell'impegno nel futuro
prossimo, ma soprattutto mi è stato detto chiaramente che l'impegno
vi è già; in effetti, va detto: vi è già un impegno globale degli
assessorati per sviluppare una specie di strategia forte per
lanciare la Valle d'Aosta. Senza dubbio il futuro si gioca sulla
promozione e, in effetti, noi dovremo cavalcare "l'onda lunga" del
Piemonte: bisogna essere bravi sulla "tavola", stare bene
"sull'onda" per essere anche noi spesso visibili in Europa e nel
mondo; questo credo sia lo scopo nostro adesso, inutile stare a
dire oggi: "olimpiadi sì", "olimpiadi no", sono i soliti discorsi.
Condivido pienamente con il Consigliere La Torre... però in questa
vita non si può sempre guardare al passato, guardiamo al futuro di
questa Regione, guardiamo in avanti! Molti di noi non c'erano nel
passato, possiamo parlare da oggi, da quando siamo qui, ognuno si
prende le sue responsabilità in politica, come in tutto nella vita,
del resto. A parte quello, non è per fare polemiche, ma in generale
bisogna puntare ad essere visibili, poi voglio dire brevemente cosa
si sta facendo, perché sembra quasi che questa maggioranza sia
lì... è vero, ho fatto delle considerazioni sui giornali per creare
un po' un "effetto reazione", perché serve sempre discutere, ma
poi, facendo delle valutazioni più approfondite, mi sono reso conto
che vi sono centinaia di milioni di investimenti pronti per il
futuro di questi anni; faccio degli esempi.
Svariati milioni di euro saranno stanziati su tutte le località
valdostane per rifare gli impianti a fune, abbiamo approvato quella
legge che va a finanziare per l'80% gli impianti in tutte le
località; è altrettanto vero però che vi sono dei problemi sulle
due località di punta in Valle d'Aosta, diciamo le più conosciute:
Courmayeur e Cervinia, che sembrerebbe debbano rimanere fuori da
questi famosi aiuti. Sono abbastanza preoccupato, però, parlando
con la Giunta, mi è stato detto che si sta operando per trovare
delle soluzioni per rifare gli impianti anche in queste due
località; per cui, da questo lato, sono abbastanza tranquillo,
credo che la maggioranza non lascerà queste località senza
"ossigeno finanziario", soprattutto in vista delle Olimpiadi.
Vado avanti per parlare anche d'altro: la legge n. 19 per le
infrastrutture alberghiere e para-alberghiere: anche lì vi sono
parecchi milioni di euro pronti per aiutare quelle strutture, ci
sono sempre stati, posso dirlo, qui abbiamo l'ex Assessore: vi
erano già prima, adesso perlomeno vi sono ancora. Bisogna anche
dire che però la legge è stata portata, per il discorso a fondo
perso, dal 20 al 30%, è un primo messaggio di investimento nel
settore del turismo.
Vado avanti, e qui visto che prima si è anche parlato con gli
amici di "Forza Italia"... fra l'altro, bisogna fare un plauso per
il fatto che vi è questo interessamento, perché è positivo che
questo Consiglio senta questo problema, comunque sia, per cui
bisogna dire la verità: nei momenti difficili vi siete fatti
sentire, e questo va riconosciuto. Parlando delle grandi opere,
qualcuno mi disse un giorno: "caro Gabriele, tu hai la sfera
magica", come qualcuno la chiama, che sono un po' chiaroveggente,
sembrerebbe però che questa legge famosa di cui si parlava: la
legge per le opere strategiche o, meglio, le grandi opere, nel
prossimo Consiglio regionale dovrà passare...
(interruzione del Consigliere Tibaldi, fuori
microfono)
... staremo a vedere, aspetta un attimino! Questo sarà un
provvedimento che sicuramente disporrà di centinaia di milioni di
euro di investimenti negli anni; per cui anche questa legge, che
arriva adesso, 2 anni prima dell'effetto olimpico, senza dubbio è
un provvedimento che potrà aiutare la Valle d'Aosta a realizzare
quelle opere infrastrutturali e viarie importanti delle varie
vallate, e qui voglio dirlo chiaramente: le varie famose
circonvallazioni della valle del Lys, della valle dell'Evançon,
della Valtournenche, opere che sono molto importanti per il nostro
futuro. Credo che noi con questa legge potremo vedere tali opere un
po' alla volta, partiranno i progetti, non le vedremo da un giorno
all'altro, però è un segnale forte di questa Giunta regionale: una
legge particolare sulle grandi opere. Nel passato non abbiamo visto
leggi così, per cui è una cosa innovativa che ci proietta in un
certo stato di certezza, non di incertezza.
Non voglio dilungarmi troppo, ma senza dubbio diventa difficile
votare, almeno a livello personale, una mozione che mette dei
"diktat", diciamo 90 giorni, 80 giorni e via dicendo... poi, fra
l'altro, credo che l'Assessore avrà da dire molto più di me. Sono
intervenuto oggi in quanto sono stato tirato in mezzo e, essendo
tirato in mezzo, uno può intervenire o stare seduto: ho scelto di
intervenire. Senza dubbio il futuro in questi 2 anni si giocherà,
oltre che su tutti questi investimenti che la Giunta sta
programmando, sullo sviluppo della promozione e della pubblicità;
in questi 2 anni dovremo, rispetto al passato, in vista delle
Olimpiadi, investire di più.
Presidente - La parola alla Consigliera Viérin Adriana.
Viérin A. (UV) - Je me rends compte que là on est en train de
sortir un peu des "sentiers battus", parce que, probablement,
l'argument met au découvert des "nerfs" qui étaient déjà découverts
dans le passé et donc le climat se chauffe. Je ne veux pas faire de
la psychanalyse, parce qu'on n'est pas à même ici, dans cette
salle, d'en faire, mais simplement rappeler quelques éléments
historiques. Je me réfère à ce qu'il a dit mon ami La Torre, quand
il regrette encore à présent le fait qu'on n'ait pas obtenu les
jeux olympiques en 1998, et dans un certain sens je me réfère aussi
à ce que vient de dire mon collègue Maquignaz, quand il parle
d'infrastructures. Qui, c'est vrai, on peut avoir les plus belles
et les plus grandes infrastructures du monde, mais l'histoire de
1998 nous l'apprend, sans la neige on ne fait pas grand-chose et,
si vous allez voir, parce que moi j'étais très attentive, ce mois
de février 1998 en Vallée d'Aoste il n'y avait pas de neige et il
n'y avait pas non plus les conditions d'en produire, parce que les
températures moyennes étaient tellement élevées pendant tout le
mois qu'on n'aurait pas pu en fabriquer. Alors, heureusement qu'on
n'a pas obtenu les jeux olympiques! Parce que sinon ceux-ci
auraient été un "flop" monumental, parce que ce fameux février 1998
on n'aurait pas pu en Vallée d'Aoste faire une seule compétition
des jeux olympiques et on aurait dû demander à Pinerolo, à
Bardonecchia, où il y avait de la neige à l'époque, gentiment de
pouvoir transférer les compétitions. Il faut donc rappeler que
peut-être, malgré nous, ou grâce à nous, mais le bon Dieu avait
fait le bon choix, les jeux se sont déroulés ailleurs, parce que
sinon cela aurait été très, très désagréable pour le Val d'Aoste.
La même chose pourrait très bien arriver pour le Piémont, qui
malgré les plus belles infrastructures du monde pourrait peut-être
arriver à nous demander de transférer chez nous des compétitions.
Préparons-nous et travaillons pour avoir les pistes homologuées,
les infrastructures en ordre, ect., on ne sait jamais, on pourrait
avoir de la chance cette fois.
Si dà atto che dalle ore 19,39 riassume la presidenza il
Presidente Perron.
Président - La parole au Conseiller Frassy.
Frassy (CdL) - Ritengo sia giusto l'invito di guardare al futuro
ma, nel guardare al futuro, bisogna evitare di ripetere gli errori
del passato: non solo quelli di un passato lontano, come quello
ricordato dal collega La Torre, ma anche di un passato molto vicino
che ha allontanato in maniera significativa la Valle d'Aosta dalle
Olimpiadi e ha creato questo clima di "gelo", che è cosa differente
rispetto al clima invernale, che è utile per la realizzazione
ottimale di tale evento.
Voglio allora ricordare al collega Maquignaz che su questo
problema - che lui dice di aver scoperto sostanzialmente e già
sollevato prima ancora di questa iniziativa presentata dal nostro
gruppo - il nostro gruppo ha scritto uno dei tanti capitoli che
aveva iniziato a scrivere ed è bene allora fare il punto della
storia recente, sul finire della scorsa legislatura, quando a marzo
2002, a Courmayeur, in un convegno si sono trovati nello stesso
momento Pescante, nel suo duplice ruolo di Sottosegretario e di
Presidente del "CONI", e, non vorrei sbagliare, ma vi erano
l'allora Assessore al turismo Lavoyer, il Presidente della Giunta
piemontese Ghigo e anche il Ministro Frattini, che ancora non era
Ministro degli esteri, ma che aveva ed ha ancora la delega a
sovrintendere la grande "macchina" dei giochi olimpici. In quella
sede, e le cronache giornalistiche ne sono buone testimoni, a
seguito anche di un'opera di "lobby" - e lo diciamo senza vergogna,
perché era a vantaggio della Valle d'Aosta - il Ministro Frattini
disse, e il Presidente Ghigo annuì, che un evento come le Olimpiadi
doveva coinvolgere la montagna e, di conseguenza, doveva superare
le frontiere istituzionali intese come regionali e delle
amministrazioni. L'Assessore Lavoyer annuì soddisfatto di questa
uscita del Ministro Frattini, che era stata forse "strappata" al
Presidente Ghigo, e si iniziò a costruire la prospettiva di portare
il bob a Cervinia che ben conosce il collega Maquignaz. Il bob a
Cervinia era arrivato ben oltre Valtournenche, era quasi sulla
pista del Lac Bleu, ma l'improvvido intervento del collega Cerise
che, in virtù di non so quale titolo all'epoca, innescò una
polemica a mezzo stampa, dove disse che la popolazione valdostana
non poteva prendere impegni a cuor leggero, ma che doveva tenere in
massimo conto il responso referendario, che le Olimpiadi già le
aveva bocciate una volta... come se ciò non bastasse, a distanza di
poche settimane, dopo che gli "umori" dei Piemontesi iniziavano
nuovamente a volgere sul brutto, perché non avevano completamente
dimenticato il sostegno dato a Sion sempre da un rappresentante
valdostano in contrapposizione alla candidatura di Torino, qualche
tempo dopo, sempre il collega Cerise fece un'altra uscita che
riportò il bob - che era arrivato quasi al Lac Bleu - a Cesana e
l'uscita fu quella di dire che aspettava una richiesta formale da
parte del Presidente della Giunta piemontese. Ho voluto fare questo
"excursus" perché è bene chiarire che è vero, non bisogna guardare
al passato, ma bisogna ricordarsi anche il passato recente,
Consigliere Maquignaz, bisogna capire chi ha remato in una
direzione e chi ha remato in un'altra e occorre capire, Assessore
Caveri, se quella è una direzione che appartiene al passato o se
dietro la "schermaglia del cavillo", piuttosto che del
posizionamento da cui proviene l'iniziativa - banchi di minoranza,
banchi di opposizione -, vi sia il pretesto per dire ancora una
volta "no".
Il collega Tibaldi non lo ha detto, perché ritenevamo fosse
sottinteso, ma vogliamo dirlo per uscire dagli equivoci e per
evitare che si perpetui questo "passato che non passa": questa è
una mozione aperta, ma alla condizione che sia l'avvio di una
proposta seria, e non parolaia, per inserire la Valle d'Aosta in
questo virtuoso percorso olimpico, "virtuoso" dal punto di vista
turistico, economico e poi ancora; ma vanno dati dei segnali,
perché, se per sventura questo Consiglio oggi dovesse esprimere una
posizione politica di chiusura sull'argomento delle Olimpiadi,
Assessore Caveri, è inutile fare queste cose, perché poi sono gli
atti politici, le esternazioni politiche che alla fine bruciano...
bruciano che cosa? Non bruciano le "brochures", Assessore, che si
fanno, si dimenticano, ammuffiscono, ma l'immagine della Regione e
potenzialità economiche e turistiche. Io allora voglio prendere
come buon auspicio la dichiarazione fatta dal collega "dell'Union"
Maquignaz - e sottolineo "dell'Union" -, perché il problema delle
Olimpiadi è diventato un problema per la Valle d'Aosta non per le
Olimpiadi in quanto tali, ma per la posizione pregiudiziale,
dogmatica, ideologica, e non aggiungo altro, partita dal movimento
"dell'Union Valdôtaine", che, per una battaglia politica, ha
trasformato in battaglia ideologica il "no" alle Olimpiadi. Non ho
capito l'intervento della collega Adriana Viérin, forse più
riferito a situazioni del passato, sul quale peraltro ha detto che
era inutile perdere ulteriore tempo; auspico che quell'intervento
vada in una direzione di un futuro diverso.
Termino questo mio intervento dicendo che è vero, questa è solo
una mozione, però, attenzione, anche quelle dell'Assessore Cerise
erano solo delle dichiarazioni, ma il bob, che era arrivato ad un
passo dal Lac Bleu, è andato poi a Cesana. Cerchiamo allora di
essere coerenti anche nei modi della comunicazione politica,
altrimenti tutto il resto si lascia scrivere, caro Assessore
Caveri, ma difficilmente si concretizza in atti concreti. La vedo
sorridente, auspico che sia un sorriso alle Olimpiadi e non un
sorriso di sufficienza, perché in questa materia siamo ancora molto
lontani dalla sufficienza politica e turistica.
Président - La parole au Conseiller Maquignaz, pour deuxième
intervention.
Maquignaz (UV) - Non volevo intervenire però, parlando del bob
di Cervinia, sono obbligato a farlo, visto che allora, quando ero
in Consiglio comunale a Valtournenche, considerata la situazione
del bob e la possibilità di riportare questa gara a Cervinia, mi
sono mosso personalmente, anzi nemmeno - addirittura - in via
ufficiale. Andai a parlare in Piemonte a persone molto autorevoli
per cercare di condizionare le cose; chiaramente avevo pochissimo
potere in quanto le cose sono andate in un altro modo. Ho provato
ad andare, per cui questa questione la conoscono benissimo... ma
forse qui qualcosa è stato detto di sbagliato riguardo agli
interventi di chi c'era allora in Consiglio regionale: mi ricordo
bene, se non erro anch'io, che era Presidente Robert Louvin in quel
momento e che egli fece una grossa battaglia per cercare di portare
il bob a Cervinia, incontrò varie volte il Presidente del Piemonte,
si parlò moltissimo sui giornali... la realtà di fondo fu un'altra,
parliamoci chiaro: si operò la scelta di fare la gara in Piemonte;
fra l'altro, allora si sosteneva che farla in Valle d'Aosta sarebbe
costato molto meno, perché l'impianto c'era già, era solo da
ripristinare; in effetti la Valle d'Aosta si fece avanti per questo
motivo. Fu poi comunque operata la scelta di realizzare una pista
di bob, oltretutto demolendo un'intera montagna, il che a livello
di impatto ambientale è spaventoso. Vi era una pista già segnata
che poteva essere riesumata e fatta rinascere, invece è stata
operata una scelta politica di vertice, non so in che vertice e
dove, ma non è ancora oggi forse ben spiegabile; si spiega
solamente dal fatto che doveva essere in Piemonte, probabilmente;
altrimenti, se si voleva fare un discorso giusto, quell'impianto
andava fatto al Breuil. Qui però voglio smentire il collega Frassy:
allora "l'Union Valdôtaine" ha cercato di lavorare per riportare
quella gara sulla pista di Cervinia e c'era Presidente Louvin, che
non è riuscito nell'intento, però non è che non abbia provato!
Parliamoci chiaro, se avessimo la possibilità di fare una gara qui,
la daremmo al Piemonte? Si è provato comunque a farla a Cervinia,
vi è stata una scelta politica chiara di farla in Piemonte.
Président - La parole au Conseiller La Torre, pour deuxième
intervention.
La Torre (FA) - Il dibattito con la Consigliera Viérin Adriana
si aprirebbe con grande facilità, perché probabilmente non conosce
il funzionamento geopolitico del "CIO", i meccanismi non sono
quelli, che uno si candida e vince la candidatura; è invece un
procedimento che, nel tempo e nelle fasi che sono previste da una
struttura geopolitica, portano, nel reiterarsi della candidatura, a
vincerla. Sapevamo che politicamente toccava all'Italia, sapevamo
che essa l'avrebbe vinta entro un certo periodo, che poteva essere
il 2002 o il 2008, bisognava insistere, ma non è una disputa fra di
noi, ognuno ha le sue idee.
Faccio questo intervento, che vale anche come dichiarazione di
voto, perché voglio fare un ragionamento coerente, perché noi
stessi, essendo stati in maggioranza ed avendo fatto delle
scelte... rinnegando, quindi non avendo fatto quella psicanalisi
sul passato... dobbiamo essere coerenti e votare "no" a tale
mozione; questo è l'invito che faccio alla maggioranza ed è quello
che faremo noi. Perché? Perché, come diceva anche Adriana, che
certezze abbiamo di avere la neve tutti gli anni? Che certezze
abbiamo che le nostre strutture possano essere in grado di
supportare gli sciatori? Non abbiamo tali certezze e non possiamo
correre questi rischi. La Valle d'Aosta è una Regione che, proprio
perché è strutturata in un progetto di montagna per lo sci, si deve
preparare, non siamo ancora pronti, non scherziamo! Siamo solo nel
2004, non siamo ancora pronti. Assolutamente quindi voterò "no" a
questa mozione, per coerenza, per le scelte che abbiamo fatto nel
passato, perché abbiamo portato i Valdostani a votare contro le
Olimpiadi e dobbiamo rispettare quello che abbiamo detto, perché
non siamo pronti, perché non siamo sicuri di avere la neve, perché
i nostri impianti potrebbero essere non ancora a posto, perché non
abbiamo ancora delle strutture ricettive sufficientemente adeguate;
quindi invito il mio gruppo - e spero voti "no" e non mi lasci da
solo in questa posizione - e la maggioranza a votare "no" alla
mozione per i motivi che ho detto.
Président - La parole au Conseiller Pastoret.
Pastoret (UV) - J'aurais pu éviter cette intervention, parce que
la déclaration de vote du collègue La Torre aurait pu être partagée
de ma part, mais si les positions peuvent être égales en phase de
vote, elles peuvent être différenciées par les idées et par les
raisonnements qui nous portent au vote. Je sais, M. La Torre, que
"les rêves gardent toujours la douceur du souvenir, de ce qu'on
aurait voulu et qu'on n'a pas eu"; je sais que ce rêve pour vous
était un rêve d'une particulière douceur, vous étiez Syndic de la
ville d'Aoste à l'époque candidate aux J.O. de 1998, mais je
voudrais aussi rappeler que c'est vrai que comme vous le dite "il
Consiglio regionale e il Comune di Aosta avevano candidato la Valle
d'Aosta", mais les faits nous ont dit que la population valdôtaine
ne partageait pas ce choix.
Je ne veux pas rappeler ici toutes les excellentes bonnes
raisons qui ont "armé" le crayon des électeurs valdôtains dans le
bureau de vote en 1992 et, attention, ce n'était pas question ni
"d'Union Valdôtaine", ni des "Verts", ni d'un parti plutôt que de
l'autre. Déjà au commencement il s'est agi d'une association de
femmes et d'hommes libres et capables d'entendre et de raisonner
qui s'est crée, peut-être en faisant des choix qui n'étaient pas
partagés par vous, mais il faut reconnaître à ces gens une liberté
de jugement qu'on ne peut pas aujourd'hui méconnaître. Je peux vous
assurer que ces bonnes raisons dont je parlais tout à l'heure
étaient assez nombreuses, assez convaincantes et, d'ailleurs, les
résultats l'ont démontré... et ces bonnes raisons se confrontaient
surtout avec un rêve qui ne tenait pas en compte un fait essentiel:
l'impact que ces jeux olympiques auraient eu sur cette région
alpine, que nous disons souvent dans cette salle être délicate au
point de vue environnemental et dont le "cachet" principal est et
reste l'originalité de son environnement, de son paysage et de ses
beautés. Cela dit, tout en étant particulièrement content que le
Piémont puisse accueillir les jeux olympiques, je vous conseille
visiter les sites olympiques du Piémont et d'imaginer ces
infrastructures placées dans notre région. Peut-être on pourrait
porter un jugement différent sur l'impacte des J.O.
Pas question de mettre in discussion ce que M. Tibaldi présente
dans sa motion, là c'est une autre question à laquelle l'Assesseur
donnera une réponse avec des données que moi je ne possède pas.
Cependant, dans les dernières 10 années cette Région n'a pas ignoré
la nécessité d'améliorer ses infrastructures dans le domaine
skiable, nos infrastructures de remontée mécanique sont de très bon
niveau. Certes, des choses restent à faire et donc existeront des
programmes futurs d'intervention - qui seront soutenus par le
budget de la Région - qui ne pourront qu'améliorer ces
infrastructures. Egalement nos implantations d'enneigement
programmé aujourd'hui sont d'un excellent niveau et je voudrais
rappeler que nous avons pu améliorer nos remontées mécaniques et
nos domaines skiables même avec la présence de M. Riccarand à
l'Assessorat de l'environnement; et que cela témoigne le fait que
personne n'a empêché au bon sens de faire en sorte qu'on poursuive
une politique de développement dans la montagne.
Tout cela dit, la motion nous pose quelques points et j'ai été
"touché" par ce que M. Tibaldi nous dit:
"ci sarà una risonanza
mediatica pubblicitaria di immense proporzioni
"
. A mon
sens, nous devons lire cette motion avec du bon sens; pouvons-nous
éviter que les jeux olympiques au Piémont puissent avoir
"una
risonanza mediatica pubblicitaria di immense proporzioni"?
Certainement non. Est-ce que nous voulons éviter que cela se
produise? Certainement non. Je pense que nous pourrions aussi
profiter des retombées des jeux olympiques au Piémont, cela avec
une disponibilité déjà annoncée. Je pense qu'elle sera réaffirmée
par l'Assesseur Caveri, mais elle a déjà été annoncée dans cette
salle au cours de l'autre législature; une collaboration et un
soutien amical, parce que je voudrais rappeler qu'aussi avec le
Piémont il y a des rapports de collaboration dans le domaine des
remontées mécaniques, donc un soutien amical et solidaire dans le
cas de nécessité. Mais le rapport amical se maintient dans le temps
et pas seulement dans une occasion éphémère comme les jeux
olympiques. Je pense que cela pourra être fait sans renoncer à
notre "cachet", à l'originalité de l'exclusivité de notre
territoire et de notre offre touristique. Certes, la motion nous
pose des problèmes qui sont aussi des problèmes de perspective, une
capacité de savoir promouvoir davantage les caractéristiques et les
atouts de notre Région et, pour ce faire, je pense qu'il faudrait
bien réfléchir non pas aux rêves utopiques, mais à notre capacité
de gérer notre territoire et de présenter à l'extérieur cette
capacité de gestion et d'offre touristique. Attention, chers
collègues, la discussion n'est pas épuisée ici, elle s'épuisera
peut-être après les jeux olympiques, mais le thème auquel nous
sommes confrontés concernera notre capacité d'accueil, la capacité
d'accueil d'une région en termes globaux et la capacité d'offre de
lits dans l'hôtellerie, par exemple la question des rapports entre
deuxième habitation et lits d'hôtel, qui est une question qui
pénalise très souvent l'hôtellerie. Puisque les problèmes sont
tels, j'invite à réfléchir sur la caractéristique et sur la
fragilité de ce territoire et sur la nécessité d'avoir là une
politique originale de gestion de ce territoire, qui doit se bâtir
dans le temps. La politique donne des réponses et bâtit des
perspectives pour des temps qui dans le domaine touristique sont
très vite dépassés; alors là il y aura la nécessité qu'on soit
toujours présent sur le thème, car il y a une évolution de
costumes, de disponibilités financières, d'économie de la part de
la clientèle qui doit être satisfaite toujours avec des réponses
nouvelles, mais je pense que, de ce point de vue, l'Assesseur
donnera des réponses et, dans les années à venir, le Gouvernement
aussi, parce que ce sont des questions qu'on ne peut pas
ignorer.
Pour ce qui est des jeux olympiques en Piémont, tout en nous
réjouissant de leur réussite et du fait qu'ils se tiennent dans une
Région qui est un peu "cousine" à nous, je ne peux que considérer
que tous les engagements que nous devrons prendre dans le futur ne
devront pas abîmer l'image de cette Région, par contre il serait de
notre devoir de chercher de relancer notre image mettant en valeur
notre région alpine.
Président - Je n'ai pas d'autres collègues inscrits à parler. Je
ferme le débat.
La parole à l'Assesseur au tourisme, aux sports, au commerce,
aux transports et aux affaires européennes, Caveri.
Caveri (UV) - Mi sembra che i temi posti nel dibattito siano
due: il primo, come reagire ed attrezzarsi rispetto alla
concorrenza; il secondo, come collaborare con il Piemonte, sapendo
che, per fare l'amore, tranne altri gusti, bisogna essere almeno in
due.
Trovo che, per esprimere il clima che si è creato, si debba
usare un termine molto bello che viene usato in portoghese dai
Brasiliani: "saudade", che è la nostalgia, una specie di insieme di
cose fatte di emozioni, di ricordi del passato, quando si era più
giovani e si nutrivano degli orizzonti di un certo genere e io
trovo che la "saudade" sia un insieme di sentimenti molto belli,
però sia chiaro che la storia la devono scrivere gli storici e non
i protagonisti e, soprattutto, che la storia non bisogna scriverla
con i "se" e con i "ma". Credo che noi dobbiamo renderci conto
della realtà e quella di fronte alla quale ci troviamo oggi è una
realtà che deve affrontare il tema di cosa facciamo da qui a un
anno e mezzo, perché da alcuni discorsi che ho sentito sembrava
quasi che le Olimpiadi fossero in un orizzonte di chissà quale
genere. Siamo ad un anno e mezzo, nessuno parla delle Olimpiadi
invernali, so che i colleghi del Governo regionale piemontese sono
vivamente preoccupati, ed è un tema - basta aprire i giornali per
rendersene conto - di cui non si parla molto, però se ne parlerà
molto in Valle d'Aosta perché vi è la "saudade", quindi ci sarà
sempre questa idea che in qualche maniera dovevamo esserci.
Credo che questo tema finirà con le Olimpiadi, quindi con il
febbraio del 2006, immagino che avremo dei momenti di acme
particolarmente topica quando la fiamma attraverserà... come
attraverserà anche la Valle d'Aosta. Credo però che alla fine sarà
interessante vedere due cose, che sono esattamente all'attenzione
dei valligiani delle valli piemontesi, che ho avuto l'onore di
incontrare parecchie volte; valligiani che sono anche preoccupati
che queste Olimpiadi della neve siano concentrate su una grande
metropoli come Torino e si chiedono cosa capiterà dopo con queste
infrastrutture. Il collega Tibaldi correttamente ha ricordato gli
avvenimenti di Albertville, ma si potrebbe raccontare cosa capita
in queste settimane in Grecia con una specie di disastro nazionale,
dove nessuno va in Grecia perché vi è questa prospettiva anche
terroristica - in termini un po' tragici - di "Atene 2004". Quale
futuro avranno queste strutture? Sono stati costruiti degli
alberghi o sono stati fatti solo degli impianti? Che fine farà il
bob di Cesana? Non si sa, quello di La Plagne sappiamo che è stato
un grosso problema. Sono state costruite le infrastrutture,
arriverà l'alta capacità in tempo, come è stato previsto? Non lo
so, questi sono i problemi che in questo momento probabilmente
agitano gli Amministratori del Piemonte; io mi limito a dire che
sarà interessante vedere i conti, cioè vedere alla fine quale sarà
il bilancio, tenendo conto che, quando io ero Deputato e presentai
un'interpellanza al Governo, mi rispose il Ministro Meccanico
dicendomi che il Comitato olimpico valdostano... cioè che il
comitato organizzatore aveva detto di non avere bisogno di soldi da
parte dello Stato. Abbiamo visto che questa era una bugia perché,
se non vi fosse stata "l'iniezione" di migliaia di miliardi da
parte del Governo al limite dei "problemi" degli aiuti di Stato...
perché ci troviamo di fronte ad un "pompaggio" di migliaia di
miliardi che vanno a finire a vantaggio del turismo... oggi
possiamo dire che allora siamo stati colti da una cosa diversa
dalla "saudade", che è "l'ubris", la tracotanza, come si dice in
greco, una sorta di accecamento che allora aveva colto la Valle
d'Aosta, che non era affatto pronta ad ospitare le Olimpiadi. Io
c'ero, non partecipai... essendo l'unico eletto "dell'Union
Valdôtaine"... allora non partecipai a nessuna delle
manifestazioni, perché, pur essendo Deputato in carica, non venivo
regolarmente invitato, e credo vi sia, da questo punto di vista,
qualunque lettura storica si voglia dare, una "pietra tombale", che
è un referendum popolare, poi il referendum fu fatto per "spazzare"
via una certa logica politica... può anche darsi, però credo che in
democrazia ci si debba attenere ai fatti e i fatti dicono che
allora i Valdostani fecero, giusta o sbagliata che fosse, questa
scelta e questa scelta influenzò, a mio avviso, le scelte dei
Governi successivi. È vero quindi che noi oggi ci troviamo a
collaborare con i Piemontesi, ma avendo degli spazi minimi... io la
ricostruzione della vicenda del bob non la faccio come il
Consigliere Frassy, ma come il Consigliere Maquignaz, perché, in
realtà, all'epoca ormai la scelta dei Piemontesi era tutta
autocentrata, non avrebbe avuto logica da parte loro, avendo
l'assalto di tutti per ottenere delle infrastrutture sportive, che
si cedesse sul terreno dell'ottenimento di qualcosa da parte dei
Valdostani, malgrado le buone speranze dell'attuale Ministro
Frattini e i buoni intendimenti del "CONI".
Ritengo che allora fu operata una scelta, che fu quella di
portare a Cesana il bob, perché ovviamente attorno alla grande
"torta" olimpica, e lo dico in senso positivo e anche in senso
negativo, perché queste sono sempre vicende che in qualche maniera
ci devono preoccupare, perché non è che accanto alle Olimpiadi
esistono solo le "Orsoline" o i "frati trappisti"... io credo che,
da questo punto di vista, bene sia stato per il territorio della
Valle d'Aosta che le Olimpiadi non si compissero. Ciò detto -
naturalmente è un'opinione personale -, credo che oggi il nostro
problema sia di capire come collaborare con il Piemonte, sempre con
l'avvertenza che per collaborare bisogna essere in due.
Capisco che questa pubblicazione da noi distribuita a tutte le
federazioni sportive, a tutti coloro che dovranno venire per le
manifestazioni pre-olimpiche e per le Olimpiadi potrà sembrare poca
cosa, ma è del tutto evidente che, nel mese di gennaio-febbraio del
2005, le squadre non potranno allenarsi sui teatri di gara ed è la
ragione per la quale abbiamo fatto "vedere" la vicinanza della
Valle d'Aosta. Non credo sia da buttar via l'ipotesi di avere delle
squadre di "snow board", di "biathlon", di fondo, delle varie di
discipline dello sci alpino, ma ritengo sia una questione
importante, anche se va detto che nel febbraio 2006, per grazia di
Dio, essendo il cuore della stagione invernale, i nostri alberghi
sono già pieni: nelle località sciistiche nel febbraio 2006 i
nostri alberghi sono pieni come tutti i mesi di febbraio di ogni
anno, essendo il nucleo della stagione invernale. Io credo che
questo sia un piccolo esempio; sicuramente utilizzeremo una parte
dei nostri alberghi della bassa Valle per ospitare dei turisti
delle Olimpiadi, è assai probabile, perché sapete che una delle
debolezze di "Torino 2006" è stata una scarsa realizzazione
alberghiera; quindi vi è questa società legata "all'Alpitour" che è
già venuta a Saint-Vincent, sono già andati a vedere gli alberghi
di Châtillon, perché è del tutto evidente che, laddove gli alberghi
come ovvio non saranno pieni nel mese di febbraio, vi potranno
essere delle sinergie, ma questo è quanto.
La Consigliera Viérin Adriana poi si spinge fino a immaginare
che potrebbe non esserci la neve in Piemonte e che quindi gli
sportivi potrebbero venire da noi per le gare. In quel caso è
evidente che dovremmo essere pronti, e su questo stiamo lavorando,
per avere alcune piste che possano ospitare, perché questa è
un'altra grave debolezza. È vero che con il "chantage" dell'epoca
abbiamo da allora perso anche la "Coppa del mondo, per cui come
dicono i Napoletani: "cornuti e mazziati", cioè non solo abbiamo
perso le Olimpiadi, ma abbiamo anche ceduto le gare di "Coppa del
mondo", gare che mi auguro in futuro torneranno, ma ritengo che il
problema vero - che è stato posto anche nell'intervista con il
Presidente degli albergatori, Consigliere Maquignaz - sia quello
dell'impegno nella promozione, e su questo credo di poter esprimere
il pensiero dell'intera Giunta, che, più si avvicineranno le
Olimpiadi, più dovremo far vedere che esistiamo per non essere
mediaticamente scomparsi dalla vicenda delle Olimpiadi, anche se
per fortuna abbiano il nostro stile, le nostre montagne che credo
non siano neanche lontanamente comparabili con altri scenari (non
cito le località, perché potrei ricevere la visita di alcuni
montanari piemontesi).
È chiaro che dobbiamo chiederci: nei prossimi anni possiamo
investire di più nella promozione? Certo, come Assessore al turismo
mi auguro di sì, ne discuteremo con i colleghi al momento
dell'identificazione - anche attraverso il PREFIN - dei nostri
risultati ma, dal punto di vista infrastrutturale, quando vedo che
nel settore funiviario abbiamo 27 milioni di euro nel 2004, 99
milioni di euro nel 2005, 52 milioni di euro nel 2006; quando vedo
che fino ad oggi con la legge n. 19 abbiamo stanziato investimenti
per 130 milioni di euro con un incremento totale di 1.800 posti
letto, devo dire che, se aggiungiamo a questo le grandi opere per
la viabilità, un certo lavoro che si sta facendo nel settore
trasportistico, una riflessione che dobbiamo fare - e io su questo
sono d'accordo - sulla legge del turismo, le AIAT, i consorzi,
migliorare la commercializzazione, credo che tutto questo ci porti
a dire... non che siamo ottimisti, perché saremmo dei ciechi ad
essere ottimisti. Viviamo una crisi economica gravissima in Italia,
una recessione evidente, chi ci aveva promesso di invertire la
rotta non l'ha invertita, anzi l'uscita di scena del Ministro
Tremonti ha messo la "pietra tombale" su una certa politica, quindi
è chiaro che i consumi in questa fase, e il turismo rientra nei
consumi... siamo in un periodo che non può essere certamente
considerato brillante.
Vorrei concludere rifacendomi al contenuto della mozione. Vorrei
dire intanto: viva la concorrenza, perché, da questo punto di
vista, è molto apprezzabile il richiamo presente nella mozione,
peraltro è un'iniziativa dove non vi è "saudade", ve n'è stata un
po' nell'intervento del Consigliere Tibaldi...
(interruzione del Consigliere Tibaldi, fuori
microfono)
... ma anche tu hai detto: "ma, tornando indietro". La mozione è
un utile strumento di indirizzo, ma che risulta inutile se il
Governo regionale sta agendo nel solco che viene indicato negli
impegni proposti al voto dell'Assemblea; diverso sarebbe stato se
in questo momento non ci occupassimo del legame fra noi e le
Olimpiadi, fra noi e la concorrenza che potrebbe venire dal vicino
Piemonte. Ritengo per questa ragione, senza cadere
nell'intelligente provocazione del collega La Torre, che la
maggioranza potrebbe astenersi su questa mozione - naturalmente
dopo aver invitato al ritiro -, reputando del tutto inutile il voto
nel momento in cui il Governo assume, come ha già fatto in passato,
un impegno su questo. Se così non fosse, invito i colleghi della
maggioranza ad astenersi, ritenendo meritevole di attenzione la
mozione, ringraziando i colleghi di aver rievocato... addirittura
abbiamo fatto anche un po' le "sedute spiritiche", che è sempre
piacevole in politica, ma credo che dobbiamo realisticamente
cominciare a guardare avanti, dobbiamo rientrare nel giro della
"Coppa del mondo di sci", dobbiamo cambiare il nostro approccio
alla commercializzazione del prodotto, dobbiamo innovare
profondamente nel settore telematico il nostro turismo, ci sono una
serie di cose che possiamo fare, ma credo che su questo siamo
impegnati quotidianamente.
Président - La parole au Conseiller Tibaldi, pour déclaration de
vote.
Tibaldi (CdL) - Le malinconie albergavano in qualche suo collega
di maggioranza, Assessore, perché abbiamo sentito di tutto di più;
addirittura la nostra mozione, che era tutto meno che provocatoria,
oltre ad una premessa, dava una linea di indirizzo e degli impegni
in maniera estremamente chiara e non nostalgica... e invece abbiamo
sentito delle specie di sofferenze manifestate da più parti, in che
senso? Nel senso che vi è il rischio che la neve non cada e che la
Valle d'Aosta ne rimanga sprovvista; da un'altra parte ci è stato
fatto notare che gli investimenti in milioni di euro da parte della
Regione sono andati in cosa? In infrastrutture turistico-sportive,
nel senso di impianti di risalita, innevamento programmato, allora
mettetevi d'accordo, la maggioranza siete voi! La neve non cade,
tuttavia abbiamo fatto investimenti milionari per quanto riguarda
le infrastrutture e l'innevamento programmato! Vi è il rischio
dell'impatto ambientale, la Valle d'Aosta non può essere deturpata
da queste opere megagalattiche, perché in Valle d'Aosta non vi sono
altre opere megagalattiche realizzate da amministratori regionali
precedenti... comunque, va be', abbiamo preso atto che siamo
incapaci come Valdostani a pensare in grande; ne prendiamo atto con
rammarico, d'altronde chi non sogna non cresce, evidentemente
qualcuno di voi si pone l'autolimitazione addirittura nel sogno
(questo per psicanalizzare alcune mentalità evocate in questa
sede). Amiamo sognare liberamente, sappiamo che "l'amore si fa in
due", condividiamo lo stesso principio da questo punto di vista,
però ci hanno un po' deluso certi passaggi che rispolveravano certe
"ruggini" che sono emerse tra le varie fazioni che si contendevano
la "torta": allora era una "torta" in contesa, poi essa è svanita
probabilmente per quella incapacità che abbiamo sottolineato.
Assessore, la ringraziamo perché lei ha riportato l'oggetto
della mozione al centro della discussione e ha tentato di dare
delle risposte. Abbiamo apprezzato alcuni suoi passaggi, non
vorremmo però che il fatto che sia stato realizzato un opuscolo
divulgativo, che verrà promosso e utilizzato in diversi ambiti per
far conoscere le nostre potenzialità, sia tutto quello che possiamo
anteporre per affrontare la concorrenza olimpionica che si svolgerà
in casa piemontese. Vorremmo quindi che tali Olimpiadi fossero
vissute con uno spirito diverso, non vorremmo che la nostra
concorrenza a questo evento fosse fondata solamente sulla carta o
sulla promozione; vorremmo che vi fossero delle iniziative
sinergiche con la Regione, perché nella relazione introduttiva non
abbiamo negato che vi possano essere delle preoccupazioni e dei
rischi a posteriori in capo a "Torino 2006", agli enti che vi
partecipano e al comitato organizzatore, però è altrettanto vero
che dobbiamo smetterla di piangerci addosso o di assistere
passivamente a ciò che ci accade intorno, perché viviamo nel
villaggio globale, questo evento è proprio innanzi a casa, siamo i
dirimpettai di qualcosa di importante che si sta realizzando e noi
siamo lì che ci "togliamo di dosso la polvere" o "guardiamo i
mobili di un salotto, piuttosto che quelli di una camera". Dobbiamo
attrezzarci per una concorrenza, che naturalmente sarà una
concorrenza sleale - "sleale" tra virgolette -, perché loro hanno
l'evento olimpico e noi non ce l'abbiamo, ma possiamo attrezzarci
anche cercando di cogliere delle opportunità di collaborazione. Si
parlava poc'anzi di pianificazione strategica, manca solo un anno e
mezzo, ma la pianificazione strategica si fa non solo a livello
finanziario, ma anche a livello turistico.
Ci siamo permessi di proporre questa mozione non per fare una
provocazione, ma per dare un contributo di idee, che non è stato
raccolto, evidentemente perché vi sono già altre idee, che però non
abbiamo capito quali sono. Non vorremmo che la nostra
partecipazione a questa concorrenza, che si appresta ad esserci di
qui a qualche mese, sia una concorrenza che ci veda per l'ennesima
volta impreparati. L'Assessore ha capito qual è il nocciolo della
questione, ha capito che le risorse le abbiamo, direi che è inutile
trincerarci dietro dei discorsi banali come quelli che ho sentito
da alcuni colleghi del Consiglio. Assessore, non ci sentiamo di
ritirare questa mozione, perché è una suggestione che riteniamo
importante, è una suggestione che era aperta a delle modifiche e a
dei contributi. Le premesse penso siano inconfutabili, perché sono
premesse peraltro che sono oggetto di dichiarazioni effettuate
dallo stesso Assessore o in conferenze stampa illustrando i
risultati e i consuntivi delle varie stagioni turistiche, o dallo
stesso Presidente degli albergatori Maquignaz. Ci siamo permessi di
proporre qualcosa al Consiglio, quindi non ci siamo limitati a fare
conferenze o articoli di stampa. Vorremmo che, al di là di quello
che può essere un atteggiamento di ostracismo che perviene nei
confronti di questa mozione o per ragioni ideologiche, dogmatiche,
o perché è firmata da Consiglieri non allineati in un sistema di
maggioranza regionale, non vi fosse una pregiudiziale di carattere
squisitamente politico. Pensiamo che la nostra proposta abbia un
contenuto concreto e concretizzabile, prendiamo atto con rammarico
che la volontà politica, che peraltro non abbiamo capito in quale
essenza si concretizzi oltre all'opuscolo citato, è di segno
diverso. Manterremo al voto questa mozione e il nostro voto sarà
favorevole. Saranno poi i posteri a giudicare sui dati e sui
risultati, come diceva l'Assessore, e del Piemonte e sulla capacità
di tenuta del sistema ricettivo e turistico valdostano nel suo
insieme.
Président - Je soumets au vote la motion:
Conseillers présents: 30
Votants: 3
Pour: 3
Abstentions: 27 (Borre, Caveri, Cesal, Charles Teresa, Comé,
Curtaz, Ferraris, Fey, Fosson, Isabellon, La Torre, Maquignaz,
Marguerettaz, Pastoret, Perrin, Perron, Praduroux, Riccarand, Rini,
Salzone, Sandri, Squarzino Secondina, Stacchetti, Vicquéry, Viérin
Adriana, Viérin Laurent, Viérin Marco)
Le Conseil n'approuve pas.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK