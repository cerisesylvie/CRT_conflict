Consiglio Regionale della Valle d'Aosta - Oggetto del Consiglio n. 57 del 28 febbraio 1972 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
(Nessuna classificazione presente)
Precedente
Successivo
Trascrizione informale del dibattito dell'aula
Oggetto del Consiglio n. 57 del 28 febbraio 1972 - Resoconto
OGGETTO N. 57/72 - Esame del progetto della variante
terminale della strada statale n. 26 nel tratto Quart-cavalcavia di
Aosta. (Approvazione di Mozione)
Montesano (P.S.D.I.) -
Chi illustra la mozione?
Consigliere Mappelli.
Mappelli (D.C.) -
Chiedo gentilmente di rinviarla un
momentino, perché l'amico Ramera è impegnato in altre questioni.
Ah! È qui.
Montesano (P.S.D.I.) -
Allora la mozione di cui lei
dovrebbe essere - a quello che dice Mappelli - dovrebbe essere il
relatore ...
Ramera (D.C.)
- Nel precedente Consiglio, approfittando
delle comunicazioni del Presidente, che credevo almeno avessero un
senso quando vengono messe all'ordine del giorno, per cui ritengo
che scrivendo "Comunicazioni del Presedente", il Presidente della
Giunta comunichi al Consiglio, almeno i provvedimenti più
importanti.
Quindi, mi ero permesso di chiedere informazioni in merito
all'approvazione da parte del Consiglio superiore dell'ANAS sulla
variante della Statale 26. Quanto è stato risposto dal Presidente,
non mi ha soddisfatto, non ha soddisfatto i miei amici e quindi
abbiamo presentato una mozione.
Che cosa chiediamo noi con questa mozione? Semplicemente che il
progetto venga esaminato dalla Commissione dei Lavori Pubblici,
dopodiché venga esaminato ed, eventualmente, approvato dal
Consiglio regionale e questo perché?
Perché questa variante non è chiara, perché si tratta di un
progetto buttato giù di corsa, che lascia perplessi.
Io che sono ignorante in materia di strade, ritengo che le nuove
tecniche prevedano che i tracciati siano rettilinei, per cui, se
variante doveva esserci, era di prevedere la linea più breve che,
dall'uscita dell'autostrada, arrivasse ad Aosta, eliminando quelle
curve che ancora ci sono. Invece, siamo rimasti alle teorie che
sentivo quando ero ragazzino e mi chiedevo come mai Aosta avesse le
strade storte e un ingegnere mio amico mi spiegava che i nostri
antenati le avevano costruire storte perché costituissero dei
ventagli per ripararci dal vento.
Questa è verità assoluta. Credo che questo ingegnere lo abbiano
sentito parecchi, comunque, che le strade siano storte, ad Aosta,
come forse in nessun'altra cittadina d'Italia delle nostre
dimensioni, è senz'altro vero.
Se osserviamo, invece, le stampe di quella meravigliosa
pubblicazione che ci è stata distribuita ultimamente del Prof.
Colliard, notiamo invece che 2.000 anni orsono i Romani avevano
dell'urbanistica un senso ben diverso e più elevato del nostro, i
loro piani, però, non sono serviti a niente, perché poi sono venute
le teorie del vento, per cui abbiamo costruito le strade curvilinee
e quelle altre teorie per cui le strade si dovevano costruire sul
terreno del vicino che toccasse, però, che sfiorasse però la mia
proprietà ... Infatti, non per niente, alle volte, ci si stupisce
di vedere delle strade con delle curve assurde e uno dice: "Ma
quando le hanno costruite, non si poteva tirare dritto?". No,
perché allora il Sindaco di quei tempi era proprietario di questi
terreni, allora ha fatto fare la curva in maniera che non toccasse
le sue proprietà". I Sindaci si cambiano, qui però siamo andati...
(
Voce
) ...Può anche darsi, secondo i paesi, naturalmente...
Qui siamo andati oltre tutte le regole e io protesto, perché il
Presidente della Giunta ha partecipato - almeno, qui ho la
fotocopia del verbale del Consiglio superiore dell'ANAS - ha
partecipato a quel Consiglio senza che noi Consiglieri fossimo
minimamente informati di questa variante che toccava tre Comuni.
Quindi mi si potrà dire: forse non era competenza del Consiglio.
Comunque, abbiamo discusso qui un'intera giornata per il
prolungamento dell'autostrada e abbiamo discusso così tanto che la
Società concessionaria credo che abbia restituito i soldi che
avanzavano, dico bene, Presidente? Ecco e quindi credo che sia
anche l'unico caso in Italia, nella storia delle strade, che si
restituiscono i soldi perché non si ha la volontà di fare delle
strade. Qui, invece, addirittura siamo al rovescio: che si poteva
allargare la strada statale attuale, che diventa perciò la
variante... Non è esatto, Signor Presidente della Giunta, chiamare
variante quella che si deve costruire, perché la si fa talmente
bene, questa variante, che diventa la nuova strada statale, anche
se a slalom speciale, mentre, quella che rimane, sarà una variante
della statale nuova. Comunque, il Consiglio non è stato informato e
naturalmente il Presidente della Giunta ha potuto, nella sede
romana dell'Anas, chiedere che l'Anas concedesse, approvasse prima
il progetto e concedesse i fondi - che mi sembra il Presidente
abbia detto circa 2 miliardi... 1.900 e rotti - per fare una strada
sulla quale si sono pronunciati contro due Comuni. Ora, tante volte
io ho sentito in quest'Aula parlare e difendere l'autonomia dei
Comuni e rispettare le decisioni dei Comuni, soprattutto dai banchi
del Partito Comunista ho sentito queste cose, quindi, penso che
saranno coerenti anche in questa sede, che, nonostante il parere
contrario di due Comuni, si abbia detto al Consiglio superiore
dell'ANAS: "Approvate questo progetto, concedeteci i fondi,
dopodiché noi vi garantiamo che il parere del Comune di St.
Christophe arriverà e sarà favorevole".
Ora io qui ho varie delibere, è questo che mi stupisce, che, del
progetto, il Consiglio regionale non sia mai stato informato. Il
Comune di Quart, esattamente un anno fa, il 17 febbraio dello
scorso anno, esaminava il tracciato di questo tronchetto esprimendo
parere sfavorevole e chiedeva persino che fosse promosso un
incontro con i tecnici, per cui, praticamente, investiva diciamo lo
stesso Consiglio regionale, investendo l'autorità tutoria di un
problema che interessa una strada che interessa vari Comuni. Io
ritengo che ne venga interessato il Consiglio regionale.
Il Consiglio comunale di St. Christophe, in data 16 ottobre
dello scorso anno, diceva: "Considerato che lo svincolo previsto in
località La Plaine di questo Comune, se realizzato, rovinerebbe
irrimediabilmente, senza alcuna valida controprestazione, l'unica
zona del nostro territorio comunale in cui è previsto ed è
possibile l'insediamento di complessi produttivi e, comunque,
validi per l'economia del nostro Comune e poi altre ragioni
Delibera
1) di dare parere contrario per i motivi indicati in premessa
alla realizzazione del progetto in questione, così come proposto
dal comportamento ANAS con la lettera citata nella relazione del
Sindaco, di opporsi con tutti i mezzi legali possibili alla
realizzazione del progetto stesso;
2) di approvare, in alternativa, la realizzazione di adeguato
allargamento e sistemazione dell'attuale Statale 26, sino ai
confini con Aosta, con facili accessi alla zona abitata nel nostro
Comune e il successivo collegamento per le statali 26 e 27, magari
con una galleria da realizzarsi a Beauregard".
Questi i suggerimenti, che non ci interessano.
Questi erano perciò i provvedimenti, i deliberati dei due
Comuni. Insieme, naturalmente, c'era il deliberato del Comune di
Aosta, ma il Comune di Aosta non viene interessato minimamente da
questo tronchetto se non ... - non pasticciatemi niente sennò poi
non  - se non per il cavalcavia, il progetto delle strade non
so, per cui il parere del Comune di Aosta in merito al tronchetto
conta come un due di picche. Gli unici due Comuni interessati sono
St. Christophe e Quart, i quali hanno, di fronte all'ignoranza,
diciamo, dei provvedimenti adottati dai due Comuni, si sono trovati
costretti a presentare ricorso entro i 30 giorni da cui partiva il
provvedimento dell'ANAS e vi faccio venia, naturalmente, di tutto
il ricorso, perché credo che il Presidente della Giunta lo abbia in
quanto è stato mandato al Presidente della Repubblica, al Ministro
dei Lavori Pubblici, al Direttore Generale dell'ANAS e, per
conoscenza, al Presidente della Giunta regionale.
Per presentare questo ricorso il Comune di St. Christophe
riconvocava il Consiglio e deliberava ancora una volta di
promuovere ogni forma opportuna di azione nei confronti delle
autorità competenti e, prima di tutto, di indirizzare allo stesso
un esposto alla sottoscrizione della quale viene inviata
l'Amministrazione comunale di Quart, parimenti interessata al
problema, onde illustrare, ancora una volta, le considerazioni che
si oppongono ecc.
Ora, di fronte a questa volontà manifesta di due comuni, il
Presidente della Giunta, la volta scorsa, se non vado errato, ha
detto, tra le righe, che qualche volta ci sono di quelli che si
appongono alle opere, ma senza avere degli interessi. Io ritengo
che questa variante, così come è stata stabilita, è contro ogni
principio, perché, come dicevo prima, le strade, per me, sono la
linea più breve che corre tra due punti e non uno slalom speciale,
come è il progetto presentato all'ANAS. Non solo, viene a
danneggiare quella porzione di piano che è rimasto al Comune di St.
Christophe, dopo che il Comune di St. Christophe ha già fatto
omaggio alla Regione del campo d'aviazione, ma danneggia anche
almeno 18 aziende che si trovano in quel tratto di strada, che
viene abbandonato per fare la nuova variante. Quindi, di fronte a
questa insensibilità, per quanto hanno chiesto i Comuni e,
soprattutto, per l'insensibilità dimostrata nel non aver portato
all'esame del Consiglio, alla discussione in Consiglio di quello
che s'intendeva fare, io naturalmente ho presentato quella mozione,
però chiedo al Presidente del Consiglio che presento un emendamento
sostitutivo della parte deliberativa e che dice testualmente:
 "delibera - poi adesso glielo passo - di richiedere all'ANAS
la sospensione del provvedimento del 25 gennaio, in attesa che il
progetto venga prima riesaminato, esaminato dalla Commissione
Lavori Pubblici, in collaborazione coi Comuni di St. Christophe e
Quart, e abbia infine il voto del Consiglio regionale". Per adesso
basta.
Pollicini (D.P.)
- Sono stato informato pochi minuti fa
che noi tutti sappiamo che il Comune di Rhêmes Notre Dame è isolata
ed è isolata dal servizio telefonico, sappiamo altresì che il
personale della SIP, è in agitazione. I sindacati, che sono
sensibili alle esigenze della popolazione, si sono offerti di
ripristinare il servizio telefonico, purché l'azienda faccia
richiesta ai sindacati stessi di fare questa riparazione al
servizio telefonico. Si sono recati dal direttore dell'agenzia,
mezz'ora fa, il direttore dell'agenzia ha risposto di non chiedere
niente, quindi io non penso sia il caso che avvenga ciò che è
avvenuto a Cuneo, la settimana scorsa, quando il Prefetto ha
militarizzato per un giorno il ... telefonico, però chiedo anche a
nome dei colleghi con cui ho parlato un attimo fa, che il
Presidente della Giunta, nella sua veste di Prefetto, inviti il
direttore dell'agenzia a fare questo gesto formale, che i sindacati
sono disposti a partire subito per ripristinare il servizio
telefonico di Rhêmes Notre Dame... (
voce:
...io non capisco
perché i sindacati, sono gli operai che vanno...) ...ma i sindacati
sono quelli che rappresentano gli operai, siccome c'è lo
sciopero... (
voce:
...tu dici i sindacati vanno, i sindacati
daranno...) ...d'accordo, mi sono spiegato male, collega,
sostanzialmente i sindacati, che hanno proclamato lo sciopero, sono
disposti a cessare, per questo particolare caso, lo sciopero, per
poter riparare immediatamente la linea.
Montesano (P.S.D.I.)
- Sentiamo il Presidente della
Giunta a riguardo e poi chiudiamo la parentesi.
Dujany (D.P.)
- La questione mi è completamente nuova.
Farò prendere immediatamente contatti per vedere come stanno le
cose. Mi pare che il problema della soluzione di un problema che
interessa la comunità di Rhêmes debba avere la precedenza su tutte
le altre esigenze.
Montesano (P.S.D.I.)
- Chi altri chiede la parola sulla
mozione?
Ha risposto il Presidente della Giunta che prenderà contatti con
il direttore... (
voce
) ...ma io credo di sì, c'è una vallata
isolata telefonicamente, credo che tutti siamo d'accordo, poi, fra
l'altro il Presidente della Giunta agisce come Prefetto.
Chabod (D.C.)
- ...però direi questo, che anche a
Valsavaranche manca la luce e bisognerebbe provvedere subito a
mettere... (
Montesano: ...
ma è il telefono...) ...ma è la
stessa cosa.
Montesano (P.S.D.I.)
- Allora chi chiede la parola sulla
mozione Ramera? Nessuno chiede la parola.
Dunque, l'emendamento, io lo leggo. Consigliere Bordon, io leggo
l'emendamento presentato dal Consigliere Ramera, a nome di tutti i
proponenti. Lo vuol vedere, Presidente o lo leggo io? Allora, nella
parte deliberativa, quello che era contenuto nella mozione, è stato
sostituito da questo nuovo testo presentato dal Consigliere Ramera:
"delibera di richiedere all'ANAS la sospensione del provvedimento
del 25 gennaio, in attesa che il progetto venga prima esaminato
dalla Commissione Lavori Pubblici, in collaborazione con i Comuni
di St. Christophe e Quart e abbia infine il voto del Consiglio
Regionale".
Allora, la parola al Presidente della Giunta.
Dujany (D.P.)
- Già nel 1967, si parlava del tronchetto.
Mi pare che il Consiglio regionale ebbe occasione di interessarsi a
questo problema, ripetutamente, nel '67, nel '68, nel '70 e nel
1971, direi una giornata all'anno. E, nel 1967, in quel momento,
era la Società SAV che studiò un progetto di allacciamento
dall'uscita dell'autostrada fino alla città di Aosta. Questo
progetto prevedeva quattro corsie, ricalcava grosso modo l'attuale
tracciato, non ebbe attuazione per varie ragioni. Primo: a questa
prevista sistemazione era legata la costruzione di un allacciamento
diretto dall'uscita dell'autostrada alla Statale 27 del Gran San
Bernardo, dalla località l'Eglise di Quart alla frazione Signayes,
attraverso la collina di St. Christophe, tagliando così qualsiasi
possibilità alla città di Aosta di inserirsi in qualche modo nel
traffico da e per il Gran San Bernardo.
Con una strada a quattro corsie, a due sensi unidirezionali di
marcia, oltre ad occupare una vasta fascia di terreni pregiati, con
ottime possibilità di insediamento, oltre che ancora a vincolare
per una profondità di 40 metri le possibili costruzioni di nuove
file di banchine, veniva ancora ad essere preclusa per tutta la
zona del Comune di St. Christophe la possibilità di nuovi
allacciamenti alle molteplici proprietà affacciate sul tracciato
stesso, non essendo concessi, su itinerari di quelle
caratteristiche, tipi di allacciamento di questo genere.
La città di Aosta, attraverso una serie di interventi e di
discussioni, riuscì a far cadere la proposta di allacciamento del
Gran San Bernardo all'Eglise e successivamente ancora un'altra
proposta, con allacciamento grosso modo, in vicinanza dell'ingresso
dell'aeroporto, facendo avvicinare sempre più alle porte della
città questa deviazione, in modo da attenuare il più possibile i
disagi temuti.
Il progetto dell'ANAS, di cui è oggetto di discussione in questo
Consiglio è stato eseguito dalla Regione su preghiera dell'ANAS,
poiché la stessa non disponeva di personale sufficiente, su
indicazioni tassative del compartimento ANAS di Torino.
Le indicazioni date dall'ANAS erano le seguenti: creazione di un
adeguato svincolo per autostrada e strada nazionale atto ad
agevolare e rendere più sicuro il traffico dei mezzi pesanti in
entrata e in uscita dall'autostrada; servizio della zona
industriale insediatasi nel Comune di Pollein e destinata ad
estendersi nel Comune di Brissogne nella sponda sinistra orografica
della Dora; servizio dell'area autoportuale nella quale devono
trasferirsi tutti i servizi doganali di Stato per il trasporto
merci in entrata e in uscita dal Gran San Bernardo e dal Monte
Bianco; allacciamento del Comune di Pollein alla viabilità statale
e per il quale, fruendo di apposite disposizioni, è stato costruito
il primo stralcio costruito da un tronco stradale e da un ponte
sulla Dora; creazione di svincoli, a livelli sfalsati sopra il
cavalcavia ferroviario, a levante della città, adatto a favorire il
traffico in entrata e in uscita da Aosta.
La Regione fece quindi eseguire questo progetto in relazione
alle indicazioni. In un primo tempo, è stato eseguito un progetto
di massima e, successivamente, il progetto definitivo.
Era impossibile naturalmente di continuare ad immettere su una
strada, quale è l'attuale, in fregio alle proprietà che tutti noi
conosciamo, tutto il traffico gravitante sulla zona industriale,
destinato ad aumentare nella misura di otto-novecento autotreni al
giorno, non tanto per la sua esigenza di larghezza, perché tale
larghezza potrebbe essere allargata, ma per la sua ubicazione in
testa alla pista dell'aeroporto e nel senso di atterraggio degli
aerei. Queste, mi pare, sono un po' le situazioni di fatto.
Qual è l'atteggiamento dei Comuni? Il Comune di Brissogne e di
Pollein sono d'accordo, il Comune di Aosta, nel '71 esprimeva
parere in ordine al progetto dei lavori di costruzione della
variante Statale 26; il Consiglio Comunale ha espresso parere di
massima favorevole a detto progetto, limitatamente alla parte
riguardante il territorio comunale e cioè dall'albergo Valle
d'Aosta al cavalcavia est.
Il Comune di St. Christophe esprimeva tre pareri, uno
nell'aprile 1971, un altro nell'ottobre 1971 e un altro, mi pare,
il 22 febbraio del 1972. Naturalmente, nel primo parere, del 1971,
il sindaco, su deliberazione del Consiglio comunale, affermava
quanto segue: "Dato atto che il traffico pesante non è di alcuna
utilità pratica per il Comune e che, anzi, esso è causa di pericolo
continuo e di grave difficoltà per la circolazione, quindi si
realizzi pure al più presto una circonvallazione che dirotti tale
traffico su altra strada più idonea; ritenuto, d'altra parte,
dannoso, per l'economia del Comune, il completo abbandono della
Statale 26 da riservarsi al traffico turistico, considerato che il
problema è talmente complesso, da non potersi risolvere con
decisione affrettata, ma lo si debba studiare più a fondo, per non
giungere a soluzioni che compromettano in modo irrimediabile il
futuro; richiede, naturalmente, di poter avere incontro con dei
tecnici". Poi, successivamente, ci sono anche degli altri pareri,
di cui vi faccio venia, che sono grosso modo, direi pareri sempre
più condizionati rispetto a questo primo parere. Grosso modo il
comune di Quart si è attenuto alla falsariga del comune di Saint
Christophe. Il Consiglio regionale, in una delle delibere del 1967,
o meglio, in un ordine del giorno del 23 giugno 1967, ha deciso, in
quel momento si parlava, naturalmente, di SAV, progetto A-Progetto
B, grosso modo, però quello che vi interessa era l'impostazione,
cioè la soluzione del progetto B di massima presentato dalla SAV
per il raccordo con Aosta Sud, cioè prevedeva, praticamente, una
soluzione che collegasse la città di Aosta, stabilendo un traffico
nella zona, una direzione di traffico nella zona, una direzione di
traffico nella zona sud di Aosta, a condizione che si preveda lo
spostamento di detto tracciato verso la Dora, al fine di
salvaguardare l'eventuale potenziamento dell'aeroporto e lo
sviluppo della zona industriale e che detto raccordo per Aosta sud
abbia le caratteristiche di raccordo stradale libero a quattro
corsie.
Mi pare di ricordare, indipendentemente da quanto può dire la
lettera dei vari ordini del giorno che si sono succeduti nel
1967-'68 e '69, che in quel momento il Consiglio regionale era
preoccupato alla continuazione dell'autostrada verso l'alta Valle
e, d'altra parte, si preoccupava, nello stesso tempo, di creare una
rete viabile valida che non obbligasse l'isolamento della città di
Aosta, per sui si era preoccupato di stabilire una viabilità di
traffico dall'uscita dell'autostrada all'imbocco di Aosta, senza
provocare il suo isolamento, dando la possibilità, però, di
recepire tutto il traffico proveniente dal Monte Bianco sulla riva
destra della Dora. Ed è proprio in questo spirito che anche l'ANAS
aveva dato ai tecnici incaricati della Regione, con un senso di
collaborazione, per cercare di affrettare la soluzione di un
problema, che non ci fa onore in questo momento, e per trovare una
soluzione idonea alla circolazione, oltre che a far fronte a tutte
quelle esigenze della zona industriale che si è insediata nel
Comune di Pollein e nel Comune di Saint Christophe e si insedierà
prossimamente nel Comune di Brissogne, che è una realtà che non
possiamo dimenticare.
Abbiamo avuto, così, seppur dei contatti, direi, non a livello
di riunioni collegiali, coi vari comuni e mi pare che in primo
tempo la loro preoccupazione era soprattutto una preoccupazione di
evitare l'isolamento sulla strada attuale, per cui avevamo chiesto
all'ANAS di voler prevedere sulla nuova arteria la circolazione dei
mezzi pesanti e, attraverso appositi cartelli indicatori, di
indirizzare tutto il traffico leggero sull'attuale strada statale
26, che sarebbe stata opportunamente sistemata nel futuro.
Questi, mi pare sono i fatti esistenti. Il Consigliere Ramera
dice: "partecipazione del Presidente della Giunta senza averne
informato il Consiglio", guardate che l'ANAS non è il Consiglio
regionale, sapete quanto tempo prima mi hanno avvisato? Mi hanno
avvisato la sera per il mattino, quindi, l'ANAS non è che funzioni
in un modo, diremo, così facile, come d'altra parte, però, io
vorrei arrivare al nocciolo della questione: non ho nulla in
contrario a che il problema, questo progetto, sia riesaminato anche
dalla Giunta, in collaborazione con la Commissione e con i sindaci
interessati, affinché, naturalmente, si chiariscano tutti questi
aspetti tecnici del problema e tutti questi aspetti della
viabilità. Ci sono alcune cosette, non è l'impostazione generale,
ci possono essere alcuni problemi di dettaglio, quindi, non ho
nulla in contrario a che il problema venga esaminato dalla Giunta,
in collaborazione con la Commissione dei Lavori Pubblici, con i
sindaci interessati, affinché si porti il problema in Consiglio per
l'approvazione al più presto possibile, affinché si possa dare una
soluzione direi concreta a questo problema.
Mi parrebbe poco opportuno l'ordine del giorno che chiede la
sospensione del provvedimento, poiché gli unici felici, sarebbero
quelli dell'ANAS, salvo alcuni piccoli interessi locali, ma noi che
tendiamo naturalmente a dare, diciamo, al problema della viabilità
una soluzione nell'interesse generale, non credo che abbiamo
l'interesse a far sospendere definitivamente la soluzione di questo
problema che tutti, credo, riconosciamo che sia abbastanza
urgente.
Ramera (D.C.)
- Vedo che va già bene. Io non chiedo la
sospensione definitiva, però vorrei sapere se in questo esame che
verrà fatto dalla Giunta e dalla Commissione dei Lavori Pubblici,
sindaci interessati, ecc., se ci fosse qualche modifica che viene
fuori, come fa poi ... deve essere riapprovata dal Consiglio
dell'ANAS?
Vorrei fare questa domanda.
Fosson (U.V.)
- Due brevissime osservazioni in merito a
questa mozione.
Io non conosco il tracciato di questo nuovo tronco, però le
preoccupazioni, mi sembra, dei comuni interessati - Comune di St.
Christophe e Comune di Quart - che sono state così accennate dal
Presidente della Giunta in quella prima delibera, mi sembra, del
maggio 1971, e credo che il Comune, ad esempio, di St. Christophe,
da quanto mi risulta, sia ancora di quel parere, cioè che non è
contrario a che si faccia un allacciamento per i mezzi pesanti per
arrivare ad Aosta partendo dall'uscita dell'autostrada, però, fin
da allora, e mi pare che in tutte le sue discussioni, il Comune di
St. Christophe, insieme con il Comune di Quart, quello che hanno
sempre messo in evidenza era appunto di non essere tagliati fuori
da tutto il traffico, in maniera che, facendo questa nuova arteria,
che partiva dall'uscita dell'autostrada e che dovrebbe inserirsi,
vediamo poi un altro piccolo particolare, che chiederà delle
delucidazioni, che dovrebbe inserirsi nella viabilità di
Aosta,  in questo senso lascerebbe completamente dismessa la
26, la parte vecchia della 26, quindi, automaticamente, senza
manutenzione, perché non ci sarebbero più le manutenzioni
dell'ANAS, né manutenzione da parte di altri, cioè dovrebbe passare
eventualmente al Comune e loro direbbero: "C'è in questa strada 26
diverse rettifiche da fare, bisognerebbe dargli, il fondo è
completamente sconnesso...". Quindi, se si vuole che, almeno una
parte del traffico turistico passi ancora su questo tratto della
26, bisogna avere l'assicurazione che, una volta che entra in
funzione quell'altro tratto nuovo, qualcuno si prenda il carico
della manutenzione. Questa è la prima soluzione che i due Comuni
chiedevano, mi pare.
Questa. Poi, c'è un'altra cosa. Qui io, purtroppo, non conosco,
ribadisco, non conosco il tracciato, ho sentito dal Consigliere
Ramera che dice che questa strada fa un certo slalom, fa curve,
contro curve e tutto. Questa è una questione da vedersi, ma il
Comune di St. Christophe è particolarmente preoccupato di un'altra
questione, di cui non si è accennato qui e che bisogna pur vedere,
cioè mentre in un primo tempo questo strada, questo nuovo tronco
doveva avere lo sbocco verso l'albergo Valle d'Aosta, adesso,
sembrerebbe - io ripeto le informazioni che ho - che sboccasse
nelle vicinanze della proprietà Sogno, immettendosi sulla 26 a 90°
quasi... no a 90°, ma quasi e che si prevede il proseguimento di
questo svincolo, che attraverserebbe tutta la zona piana del Comune
di St. Christophe, in sopraelevato o in terrapieno o in viadotto,
per riportarsi al piede del geriatrico, per venire ad allacciarsi
con la 27. Mi sembra che proprio il Comune di St. Christophe abbia
detto - a parte che non voglio interferire in quello che è
l'allacciamento della 27 - ma abbia detto, per difendere almeno dal
punto di vista paesaggistico sulla sua parte, sulla proprietà del
Comune di St. Christophe, che un attraversamento di quel genere,
che dalla 26 andrebbe fino il nuovo ospedale Geriatrico, passando a
una certa altezza, non sarebbe che un trincerone che taglierebbe
per un bel po' la valle in quel tratto e che certamente, se questo
dovesse essere l'intento, non sarebbe certamente una cosa che
neanche noi possiamo approvare. Quindi, da questo punto di vista,
bisognerebbe vedere...
Quindi, io penso che quello che è la realizzazione di una strada
che permetta, specialmente ai mezzi pesanti dall'uscita
dell'autostrada di immettersi nella circonvallazione di Aosta o
nella viabilità di Aosta, sia necessario, perché o si modifica la
26, radicalmente, oppure bisogna fare questo nuovo tratto di
strada. Però penso che si possano conciliare le due cose e vedere
però che tutto questo, come viene ad inserirsi nell'ulteriore
sviluppo della viabilità per l'accesso ad Aosta e per
l'allacciamento con la 27, perché, altrimenti, se si approva un
progetto in un dato senso, senza vedere quello che è il prosieguo
di questo progetto, praticamente, le soluzioni a venire, quelle
posteriori, sono legate a quello che si è attuato nella prima parte
e non si potrà più modificare niente.
Quindi, di qui nasce una necessità di vedere a fondo questo
problema.
Ora, la questione, effettivamente, bisognerà anche tutelarsi,
perché se diamo come acquisito, io non posso dire se è un bene o se
è un male, perché non conosco - lo ripeto, per la terza volta - non
conosco il progetto, quindi, il tracciato, però se noi
automaticamente diciamo: "Non sospendiamo niente per quelle
eventuali varianti che si dovessero fare e tutto", questo è un
problema che allora, praticamente, non si può più discutere di
andare a fare delle varianti.
Questa è una questione che io la sottopongo per vedere di non
illuderci di dire... andiamo pure avanti con quello che è stato,
quello che è il finanziamento, penso che non ci sia niente da dire,
ma sull'approvazione del tracciato, se non abbiamo visto il
tracciato, è un po' pericoloso dire "Va bene quel tracciato".
Andrione (U.V.)
- Non sono d'accordo con quanto ha
dichiarato il Presidente della Giunta sulla discussione di giugno
1967, perché quella discussione, come dice il mio maestro, e mio
amico Pietro Fosson  - che la memoria non mi tradisca - aveva
fatto riferimento a un pezzo di autostrada, e noi abbiamo
polemizzato, non... Germano, Savioz, Manganoni, con l'allora
Presidente della Giunta, Bionaz, perché si parlava di autostrada
che partiva dalla sponda orografica destra della Dora e andava a
finire al cavalcavia, quello che adesso porta a Pila e noi, su
questo punto, avevamo discusso. Ma la discussione, adesso, verte su
un problema di geometria piana - come diceva, alcuni decenni or
sono, la Sig.ra Felicina Perotti a quelli che avevano la fortuna di
andare al liceo - problema di geometria piana che consiste nel
collegare due punti e cioè, l'uscita dell'autostrada e la Croix
Noire, in Comune di Aosta, passando attraverso il Comune di Quart e
di St. Christophe.
Ora, noi discutiamo le competenze dell'ANAS e l'avv. Caveri ha
già parlato dell'ANAS in termini molto lusinghieri, in questo
Consiglio, non è molto tempo fa, ma vorremmo sapere cosa la Giunta
regionale, cosa il Consiglio, decidono in materia di tracciato di
questa strada, perché è inutile stare a nascondersi dietro, noi,
quello che vogliamo sapere, è come si collega l'uscita
dell'autostrada con la città di Aosta.
Questo è il punto, questo è il problema. Le discussioni del 1967
erano discussioni che avevano tratto e avevano riferimento a un
percorso autostradale e io mi ricordo che, allora, i difensori
d'ufficio erano da questa parte, adesso, si sono spostati
all'altra, ma questo senza nessuna polemica nei suoi confronti...
(
voce
) ...eh! Ma il cuore pende sempre a sinistra, diceva la
Sig.ra Personnettaz un attimo fa... Germano, io sono ottimamente
piazzato, da quel punto di vista lì ... ma, dicevo, il problema è
quello di sapere come il Consiglio regionale intende collegare
questi due punti, per lo meno, fare delle proposte. Fino adesso, da
parte della Giunta, ci sono state delle dichiarazioni, delle prese
di posizione dei Comuni di St. Christophe, delle prese di posizione
del Comune di Quart, però noi non sappiamo ancora cosa la Giunta
regionale, il Consiglio regionale pensano su questo grave problema
e cioè in quale maniera la Città di Aosta - Savioz mi corregga se
io sbaglio, perché sono di fronte a lui, e io so che, nel 1967,
nella discussione, aveva preso due volte la parola per dire le cose
che io dico adesso - quale è la maniera per collegare la città di
Aosta con l'imbocco dell'autostrada.
Questo è il problema e su questo punto noi chiediamo ai
presentatori della mozione, ma indirettamente anche noi altri,
chiediamo che la Giunta si pronunci.
Non è un problema facile, perché Fosson ha ricordato la 26, il
problema dei trasporti pesanti, però non è neanche un problema che
si possa risolvere delegando all'ANAS le differenti competenze, o
per lo meno, non prendendo posizione noi altri.
Si è parlato di slalom, sarebbe un pericolo grave quello di
lasciare ad altri enti, che non sia il Consiglio regionale,
decidere in questa materia. Per cui noi chiederemo al Presidente
della Giunta di precisare perlomeno qual è il pensiero della Giunta
su questo problema. La discussione di giugno 1967, che voleva
evitare che Aosta fosse tagliata fuori da una forbice di cui, da un
lato, con il famoso ponte di Saumont si raggiungesse la strada del
Gran San Bernardo e dall'altra parte, ci fosse un'autostrada che
collegasse oltre Aosta, con il traforo del Monte Bianco. È un
problema differente da quello di cui discutiamo adesso e cioè il
problema di collegare Aosta con l'autostrada, quindi, mi sembra che
la risposta del Presidente della Giunta sia stata leggermente a
lato, fuori da quelle che sono le preoccupazioni del Consiglio in
questo momento.
Bordon (D.C.)
- Non è un intervento molto lungo, perché
in questa materia chiedo che non ci sia possibilità di
improvvisare, ma confrontato dalla presenza e dall'intervento
dell'altro timido che è Andrione - perché tutti quelli molto alti
sono timidi; due timidi messi insieme fanno metà uno sfrontato e
quindi si va avanti così - e allora vorrei fare alcune
considerazioni mie personali, perché non è questione di gruppo, non
gruppo.
Innanzitutto, ci sarebbe una piccola parte polemica iniziale che
cercherò di limitare di molto, perché se no farei lavorare troppo
quello strano oppositore che è il compagno Germano. Strano
oppositore perché tutte le volte che si attacca questa Giunta, lui
che è all'opposizione, ne diventa l'avvocato difensore, questo è
strano, perché arrivati a un certo momento, va bene una volta, va
bene due volte, ma quando la cosa si ripete con una monotonia
esasperante, insomma, si può anche pensare che siano strane queste
collusioni... (
voci di Germano in lontananza
) ...appunto,
siccome non abbiamo detto niente, neanch'io, ce lo diciamo adesso e
quindi vedi che va proprio bene. Quindi era proprio per togliere...
Questa mattina abbiamo sentito fare un sacco di lodi a Pedrini che
è stato l'unico che ha movimentato un po' questa seduta e cerchiamo
di farlo anche noi, adesso, per riflesso e allora arriviamo anche
noi in campagna elettorale e diciamo che l'altro giorno la nostra
protesta verso il Presidente della Giunta non è stata perché il
Presidente della Giunta non è stato avvisato prima dall'ANAS, non
abbiamo detto questo. Povero Presidente della Giunta, ha ricevuto
due ore prima, magari, la convocazione, è partito, è andato a Roma,
ma il problema è un altro, che se l'altro giorno non saltava fuori
Ramera nelle comunicazioni che il Presidente della Giunta doveva
fare, questo problema non lo si abbordava neanche.
Ora, la nostra protesta - sommessa, sempre, per evitare che
Germano intervenga pesantemente - era proprio questa: che, arrivato
a un certo momento, era un problema di una tale importanza che se
non la sollevava Ramera, perché qualcuno lo aveva tirato per la
giacca, non lo so si sapeva e non si discuteva questo problema in
Consiglio.
A me sembra che, invece, questo lo si sarebbe dovuto portare e
dire: "Signori, la storia è questa".
Ora, invece, le considerazioni personali, lasciando da parte
tutte queste polemiche che lasciano il tempo che trovano, sono di
altra natura. Noi stiamo diventando famosi in Valle di Aosta e me
lo suggeriva l'amico Pedrini prima, perché generalmente prendiamo a
calci i miliardi. Noi avevamo cinque miliardi per fare un pezzo di
strada che arrivava fino al Pont Suaz e qualche d'uno ha ritenuto
bene di farlo, di non farlo ...
Ora, io mi permetto di dire che tutte le idee sono opinabili, e
pertanto forse avevano anche ragione quelli che non la volevano
fare, ma in questo mi è parso che, intelligentemente - non vorrei
usare un'altra parola - si è voluto agganciare una cosa con
l'altra, ma il problema del tronchetto, se non sbaglio, passava
sulla riva destra orografica della Dora e andava a finire a
Pollein, arriva al Pont Suaz e non c'entra niente con questo
discorso. Se passava di qua, invece, aveva l'importanza di
valorizzare quella cosiddetta zona industriale che la
programmazione anche ha indicato in quella zona. Io poco fa, quando
mi sono permesso di chiedere a Chamonin chi aveva fatto il
progetto, l'avevo chiesto per questo motivo. Il progetto è stato
fatto dalla Regione, da quanto ho capito io, però ordine dell'ANAS,
però la Regione sa tutte queste cose.
Ora, secondo il mio modesto parere, qui si sono accennate a
diverse cosette, che hanno la loro enorme importanza, che
dovrebbero essere puntualizzati, secondo il mio modesto parere.
Io vi dirò, innanzitutto, che percorro quella strada almeno
dieci volte al giorno, da Nus ad Aosta, per cui vi potrei dire che
durante certi giorni di luglio, di agosto, io quando arrivo a
Quart, a Villefranche, attraverso la Dora e vengo ad Aosta dalla
parte di Pollein, perché mentre arrivo da Aosta, da Nus fino alle
porte di Aosta in cinque minuti, mi trovo, dallo svincolo di questa
autostrada tali code che, per arrivare ad Aosta, occorrono qualche
volta 45 minuti, per cui, arrivati a un certo momento, è
impossibile continuare con questo allacciamento, perché
indubbiamente non si può andare avanti con il traffico che esiste e
quindi qualche cosa si doveva fare.
Allora, a un certo momento, se non sbaglio, il problema si era
presentato in questo modo: lungo questa attuale 26, mi diceva
qualche d'uno prima, ci sono 17, 20, non so quanti nuclei economici
che sono sorti lì e che domani, dirottando il traffico da un'altra
parte, non possiamo mettere a questi nuclei economici le ruote per
trasportarli dall'altra parte. Quindi, si troverebbero
handicappati. D'altronde non è assolutamente possibile continuare
in questo modo. A me pareva che la cosa più importante l'avessero
detta i Comuni nella loro deliberazione e avrei voluto - ecco, su
questo sì - una parola di tranquillità. Io ritengo che questa zona
industriale abbia da essere servita da una strada e su questo credo
che siamo tutti d'accordo, anche i tecnici come Chamonin - guarda
che sviolinata ti ho dato -. Secondo: io ritengo che, oggi come
oggi, lì debba venir fuori una strada, perché nel modo più assoluto
il traffico pesante non può gravare sulla strada attuale e allora
diceva il Presidente della Giunta, leggendo le delibere dei Comuni
interessati, che questi Comuni avrebbero una garanzia. Qual è la
garanzia? Che il traffico leggero venga ancora portato sulla
statale attuale. D'altronde io ritengo che quelli che potrebbero
avere degli interessi, come l'Autoporto, ad avere una strada nuova,
non desiderino avere il traffico leggero, perché sarebbe tale la
confusione che avrebbe in quel posto, che nel modo più assoluto,
invece di essere un vantaggio, potrebbe anche essere uno
svantaggio.
Ora, la mia domanda, dopo tutta questa lunga premessa - però
dovevo pur rendere la mia idea, perché se no, qui, si è sempre
interpretati in modo diverso e se ci sono due modi di interpretare
la cosa, uno buono e uno cattivo, state pur tranquilli che si
interpreta sempre la parte cattiva -, io volevo due o tre garanzie,
due o tre precisazioni. Se tanto per incominciare, la situazione
per me è molto compromessa, perché noi dovremmo ancora essere
quelli che oggi diciamo "I vostri duemiliardi circa, teneteveli",
come ha detto il Presidente della Giunta, perché l'unica contenta
sarebbe l'ANAS che dirotta i due miliardi e ci lascia qui nel
nostro brodo. Però, è altrettanto vero, che a me non bastano i due
miliardi per sapere che cosa ne viene fuori. Io avrei bisogno di
sapere che coi due miliardi si fa questo allacciamento nuovo e,
pertanto, ci serve questa zona industriale, che serve tutto quello
che volete voi, però che ci sia una garanzia per cui sulla strada
vecchia, che diventerà regionale, che diventerà comunale per i
tronchi interessati - questo lo vedremo in seguito perché poi i
comuni, generalmente, non riesco a intrattenere quelle strade e noi
lo vediamo su Courmayeur, su Pré St. Didier, in tanti altri posti
-, diventerà regionale o comunale questa strada, lo vedremo in
seguito, però che ci sia una garanzia per cui il traffico leggero
continui a transitare su questa Statale 26 attuale. Soltanto ora,
secondo me, noi potremo avere una certa tranquillità di coscienza
di non aver preso a calci due miliardi che ci hanno dato per fare
questa nuova strada. Soltanto allora, secondo me, noi avremo difeso
gli interessi di quei nuclei economici che vivono già in questi
posti, che sono costituiti dai Comuni di Quart e dal Comune di St.
Christophe e non danneggeremmo naturalmente tutti quelli che
vengono invece toccati con questo sistema.
Adesso, il timore me lo ha messo l'amico Fosson: noi, qui, tra
le altre cose, parliamo di un progetto che, in fondo, non
conosciamo.
Ora, io non sono un tecnico - e tecnici, grazie a Dio, in questo
Consiglio, in questo campo, ce ne sono tanti, abbiamo sentito in
altre occasioni che venivano fuori degli ottimi consigli - io
vorrei sapere quando arriva questa strada al Valle d'Aosta, che
cosa succede per portarsi sulla strada attuale. Ci sarà un
quadrifoglio? Ci sarà qualche cosa? Quali saranno i terreni che
verranno occupati? Perché io credo che non si potrà arrivare lì e
entrare sulla Statale 26. Ci sarà pure qualche cosa che fa le curve
per lì? Quindi io vorrei sapere come si innesta. Allora, due o tre
domande semplicissime. Prima cosa: se si fa, come non si potrà
evitare questa strada - perché non si possono neanche prendere a
calci due miliardi -, quali sono le garanzie che si possono dare ai
Comuni di Quart e di St. Christophe e a tutti coloro che temono di
essere danneggiati? Possiamo noi garantire che il traffico pesante
passerà su quell'altra strada nuova e il traffico leggero sulla
nuova, sulla vecchia? Secondo domanda: l'innesto quassù, come
avviene? Perché, noi, progetti non ne abbiamo mai visti. Quindi,
come prima parte, adesso, mi sembra che adesso possa bastare
così.
Manganoni (P.C.I.)
- Effettivamente nelle sedute
precedenti, del Consiglio, quale era la preoccupazione nostra?
Quella della prosecuzione dell'autostrada, cioè che, con la scusa
di proseguire una bretella - la chiamava allora - di fatto,
facessero già un tronco di autostrada che doveva andare a finire al
Pont Suaz - lì, circa, in quella zona - per poi proseguire verso
Courmayeur. Questa era la preoccupazione del Consiglio e, in base a
questa preoccupazione, sono stati votati gli ordini del giorno che
ha ricordato il Presidente.
Oggi, effettivamente, questo pericolo è scomparso. Perché? Io
non ho visto il progetto, ma, dalla discussione che ho sentito,
quel tronchetto di strada non riveste le caratteristiche
dell'autostrada come rivestiva uno dei due progetti A-B che, a suo
tempo, abbiamo discusso.
Quindi noi possiamo essere tranquilli, perché il pericolo
dell'autostrada è evitato, naturalmente, quando si tratta di
rettificare delle strade, o di spostare dei tracciati, vengono
coinvolti degli interessi privati.
Questo, sempre, anche quando si fa la piccola stradicciola che
va al villaggio, c'è il proprietario che dice: "
me dze vui pa
que passisse a per de me, ma su la propietou de l'atro
".
Allora, questo lo sappiamo tutti, quindi, immaginiamoci una strada
di quel genere, di quell'importanza, che è la strada che allaccia
la stradicciola che allaccia il villaggio.
Ora, qui ci sono tre Comuni, Aosta, Pollein e Brissogne, da
quanto ha detto il Presidente, che dicono: "Va bene". Ci sono altri
due Comuni che dicono: "Non va bene", grosso modo, no? Dice:
"Bisogna esaminare a condizione che... ecc.", cioè sono dubbiosi.
In secondo luogo, mi pare che, in quelle delibere, si parli
particolarmente... il Comune di St. Christophe sia particolarmente
preoccupato della prosecuzione, cioè dalla zona chiamiamola
"Sogno", in su, verso l'ospedale Geriatrico, la scuola d'alpinismo,
con quel viadotto, ecc.
Ora, penso che il tronchetto dovrebbe fermarsi prima, cioè prima
dell'accesso della strada di St. Christophe, comunque, circa per
lì. Ora, se invece vogliamo trattare anche lo sviluppo della strada
di là, fino alla scuola d'alpinismo ed oltre, allora è un altro
problema. Comunque, io penso che la soluzione non sia poi tanto
difficile da trovare. Io non ripeto quanto hanno detto diversi
Consiglieri, e penso che la proposta fatta dal presentatore della
mozione, corretta, però, da quanto ha detto il Presidente che dice:
"Beh, prima di sospendere, facciamo attenzione, perché sappiamo con
quale delicatezza bisogna trattare con l'ANAS", perché ne abbiamo
delle esperienze, io penso che quella sia una proposta che potrebbe
risolvere il problema.
Sentiamo i Comuni interessati, la Giunta e la Commissione dei
Lavori Pubblici, poi si riferirà in Consiglio.
Ora, penso che se noi, qui, ognuno di noi entra in merito a
quella strada che bisogna fare la strada più su, la curva più giù,
noi discuteremo fino alle dieci questa sera, però non risolveremo
niente.
Io penso che nelle Commissioni sono rappresentati, ognuno di
noi, nelle Commissioni si farà portavoce del gruppo che
rappresenta, vero? E di qua ne potrà uscire una soluzione. Pertanto
penso, che almeno da parte nostra, siamo favorevoli a questa
proposta.
Montesano (P.S.D.I.)
- Altri interventi?
Allora la parola al Presidente della Giunta.
Dujany (D.P.)
- Non ci sarebbe molto da aggiungere e non
voglio entrare nel problema tecnico, perché penso che questo sarà
oggetto di discussione da parte della Giunta e della Commissione
Lavori Pubblici e dei Sindaci che esamineranno il problema nei
dettagli.
Vorrei solo informare il Consiglio che, se il Presidente della
Giunta non era presente in quella riunione del Consiglio superiore
dell'ANAS, il progetto non passava, era già bocciata, la relazione
dei tecnici era negativa. Ma, guarda caso, non ho mai visto l'ANAS
tanto sensibile alle richieste dei comuni come in questo caso.
L'ANAS che si è sempre - scusatemi, non vorrei adoperare dei
termini grossolani - ma che non ha mai tenuto molto conto delle
osservazioni dei Comuni, questa volta la posizione di questi due
Comuni erano le motivazioni, accanto ad alcune altre piccole
osservazioni tecniche, per far proporre al relatore dello
stanziamento il suo diniego.
L'intervento mio è stato questo: di mettere a punto la necessità
della soluzione di questo problema e di riservarmi di prendere
ulteriori contatti coi comuni interessati per far sì che,
naturalmente, questi problemi di esigenze dei comuni fossero
sistemati attraverso un opportuno accordo e attraverso naturalmente
opportune riunioni.
Ecco perché volevo dirvi: per cortesia, siamo cauti, non
illudiamoci, non è che l'ANAS sia qui per fare i nostri, per
risolvere i nostri problemi. L'ANAS non è molto sensibile ai nostri
problemi, poi ha un sacco di problemi da risolvere, quindi, vorrei
dire: cautela, naturalmente, nel richiedere la sospensione del
provvedimento, perché questo è solo quello che vuole e quello che
desidera, perché credo che la sua intenzione sia quella di fare il
meno possibile.
Per quanto riguarda, mi pare, la soluzione del problema, Bordon
e Manganoni, in particolare, hanno un po', con molto buon senso,
detto grosso modo quelle che sono le cose essenziali e quelli che
sono gli aspetti oggetto di un eventuale e più approfondito esame e
di una regolamentazione più precisa per quanto riguarda, poi, il
problema nell'interno dell'ANAS, vuol dire che l'ANAS si adeguerà,
naturalmente, a queste decisioni che saranno prese dal Consiglio
regionale, interprete, naturalmente, in questo caso, delle esigenze
dei Comuni.
Quindi, io penso, così, per ritornare un po' alla proposta
concreta perché il Consiglio possa accettare questo contenuto della
deliberazione che avevo proposto, togliendo per cortesia questo
secondo punto previsto nella premessa: "considerato che non si è
tenuto conto prima di questa approvazione del parere contrario dei
Comuni di Quart e di St. Christophe".
Non vorrei che questi che erano i motivi addotti dall'ANAS per
non far nulla, non vorrei che fossero ribaditi dal Consiglio.
Direi che noi naturalmente riprendiamo questo problema in mano,
assieme alle amministrazioni comunali interessate, per vedere
naturalmente di trovare delle soluzioni valide per tendere alla
soluzione concreta del problema.
Allora, direi, la mozione potrebbe andar bene nella prima parte,
sopprimere la seconda parte e, poi: "delibera di affidare alla
Giunta, in collaborazione con la Commissione Lavori Pubblici ed i
sindaci interessati, l'esame del progetto per le valutazioni del
caso".
Ramera (D.C.)
- Il Presidente viene in parte sulle nostre
posizioni, noi però non possiamo venir meno da quella che è la
verità dei fatti.
Questi deliberati dei Comuni, che poi oltretutto, ad un dato
momento, sono stati mandati all'autorità di tutela... che poi io
non ho visto anche che c'era una bruttura, neanche rilevato una
bruttura agli effetti paesaggistici con l'orribile sbarramento
artificiale, trasversale che si fa con questa strada, comunque, la
verità è che questi due comuni hanno votato... tre hanno votato a
favore - suggerivano Germano a Manganoni - ma quei tre, guarda che
c'entra come i cavoli a merenda. Immagina un po'. I più interessati
sono quelli che vedono i loro terreni coinvolti dagli svincoli,
contro svincoli, ecc.
Quindi, credo che vanno visti... però io vorrei che questa
Commissione che si riunirà, tenga conto di altre cose. È giusto che
i due traffici, quello leggero e quello pesante, necessitassero di
una soluzione, però, non che prenda per oro colato quello che dice
l'ex-Assessore ai Lavori Pubblici, Manganoni, e cioè praticamente
che noi abbiamo evitato che il traffico scorresse via troppo
veloce, perché con una soluzione di questo genere, se non
studieranno altri accorgimenti, subito, in prosieguo all'attuale
progetto già approvato dall'ANAS, ci sarà paralisi del traffico al
cavalcavia, ci sarà. Quindi, da una parte c'era il pericolo che il
traffico corresse troppo veloce con delle varianti sia a sud che a
nord, con questo modo, andrà a finire che all'albergo Aosta, dove
arriveranno e il traffico leggero e il traffico pesante, arriveremo
a un intasamento tale che noi non abbiamo certo strade sufficienti
per smaltire questo traffico. Visto il bel tracciato della nord, di
cui non ho certo io la responsabilità di averlo fatto in quella
maniera, senza contare, poi, che nel Piano regolatore di Aosta - e
qui c'è il Sindaco che ce lo ha fatto approvare -, era prevista la
circonvallazione sud, dico bene, Consigliere Dolchi? La
circonvallazione sud, con questa soluzione, viene pregiudicata
irrimediabilmente, per cui bisognerà che la Commissione per primo
esamini che il progetto vada bene e io non ho niente sul traffico
pesante e leggero. Però, mi preoccupa questo, Signor presidente
della Giunta, che anche indirizzando il traffico pesante sulla
nuova variante e il traffico leggero sull'attuale tracciato, però,
se non si fa niente, perché il Consiglio superiore dell'ANAS ha
stanziato i soldi per la variante, ma per l'attuale tracciato che
mi sembra adatto per giocare a golf -dato che le buche, sono più di
18 le buche quindi possiamo fare vari campi di golf -, bisognerà
provvedere anche in quel senso. Il traffico pesante si va sulla
variante, il traffico leggero va sulle buche, quindi, a un dato
momento, la Commissione deve esaminare questa parte del vecchio e
nuovo tracciato e, nello stesso tempo, già suggerire quelle che
potranno essere le soluzioni per smaltire questo traffico, perché
qui non è difficile essere profeti che al cavalcavia di Aosta vi
sarà la paralisi completa del traffico, perché non abbiamo strade
sufficienti per far correre sia il traffico leggero che il traffico
pesante. Quindi, la nord è sufficiente, occorrerà studiare altre
iniziative, però il gruppo democristiano voterà "si" sul
deliberato, accettiamo quella modifica suggerita dal Presidente
alla mia, già sostitutiva del precedente, però, allora, noi
chiediamo la votazione per divisione, perché noi il capoverso
"constatata che non si è tenuto conto..." lo vogliamo votare.
Fosson (U.V.)
- Non so se posso fare una proposta
conciliativa su questo secondo capoverso.
Non è per amore di mettere tutti d'accordo, ma, effettivamente,
dalla discussione che è stata fatta, è chiaro che non si è tenuto
interamente conto di quelle che erano le osservazioni dei Comuni,
quindi, se noi possiamo mettere una forma limitativa che non si è
tenuto interamente conto, ed esempio, quando si parla di quello
sbarramento una cosa e l'altra, e credo che in quel senso lì, anche
il Presidente della Giunta possa, eventualmente, accettare, in
maniera che possiamo votare tutti a cuor leggero questa
mozione.
Montesano (P.S.D.I.)
- Però bisogna formulare questa...
(
voci
) ...sì, ma basta formulare questa modifica.
Ramera (D.C.)
- Si potrebbe dire, anziché "constatato che
non si è tenuto conto" si potrebbe dire "ritenuto che è importante
il parere dei comuni interessati". Quindi non diciamo che abbiamo
detto di no, ritenendo... "ritenuto che sia oltremodo importante
per l'opera, il parere dei comuni attraversati dalla nuova strada,
delibera che...", no?
Montesano (P.S.D.I.)
- Io prego il Presidente della
Giunta di darmi poi l'emendamento che lei aveva fatto, se ce l'ha
scritto, perché io non l'ho scritto. Allora, io leggo prima il
"constatato", secondo capoverso, modificato "ritenuto oltremodo
importante conoscere il parere dei Comuni interessati all'opera,
delibera di affidare alla Giunta, in collaborazione con la
Commissione Lavori Pubblici e i sindaci interessati, l'esame del
progetto per le valutazioni del caso".
Allora passiamo ai voti. Chi approva la mozione così modificata?
(
voce di Ramera
) ...Dunque, lo leggiamo un'altra volta -
fermo restando il primo capoverso, il secondo viene modificato -
Ramera, per favore...
La parola al Consigliere Chamonin.
Chamonin (M.A.V.)
- Il primo capoverso ha forse una
piccola inesattezza, non è il Consiglio superiore dei Lavori
Pubblici ma è dell'ANAS, sono due cose diverse.
Montesano (P.S.D.I.)
- Ramera, ha sentito l'osservazione
di Chamonin? Cioè, a dire al primo capoverso, invece del "Consiglio
Superiore dei Lavori Pubblici", "il Consiglio Superiore
dell'ANAS".
Allora il secondo capoverso viene modificato nel modo seguente:
"ritenuto oltremodo importante conoscere il parere dei Comuni
interessati all'opera, delibera", io l'ho scritto dietro sua
dettatura... (
voce di Ramera in lontananza
) ...allora, lo
detti, perché io ho scritto quello che ha detto lei: "ritenuto
oltremodo importante il parere dei comuni interessati all'opera,
delibera di affidare alla Giunta, in collaborazione con la
Commissione Lavori Pubblici e i sindaci interessati, l'esame del
progetto per la valutazione del caso"... (
voci
) ...Dunque,
"i sindaci dei Comuni interessati", poi cosa ha aggiunto lei?
Ramera (D.C.)
- "Riportando in Consiglio le conclusioni"
che si sappia almeno come si è finiti, non fuori strada.
Montesano (P.S.D.I.)
- "Riportando in Consiglio le
conclusioni", "Informando il Consiglio delle conclusioni". Non
possiamo continuamente modificare, altrimenti devo richiedere un
emendamento scritto, cioè far lavorare il vostro... Allora, mi si
presentino per iscritto gli emendamenti.
Ramera (D.C.)
- La Commissione, al termine dei lavori,
riporti in Consiglio quello che ha concluso, naturalmente facendoci
poi anche avere la planimetria del progetto, almeno.
Dujany (D.P.)
- Non credo che qui sia il caso di perdere
tempo. Sappiamo che questo problema deve essere esaminato dalla
Giunta, dai Sindaci, dalla Commissione Lavori Pubblici e c'è
l'impegno da parte della Giunta di informare sui risultati il
Consiglio. Il modo sarà anche un po' in rapporto naturale al modo
con cui verranno prese queste conclusioni; se la Commissione e la
Giunta sarà unanime, allora, il discorso è molto più semplice; se
ci saranno due pareri diversi, la discussione si presenterà in un
altro modo. Prima l'impegno da parte della Giunta di riportarlo in
Consiglio, o sotto la forma di comunicazione e sotto altra
forma.
Montesano (P.S.D.I.)
- Volete che rilegga ancora? Va
beh.
Allora, chi approva la mozione così modificata alzi la mano.
Contrari? Astenuti? Il Consiglio approva all'unanimità.
Si passa all'ultimo punto dell'ordine del giorno. Il punto 16...
17.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK