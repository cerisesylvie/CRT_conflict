Consiglio Regionale della Valle d'Aosta - Oggetto del Consiglio n. 1586 del 24 ottobre 1985 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 1586 del 24 ottobre 1985 - Resoconto
OGGETTO N. 1586/VIII - DISEGNO DI LEGGE CONCERNENTE:
"INTERVENTI FINANZIARI ATTI A FAVORIRE IL TRAFFICO COMMERCIALE
DELL'AUTOPORTO DI POLLEIN".
PRESIDENTE:
Ha chiesto di parlare l'Assessore alle
Finanze Martin, ne ha facoltà.
MARTIN (A.D.P.):
Certamente, quando circa 15 anni fa
veniva costituita la società Autoporto, pochi o forse nessuno
avrebbe pensato che in un periodo così relativamente breve, questa
struttura avrebbe raggiunto una tale importanza sia dal punto di
vista occupazionale, sia dal punto di vista finanziario, e per
finanziario intendo riferirmi alla sua incidenza nel riparto
fiscale e quindi nel bilancio regionale.
La società Autoporto fu costituita in data 21.2.1969 ed iniziò
l'attività nel novembre 1971. Nell'Autoporto furono accentrate le
operazioni doganali di competenza della circoscrizione di Aosta e
circa un anno più tardi, nel gennaio 1973, fu attuato anche
l'arretramento dell'ufficio veterinario di confine per i prodotti
ed avanzi di origine animale, comprese le carni fresche o
refrigerate.
Nello stesso anno 1973, dopo l'istituzione della sezione
doganale, avvenne l'arretramento dei servizi di controllo doganali
e della guardia di finanza per l'intero traffico di entrata nello
Stato attraverso il traforo del Monte Bianco. Ciò in attuazione del
DPR 424 del 12.6.1972, che aveva dichiarato l'Autoporto di Pollein
dogana di confine.
Oggi dall'Autoporto è possibile effettuare ogni tipo di
procedura doganale, oltre che trovare ogni tipo di servizio utile
sia agli autisti che agli operatori economici. Nella struttura
aeroportuale, che si estende su circa 120 mila mq., sono infatti
stati creati uffici, pubblici esercizi, officine di
autoriparazioni, servizi logistici come l'ACI, alcune banche,
servizio telefoni e telex e così via.
Il capitale sociale dell'Autoporto che all'atto della sua
costituzione era di 1 milione di lire, è via via aumentato fino a
raggiungere gli attuali 849 milioni 600 mila lire.
L'intera struttura autoportuale dà oggi lavoro complessivamente
a circa 270 persone, senza contare l'occupazione dell'indotto che
crea il trasporto su gomma da Aosta e Courmayeur.
Ma al di là di questi dati, che pure hanno la loro importanza,
bisogna riconoscere il ruolo determinante che ha assunto
l'autoporto con l'entrata in vigore del nuovo riparto fiscale fra
lo Stato e la Regione. Con la legge 690 infatti, i 9/10 dell'IVA
percetta in Valle d'Aosta vengono introitati dalla Regione; nel
1983 è stata accertata presso l'Autoporto di Pollein una imposta
sul valore aggiunto pari a 253 miliardi, mentre nel 1984
l'accertamento è stato di 277 miliardi. Questo significa che oltre
il 60% dell'intero gettito del riparto fiscale ed oltre il 40% del
complessivo delle entrate della Regione, provengono dall'IVA
accertata presso l'Autoporto di Pollein.
Comprensibile e doverosa quindi da parte dell'Amministrazione
regionale un'attenzione particolare a questa struttura che permette
alla Regione di intervenire con cospicui investimenti in diversi
altri settori economici della nostra Regione.
Questa attenzione nel reperimento delle entrate regionali ha
messo in evidenza alcune difficoltà che si sono verificate e che
senza interventi da parte dell'Ente pubblico aumenteranno nel
prossimo futuro nelle strutture autoportuali. Sfogliando i dati
statistici, dalla sua apertura ad oggi, si nota infatti che gli
sdoganamenti sono via via aumentati fino a raggiungere la punta
massima nel 1980 di 66.002. Da quell'anno vi è stata una brusca
discesa negli sdoganamenti, con una piccola ripresa negli ultimi
anni e si è giunti all'assestamento attuale che è di circa 62.000
autotreni sdoganati.
Fortunatamente, penso anche per merito degli operatori del
settore, l'IVA percetta in Autoporto non ha subito lo stesso trend
discendente, ma si è mantenuta su buoni livelli in quanto sono
sensibilmente aumentati gli sdoganamenti delle carni e degli
animali vivi, che sono fra le merci più redditizie per l'imposta
sul valore aggiunto.
Nei primi anni '80 la discesa degli sdoganamenti era certamente
dovuta essenzialmente ad una congiuntura economica che aveva
colpito tutta l'Europa e l'Italia in particolare. Tuttavia,
superata questa fase, l'apertura del Frejus ed altre nuove cause
hanno impedito una piena ripresa e sono proprio questi eventi che
ci preoccupano e che, con l'intervento che il Governo regionale
propone quest'oggi, si tende a superare o quanto meno a ridurne
l'effetto.
Sia ben chiaro che non è nostra intenzione aumentare il transito
di TIR nella nostra Regione, perchè ci rendiamo ben conto di tutti
i problemi che procurano questi mezzi pesanti nella nostra Valle;
intendiamo solamente sfruttare al massimo il transito già
esistente. Teniamo conto che solamente il 25% circa dei TIR che
transitano in Valle d'Aosta si fermano presso strutture
autoportuali di Pollein e lì espletano le operazioni doganali.
Tutti gli altri non sdoganano in Valle d'Aosta, non apportano alcun
beneficio, ma utilizzano la nostra Regione soltanto come un
carrefour.
Le preoccupazioni cui accennavo precedentemente sono
sostanzialmente tre: la prima si riferisce all'apertura di nuovi
uffici doganali interni, dove è possibili espletare le formalità
connesse ai traffici internazionali. Queste strutture sono
evidentemente molto competitive, in quanto non scontano l'onerosità
di un complesso come quello dell'autoporto.
La seconda preoccupazione si riferisce alla recente possibilità
per le merci soggette a visita sanitaria di confine, di effettuare
presso alcune dogane interne come Torino, Novara, Alessandria,
Vercelli ed altre, le operazioni di sdoganamento e quindi espletare
a Pollein solo le formalità di transito.
La terza e più grave preoccupazione ci deriva evidentemente
dall'apertura del traforo del Frejus avvenuta nel 1980, che ha
assorbito una certa corrente di traffico che era già del Traforo
del Monte Bianco e quindi dell'Autoporto di Pollein. Inoltre una
preoccupazione ancora maggiore ci deriva dalla recente apertura,
avvenuta il 23 settembre di cui i giornali hanno dato ampio
risalto, dell'Autoporto di Susa, che oltre a completare l'opera
Frejus, può contare sui costi inferiori praticati dallo stesso
traforo e può contare sulla partecipazione pubblica della Regione,
tramite la FINPIEMONTE, e della stessa SITAF, che era l'Ente di
gestione del Traforo del Frejus.
Analizzati questi fatti, per ridare competitività al nostro
Autoporto, abbiamo concentrato la nostra attenzione nelle
strutture, nel contenimento dei costi sia del Traforo del Bianco
che di quelli di sdoganamento, nelle attività promozionali e negli
incentivi per l'utilizzo delle strutture autoportuali.
Le strutture dell'autoporto paiono sufficientemente adeguate,
dotate di tutti i principali servizi, di un buon servizio
veterinario di confine, dove non si sono mai verificati
inconvenienti sanitari. Alcune migliorie, specie per il personale
delle dogane, sono già state programmate. Nell'insieme la struttura
autoportuale pare rispondere pienamente alle esigenze degli
utilizzatori, tant'è che anche in occasione dell'ultima visita del
Ministro per i rapporti comunitari, che allora era ancora il
Ministro Forte, era stato giudicato tra i migliori autoporti di
confine.
Evidentemente questa situazione migliorerà ancora con l'entrata
in funzione del tratto autostradale Aosta-Courmayeur.
Il problema dei costi va a mio avviso scisso in due parti: da
una parte vi è il costo per il traforo del Monte Bianco, dall'altra
vi è quello per le operazioni di sdoganamento. Il Traforo del Monte
Bianco attualmente è più caro del Frejus di circa un 15-20% per
particolari condizioni che al Traforo del Frejus vengono riservate
agli autotrasportatori e che probabilmente hanno lo scopo di creare
una forte concorrenzialità con il Monte Bianco per compensare la
mancanza, perlomeno fino al 23 settembre, di strutture autoportuali
esistenti e per le peggiori condizioni di viabilità nella valle di
Susa.
Per limitare questa differenza di costi, la Giunta regionale è
ancora intervenuta recentemente con la deliberazione n. 5941 del
6.9.1985, nella quale si invitavano i rappresentanti della Regione
in seno al Consiglio di Amministrazione della Società del Traforo
del Monte Bianco, a porre in atto gli opportuni interventi per
quanto di competenza, affinchè in occasione della decisione
sull'eventuale aumento dei pedaggi, che viene richiesto annualmente
dal Comitato di Amministrazione italo-francese, si tenga conto per
il 1986 dell'aumento già subito dalle tariffe in lire italiane nel
corso del 1985 e si evitino pertanto ulteriori aggravi per
l'utenza. Questo era il testo riportato nella delibera che la
Giunta regionale aveva adottato.
I costi dovuti per l'espletamento delle operazioni doganali sono
invece i seguenti:
- pedaggio autoportuale, che consente l'ingresso in
Autoporto;
- indennità doganale: si tratta di una indennità che viene
corrisposta alla dogana e che si sta cercando di far abolire con
una trattativa con il competente Ministero in quanto questa
indennità non viene corrisposta nei circuiti doganali. La tesi
presentata dalla società Autoporto è che anche l'Autoporto di
Pollein può essere considerato circuito doganale in quanto si
tratta di un'area ben definita, completamente recintata e che
quindi offre le stesse caratteristiche del circuito doganale;
- commissione degli spedizionieri per le operazioni di
sdoganamento delle merci importate.
Le case di spedizione presenti in Autoporto sono, come sapete,
otto: Cenda, Castaretti, Danzas, Gottardo-Ruffoni, Italsempione,
Importaosta, Priogli, Transmare.
Per ridurre l'onere derivante dall'insieme di questi costi, la
Giunta regionale propone con il presente disegno di legge la
sottoscrizione di una partecipazione azionaria nell'autoporto e la
concessione di contributi annui eguagliati al valore di affari
accertato presso la struttura autoportuale. La partecipazione
dell'ente pubblico tramite la FINAOSTA in questa struttura, ci pare
opportuna per l'importanza che come ricordavo prima, l'autoporto ha
assunto delle entrate regionali e per verificare che le condizioni
stabilite per la corresponsione del contributo annuo per
l'abbattimento dei costi, siano interamente rispettate.
L'erogazione del contributo annuo alla società Autoporto sarà
pari allo 0,50% del gettito annuo dell'IVA percetta presso le
strutture autoportuali di Pollein e nel frattempo la società
Autoporto dovrà abolire i pedaggi di accesso alla struttura
autoportuale, tranne che per le quote concernenti specifiche spese
per forniture e servizi.
Il pedaggio autoportuale sarà gratuito anche per i transiti in
esportazione, sebbene questo traffico non sia interessato al
versamento dell'IVA, in quanto quasi sempre il viaggio di ritorno è
legato a quello di andata; quindi per il mantenimento della
clientela in importazione è indispensabile offrire vantaggi anche
nel senso inverso.
Verranno invece pagati i servizi in quanto questo transito
sdogana altrove ed espleta in Autoporto solo operazioni che non
hanno alcun interesse commerciale per la Regione. Per la
manutenzione ordinaria effettuata alle strutture autoportuali verrà
invece corrisposto un contributo massimo dello 0,10% dell'IVA
accertata presso l'autoporto di Pollein, su spesa effettivamente
documentata. Questo significa che se le spese di manutenzione
saranno inferiori allo 0,10%, la Regione rimborserà le spese
effettivamente sostenute; se le spese invece supereranno lo 0,10%
la Regione non offrirà comunque più dello 0,10% e la rimanenza sarà
a carico della società Autoporto.
Si è pensato infine anche di sviluppare attività promozionali ed
incentivi per l'utilizzo dell'Autoporto. Per le attività
promozionali che la società dovrà porre in essere e che sono
egualmente a livello di studio e che verranno deliberate non appena
la FINAOSTA sarà socio a tutti gli effetti, dovrà essere spesa una
cifra minima di 250 milioni annui. Per gli incentivi invece una
grande importanza riteniamo che possa avere la concessione di una
garanzia fideiussoria fino alla concorrenza massima di 25 miliardi,
di cui 15 a carico della società Autoporto e 10 a carico della
Regione; il pagamento differito di 30 giorni ha già in passato dato
buoni frutti e pensiamo che possa essere un valido atout per
l'Autoporto di Pollein.
Questa in linea generale la filosofia che ci ha portato a
valutare positivamente un intervento diretto nell'auto-porto,
presentando al Consiglio questo disegno di legge che, analizzato
nelle sue parti essenziali, prevede all'art. 1 la sottoscrizione di
una partecipazione azionaria nell'Autoporto e la concessione di
contributi annui ragguagliati al volume di affari accertato presso
la struttura autoportuale.
Con l'art. 2 si incarica la società Finanziaria regionale di
sottoscrivere una partecipazione azionaria pari al 33,33% del
capitale sociale dell'auto-porto, sulla base di una perizia
asseverata effettuata da un perito della Regione, che ha stimato il
patrimonio della società Autoporto in lire 10,5 miliardi. Questo
significa che dovendo pagare il solo prezzo azioni, l'operazione
verrà a costare complessivamente 5 miliardi 250 milioni, di cui 1
miliardo 274 milioni per rilevamento del capitale nominale, il
quale dovrà essere reinvestito direttamente nella Società. La
rimanenza verrà invece rimessa nella società Autoporto e si
tratterà in seguito, insieme naturalmente alla FINAOSTA, di
decidere come utilizzarla.
Nell'art. 3 sono riportate le - condizioni che l'Autoporto dovrà
rispettare per entrare in partecipazione, secondo quanto detto
dall'art. 2. Queste condizioni sono: la designazione da parte della
FINAOSTA di un numero di amministratori e di sindaci in proporzione
al capitale posseduto; le deliberazioni del Consiglio di
Amministrazione riguardanti alcune materie devono essere assunte
con la maggioranza qualificata dei 4/5 dei Consiglieri in carica;
la facoltà di esercitare tramite il sindaco designato dalla
FINAOSTA tutti i controlli ritenuti opportuni; per l'eventuale
spostamento della sede sociale è necessaria una maggioranza
qualificata dei 4/5 dei Consiglieri in carica per tutelare l'Ente
Regione.
Nell'art. 4 si dice che è concesso all'Autoporto un contributo
annuo dello 0,50% dell'IVA accertata presso la struttura, a
condizione che non esista pagamento per l'accesso alle strutture
autoportuali, eccetto le specifiche forniture e servizi; che vi sia
il rilascio da parte dell'Autoporto di una fideiussione di 15
miliardi per il pagamento differito dell'IVA a 30 giorni; che vi
sia dimostrazione di aver sostenuto spese ad esclusivo carico
dell'Autoporto per attività di assistenza e di promozione per un
importo non inferiore a 250 milioni annui.
Nell'art. 5 si parla dell'ulteriore contributo dello 0,10% cui
accennavo poc'anzi, per far fronte alle spese di manutenzione
ordinaria effettuate nelle strutture autoportuali.
Nell'art. 6 la Giunta regionale viene autorizzata a concedere la
garanzia fideiussoria per un massimo di 10 miliardi di lire, che
sommati ai 15 dell'Autoporto portano la garanzia fideiussoria a 25
miliardi che è la stima che abbiamo effettuato su base mensile, in
rapporto all'introito su base annua dell'IVA accertata
all'Autoporto.
Gli articoli successivi, 7-8-9-10, prevedono la copertura
finanziaria del presente disegno di legge.
Penso con questo di aver dato una panoramica e spiegato il
perchè la Regione è intenzionata a concludere questa operazione con
l'Autoporto e sono a disposizione per eventuali altri
chiarimenti.
PRESIDENTE:
Colleghi Consiglieri, prima di aprire la
discussione generale, credo sia doverosa una precisazione perché
non ci siano equivoci sul dibattito. Le Commissioni I^ e III^ si
sono pronunciate in un primo tempo in data 30 settembre e
successivamente in data 21 ottobre hanno esaminato congiuntamente
il disegno di legge nel nuovo testo predisposto dalle Commissioni
stesse ai sensi del 6° comma dell'art. 21 del Regolamento interno.
L'art. 21 al 6° comma infatti recita testualmente: "Le Commissioni
hanno facoltà di formulare, anche in linea di rielaborazione, di
coordinamento e di integrazione di più disegni di legge concernenti
una stessa materia, un testo proprio da sottoporre al Consiglio
unitamente al testo del proponente. La discussione avrà luogo sul
testo rassegnato dalla Commissione".
Il testo vi è stato distribuito ieri, quindi attiro l'attenzione
del Consiglio sul fatto che il testo in discussione è quello
rassegnato dalle Commissioni, che è stato distribuito e che è nelle
vostre mani.
Pertanto dichiaro aperta la discussione generale; ha chiesto di
parlare il Consigliere Mafrica, ne ha facoltà.
MAFRICA (P.C.I.):
Siamo di fronte ad una decisione che
sicuramente è importante, che però a nostro giudizio se presa oggi
può risultare ancora affrettata. Rischia infatti l'attuale disegno
di legge proposto dalla Giunta di portare ad un intervento che sarà
costoso, ma che non risulterà poi efficace. Credo che si possa
distinguere, nel discutere questo disegno di legge, fra obiettivi,
metodi impiegati per raggiungere questi obiettivi e questioni e
valutazioni di merito.
L'obiettivo è quello di mantenere elevato il flusso di entrate
regionali che provengono dall'Autoporto, che è una specie di cabina
comandi che può determinare l'entità di una parte importante delle
entrate regionali. Dal flusso dei TIR all'Autoporto, dal numero di
TIR che sdoganano, dal tipo di merce sdoganata, dipende buona parte
delle entrate regionali e se si considerano le entrate regionali
fresche, quelle che effettivamente ci sono ogni anno, non quelle
che derivano da partite di giro o da riporto di avanzi di
amministrazione, siamo oltre al 50% delle entrate effettive
annuali. Ora, avere un controllo pubblico della Regione su queste
entrate ci sembra una cosa giusta e doverosa; non si può lasciare
ai privati il controllo di queste entrate, semmai siamo in
ritardo.
L'Autoporto ha cominciato ad operare all'inizio degli anni '70,
mentre noi arriviamo con una quindicina di anni di ritardo: i
privati in questo caso hanno avuto una intuizione valida, mentre
l'ente pubblico soltanto dopo molto tempo si è reso conto
dell'importanza di questa struttura. Quindi concordiamo con
l'obiettivo generale del disegno di legge, che è quello di poter
garantire determinate entrate alla Regione. Si discute a volte su
come vengono poi spese queste entrate della Regione: sul modo di
spenderle abbiamo sollevato critiche continue e continuiamo a farle
presenti, però come partito non siamo per il tanto peggio tanto
meglio. Siccome i soldi vengono spesi male, non ne deduciamo che
bisogna diminuire le entrate; siamo invece perchè la Regione abbia
tutte le entrate cui ha diritto.
In questo senso è vero che dal punto di vista numerario le
quantità provenienti dall'IVA dell'Autoporto sono cresciute in
questi ultimi anni con il nuovo riparto fiscale, però la velocità
di crescita è diminuita in percentuale. I dati che avevo a
disposizione parlavano di 138 miliardi di IVA Autoporto nel 1981,
di 187 miliardi nel 1982, quindi un aumento del 35%, di 225
miliardi nel 1983 quindi dal 35% l'aumento cala al 20%, di 260
miliardi nell'84 e l'aumento cala ancora al 15%. C'è un aumento del
volume di denaro, che però proporzionalmente tende a diminuire ed è
perciò opportuno un intervento regionale. Dal punto di vista
dell'obiettivo il nostro Gruppo concorda con lo spirito di questa
iniziativa.
Abbiamo invece non solo perplessità, ma anche una certa
contrarietà rispetto alla forma con cui si vuole raggiungere questo
obiettivo. Si propongono nel disegno di legge tre interventi: la
partecipazione azionaria con un terzo delle azioni, un contributo
(io lo considero insieme) dello 0,6% sulle imposte percepite
all'Autoporto ed una fideiussione di 10 miliardi a favore della
S.p.A. Autoporto. Non siamo assolutamente d'accordo su una
partecipazione minoritaria della Regione nella società Autoporto:
l'ha ripetuto il Presidente della Società stessa che in una società
per azioni comanda chi ha almeno il 51%; con il 33% delle azioni,
come dimostrano esperienze ormai numerose, non si riesce ad
influire in modo efficace sulle scelte della società.
Chiediamoci perchè oggi la società Autoporto è disponibile a
cedere alla Regione un terzo delle proprie azioni. Ogni tanto
nascono a livello nazionale delle polemiche, si dice che si vuole
più mercato e meno Stato; se dobbiamo guardare alla realtà
regionale dobbiamo dire che qui nella Regione invece la richiesta è
sempre di più Stato e meno mercato, nel senso che tutti i privati
sono ben felici di utilizzare il denaro della Regione, purchè
quest'ultima metta il denaro, ma non abbia il controllo e la
possibilità di decidere. Lo stesso Marcocci ha detto: se voi volete
il 51.%, io con il 49% cosa ci faccio? Comandate voi in sostanza.
Allora se volete vi posso dare tutto, ma il 51% no.
Come mai la società Autoporto è stata perciò disponibile a
questo ingresso della Regione? Nei fatti in questi ultimi anni,
come è stato detto dall'Assessore, c'è stato un calo nelle attività
complessive dell'Autoporto; dai circa 300 mila TIR in transito
nell'autoporto nel 1980, siamo passati ai circa 250 mila del 1984;
gli sdoganamenti dai 77.528 sono passati ai 60.231, soprattutto gli
sdoganamenti per l'importazione che sono quelli che producono IVA
per la Regione sono calati dai 51.462 del 1980 ai 45.353 del 1984.
C'è un calo sia nel numero dei TIR che transitano nell'Autoporto,
sia nel numero complessivo degli sdoganamenti, sia soprattutto nei
TIR che versano l'IVA.
Le ragioni del calo sono numerose e noi con questo D.L.
interveniamo solo su una piccola parte di queste. Ci sono ragioni
di flusso dei traffici, l'apertura del Traforo del Frejus: ci sono
questioni di tariffe dei nostri trafori quali il Monte Bianco, il
Gran S. Bernardo, ci sono questioni di tariffe autostradali:
l'autostrada da Aosta a Torino e da Aosta a Santhia, è fra le più
care che esistano in Italia; ci sono questioni di celerità delle
operazioni: non esiste presso l'Autoporto un laboratorio adeguato
per le visite sanitarie, per cui anche questo può distogliere dei
traffici; ci sono questioni di tariffe autoportuali.
C'è poi un progressivo disegno da parte dello Stato di
consentire le operazioni doganali non solo al confine, ma in
prossimità dei luoghi di arrivo dei TIR. Dicevamo che interveniamo
solo su una piccola parte delle tariffe autoportuali e bisogna
vedere in che modo questo intervento risulterà efficace.
E' già stato detto dall'Assessore, comunque io lo riprendo, che
le componenti essenziali delle tariffe autoportuali sono tre. La
prima è il fuori circuito: £ 12.000 fisse pagate per il fatto che
l'Autoporto risulta fuori dal circuito doganale e quindi gli
operatori sono costretti a pagare questa tariffa fissa, che ha i
suoi vantaggi e svantaggi perchè da quello che ci è stato detto,
altrove non si paga la mattina, mentre si paga di più il
pomeriggio. Questa tariffa dell'Autoporto di Aosta serve sia per il
fuori orario, che per il fuori circuito. Su questa tariffa si potrà
intervenire, ma non si interviene con questo disegno di legge.
Una seconda componente è il pedaggio di ingresso, che va dalla
10.000 alle 30.000 a seconda della merce trasportata, componente
che può essere abbattuta con questo D.L..
Però per la terza parte che è costituita dalle tariffe fatte
pagare dalla Cenda per la dichiarazione doganale finale, e che
secondo la Cenda si aggira mediamente sulle £ 22.000, mentre
secondo gli operatori sulle £ 25.000, per questa tariffa con questo
D.L. non si interviene assolutamente.
Credo che si debba esaminare qual'è la situazione nell'Autoporto
di Aosta per vedere se il disegno di legge sia adeguato o no. Con
esso infatti interveniamo nella società Autoporto, però
l'iniziativa complessiva degli azionisti avviene attraverso due
Società: la società Autoporto e la società Cenda. Avendo la
disponibilità, attraverso la società Autoporto, delle strutture,
esistono dei contratti con altre case di spedizionieri lì operanti,
per cui questi ultimi sono costretti a servirsi della seconda
società, quella che dicevo e prima fa pagare le 25.000 lire in
media. Queste case di spedizione, cioè la Castelletti, la Danzas,
la Ruffoni, l'Importaosta, l'Italsempione, la Prioglio, la
Transmare e la stessa Cenda, diciamo le case di spedizione esterne,
controllano, a loro detta, i 3/4 del traffico del volume di IVA che
viene percepito all'Autoporto; ci hanno detto che si tratta di
circa 220 miliardi sui circa 300 complessivi.
Se queste case di spedizione sono costrette a pagare circa
25.000 lire di più rispetto a quello che costerebbe loro, è ovvio
che queste 20.000 lire di differenza su una tariffa complessiva di
50.000 lire diventano una parte importante.
Nelle riunioni di Commissione ci si è chiesti perché le case di
spedizione esterne, che hanno una parte così importante, non
portano loro doganalisti per fare la dichiarazione finale. Questo
non avviene perché esiste un accordo con la società Cenda che
deriva dal fatto che la Società Autoporto, proprietaria delle
strutture, per permettere l'uso delle strutture pone delle
condizioni.
Se la Regione entra con un terzo soltanto nella società,
Autoporto, non potrà intervenire in alcun modo su questo punto
particolare delle tariffe Cenda, in quanto non è previsto dal D.L..
Occorre allora un ingresso maggioritario della Regione perchè
quest'ultima possa permettere a tutte le società di utilizzare
quell'area; comunque se non si vuole quell'ingresso, perlomeno ci
sia un accordo fra Regione, Cenda e società di spedizione presenti
in Autoporto, affinchè le tariffe siano sottoposte ad un accordo
complessivo. Invece un ingresso puro e semplice della Regione
nell'Autoporto serve solo a pagare i pedaggi, però non influisce
sull'altra parte di tariffe che sono molto più rilevanti.
Chiediamo alla Giunta con quali fini si vuole entrare con un
terzo nella Società, Autoporto: se si vuole entrare per avere il
controllo occorre almeno il 51%, al limite comperiamo tutto il
pacchetto azionario; se si vuole entrare solo con un terzo non si
controlla assolutamente nulla e il vantaggio della diminuzione dei
pedaggi si potrebbe ottenere solo con il contributo dello 0,6% che
già stabilisce con un altro articolo della legge. Al limite si
potrebbe dare il contributo dello 0,6% alla società Autoporto senza
spendere 5 miliardi 250 milioni per entrare in una società che non
si riesce a controllare.
Non siamo d'accordo con questo ingresso minoritario: abbiamo
sentito dal Presidente della società Autoporto la sua disponibilità
a cedere il 90-95% e pensiamo che su questo si possa fare una
riflessione, nel senso che la Regione potrebbe diventare
proprietaria della grande maggioranza delle azioni e poi potrebbe
mettere sullo stesso piano gli operatori.
Passo adesso a fare alcune osservazioni in merito. Dicevo che
per entrare nella società Autoporto siamo costretti a pagare 5
miliardi 250 milioni, quando la perizia che la Regione ha fatto
fare dà una valutazione finale del valore di questa società di 10
miliardi e mezzo. Paghiamo quindi il 50% del valore per entrare con
un terzo delle azioni.
Ma perchè paghiamo 5 miliardi e 250 milioni? Perchè abbiamo
scelto, invece di farci vendere dai soci proprietari le azioni,
pagando solo. 3,5 miliardi, di agire attraverso la FINAOSTA e
siccome in questo secondo modo si può entrare solo con un aumento
di capitale, ci associamo in pratica ad azionisti già esistenti e
questo semplice fatto ci costa 1 miliardo 750 milioni in più. Dico
allora di comprare per 10,5 miliardi l'intero Autoporto, invece di
pagare 5 miliardi 250 milioni un terzo della proprietà
dell'Autoporto.
In merito poi al valore di questa società, la perizia del
tecnico, anche se scritta con stile molto particolare, proprio da
chi conosce il proprio mestiere, fra le righe lascia capire in modo
chiaro che l'operazione non è dal punto di vista
tecnico-finanziario conveniente per la Regione, indicando che a
breve-medio periodo questo tipo di società ha delle prospettive,
per quanto non molto soddisfacenti, mentre a lungo periodo le
prospettive non ci sono. Il tecnico infatti dice: "Concreti dubbi
sorgono e si frappongono alla conferma di una stabilità gestionale
a lungo periodo". Ed aggiunge per il valore delle proprietà:
"Nell'area dell'Autoporto insistono fabbricati ed opere edili non
suscettibili di facile mutamento di destinazione economica, ovvero
di buon grado di alienabilità.....
L'impresa societaria non è stata mai in grado di dare buone
soddisfazioni reddituali". Il tecnico poi pone il problema di
partecipazioni che non si capisce quale collegamento abbiano con
l'attività dell'Autoporto, per esempio la partecipazione ad una
agricola s.r.l. di Pisa che non risulta compiuta a scopo
reddituale. Pone ancora un problema cui avevo fatto riferimento
prima: "Per la società potrebbe venire meno l'interesse a
realizzare maggior reddito a vantaggio degli altri operatori
economici". E' chiaro che gli azionisti dell'Autoporto, essendo gli
stessi della società Cenda, hanno due tavoli su cui operare, mentre
la Regione entra in minoranza su un tavola solo.
Il tecnico tutto questo ce lo dice anche se in maniera un po'
sibillina; cito l'ultima frase per non dilungarsi troppo: "Non vi è
da un punto di vista strettamente economico una spiccata tendenza
al miglioramento delle attività dell'attuale modesta
redditività".
In sostanza, spendiamo 5 miliardi 250 milioni per una proprietà
che vale 10,5 miliardi con quei limiti che ho detto, per avere un
terzo delle azioni, mentre se avessimo proceduto direttamente come
Regione, come si era proposto due anni fa quando si sono avuti i
primi contatti, avremmo pagato solo 3,5 miliardi per avere la
stessa proprietà di azioni.
Perchè facciamo questa operazione? Solo perchè vogliamo operare
tramite la FINAOSTA. Questo tipo di operazione avrebbe senso se noi
assieme ad altri che hanno già una società operante, volessimo
entrare con un aumento di capitale per fare cose nuove. Però io mi
chiedo: se fosse vera questa ipotesi, poichè il primo testo del
disegno di legge destinava i 5 miliardi 250 milioni versati dalla
Regione tutti in investimenti per nuove strutture, mentre il
secondo testo, quello che abbiamo davanti oggi, assegna solo un
miliardo 274 milioni, se l'ingresso della Regione n questa forma,
cioè associandoci come nuovi azionisti e non sostituendo vecchi
azionisti, avviene con il fine di dare 5 miliardi 250 milioni per
gli investimenti, perchè nel nuovo testo, invece di destinare tutta
questa somma, se ne destina solo 1 miliardo e 274 milioni? Questo
vuol dire che il ragionamento non è quello degli investimenti;
quali investimenti si debbano fare resta un po' oscuro perchè i
problemi dell'Autoporto non dipendono tanto da investimenti quanto
dalle tariffe e noi queste ultime, soprattutto quelle della Cenda,
non interveniamo assolutamente.
Ancora sulla questione dello 0,6%. Si dice che si dà lo 0,6% -
lo 0,5% in sostituzione dei pedaggi che saranno gratuiti, lo 0,1%
per le manutenzioni - sul valore di IVA percepito. Credo che questa
clausola qui sia un po' generica e meriterebbe un approfondimento,
perchè le entrate dell'IVA non dipendono tanto dal numero dei TIR
che effettuano le operazioni doganali, ma dal tipo di operazioni
doganali, per cui si potrebbe al limite, secondo una tendenza
attuale, arrivare ad una forte riduzione del numero dei TIR che
sdoganano e quindi ad un rimborso pedaggi decrescente, che però
porterebbe ad un rimborso attraverso questo 0,6% in percentuale
superiore, perchè nel contempo aumenterebbero le entrate di IVA. Le
entrate di IVA non dipendono dal numero dei TIR che effettuano le
operazioni doganali, ma da quali TIR e da quali merci trasportano.
Tanto per dare un'idea: mediamente si possono calcolare 240 mila
TIR che transitano l'Autoporto per ragioni diverse, ma di questi
solo 60 mila effettuano operazioni doganali, tra i quali solo 45
mila, che sono quelli che ci interessano, effettuano le operazioni
di importazione. Quindi soltanto un quarto dei TIR complessivi fa
sdoganamento, solo 3/4 di quelli che fanno sdoganamento sono
relativi all'importazione. Di questi oggi un terzo soltanto
trasporta carni ed animali, circa 15.000, i quali però producono
2/3 del gettito, e questo perchè - poi il Consigliere Pascale mi
correggerà se dico delle cose errate - ci sono degli spostamenti
significativi. Nel 1974 c'erano stati 63.000 sdoganamenti e solo
6.497 TIR che trasportavano carni ed animali, cioè circa il 10%.
Nel 1984 su 60.231 sdoganamenti sono diventati 16.889, il 28%, i
TIR che trasportano carni ed animali. Nel 1974 c'erano solo 48
camion che trasportavano vitelli, nel 1984 sono diventati
4.105.
Ora questi vitelli in Valle d'Aosta hanno sempre un grande
interesse - ci saranno altri disegni di legge che riguardano i
vitelli e le loro madri - ed hanno una importanza fondamentale
perchè un camion di vitelli, mi è stato detto, vale 100 milioni: su
questi 100 milioni il 15% di IVA - se l'IVA è il 15 - vuol dire 15
milioni. Poichè alla Regione spettano i 9/10, sono 13,5 milioni per
la Regione.
Un camion di formaggi vale 50 milioni, calcolando l'IVA
nell'ordine del 2%, per la Regione significano solo 900.000 lire.
Vedete allora che se passa un camion di vitelli sono 13,5 milioni
per la Regione, se passa un camion di patate o qualche altra cosa
l'introito è diverso. Perciò parlare di uno 0,6% delle imposte
percepite ci toglie la possibilità di intervenire, anche al fine di
diminuire il numero dei TIR o di aumentare quelli che trasportano
merci pregiate.
L'ultimo discorso è quello delle fideiussioni. La fideiussione
complessiva sarebbe di 25 miliardi, di cui 10 dati dalla Regione
alla società Autoporto e 15 dalla società Autoporto alle altre case
di spedizione presenti però con sede legale in Valle d'Aosta. Tutte
le informazioni che ho, le ho ricevute come i colleghi dagli
incontri avuti, quindi posso anche avere dei dati non tutti esatti,
tuttavia penso che dal confronto fra i tre principali collaboratori
antagonisti di quella realtà, la verità sia venuta fuori. Questo
intervento della fideiussione, da quello che risulta, interessa
solo gli operatori che non sono in grado da soli di dare le
garanzie, mentre non interessa in modo particolare le grandi case
di spedizione, che torno a ripetere sarebbero quelle che gestiscono
i 3/4 dell'IVA e che quindi sono penalizzate dal fatto di dover
pagare l'ultima operazione doganale all'azienda. Esse avrebbero, a
loro detta, non bisogno di garanzie fideiussorie, ma semmai di un
intervento regionale nel pagamento delle spese per queste
fideiussioni che loro già hanno. Quindi anche questo aspetto,
volendo, si potrebbe discutere.
E arriviamo alla conclusione di questo ragionamento: dicevo
all'inizio che la discussione era su un problema importante e che
forse avveniva in modo affrettato. A nostro giudizio si potrebbero
prendere ancora 15 giorni, verificare meglio il discorso della
partecipazione azionaria, verificare fino in fondo se veramente la
società Autoporto è disponibile a cederci il 90% o tutto di questa
società.
Fra l'altro il tempo permetterebbe di controllare meglio alcune
cose, perchè la prima relazione, che ci è pervenuta solo l'altro
ieri, porta dei dati interessanti che se avessimo tempo vorremmo
verificare meglio; si tratta soprattutto di dati relativi ad
intrecci tra questa società Autoporto con altre società che non
conosciamo. Ci permetterebbe una riflessione onde precisare la
questione del rimborso dei pedaggi e ci potrebbe permettere di fare
un provvedimento che selezioni meglio il traffico a cui ci vogliamo
indirizzare.
Teniamo presente un altro problema: oltre a questa questione
economica c'è quella della celerità. Molte operazioni che
riguardano le carni sono legate alle visite sanitarie e la
struttura attuale dell'Autoporto fa perdere per alcune analisi 8-10
giorni agli operatori, perchè queste analisi vanno inviate
all'Istituto Zooprofilattico di Torino.
Se da parte dell'esecutivo, da parte delle forze politiche si
vuole andare avanti in questo modo abbiamo l'impressione che, pur
avendo un obiettivo giusto, sceglieremo la strada costosa, poco
efficace, che porterà ad un esborso della Regione che non sarà così
utile come potrebbe essere se si definissero meglio determinate
questioni.
Non credo che in questo caso ed in Valle d'Aosta, valga la
contrapposizione maggioranza-partecipazione pubblica-privato,
riferiamoci concretamente a questo discorso dell'Autoporto. Se
vogliamo avere una struttura che anche nelle altre realtà è quasi
dappertutto pubblica, tranne che a Ventimiglia, se vogliamo avere
il controllo del rubinetto attraverso il quale passano le entrate
regionali, dobbiamo avere la maggioranza delle azioni o meglio
ancora tutta la società Autoporto. Altrimenti diamo una mano a chi
ha avuto nel 1971 la buona idea di fare l'Autoporto, vedremo
qualcosa di più, ma sicuramente non influiremo se non in modo
marginale sul flusso reale dei traffici e quindi sul flusso delle
entrate della Regione.
PRESIDENTE:
Ha chiesto di parlare il Consigliere Viberti,
ne ha facoltà.
VIBERTI (N.S.):
Intervenire dopo il Consigliere Mafrica
quando ci sono disegni di legge di questa portata è sempre
imbarazzante, perchè gli spazi che restano sono pochissimi anche se
le conclusioni a cui lui arriva non sono sempre le stesse che
possiamo trarre noi.
Cosa si può aggiungere a quello che ha detto il collega Mafrica?
Ben poco, senza uscire da quello che è strettamente il disegno di
legge ed una sua analisi. Si possono fare considerazioni che forse
esulano parzialmente da quello che è lo specifico, che comunque
riguardano lo stesso quello che deve essere l'atteggiamento di
questo Consiglio in merito al problema del trasporto che in questo
caso viene affrontato in un suo particolare aspetto.
La minaccia più grave e più diffusa che incombe sul territorio
del nostro paese già così martoriato è quello del programma di
nuove infrastrutture di trasporto.
L'Italia possiede oggi 316.000 km di strade asfaltate non
urbane, più di 5.200 km di autostrade e 17.000 km di ferrovia. Dal
momento che il territorio non urbano è poco più di 240.000 kmq, ciò
vuol dire che per ogni kmq di territorio libero ci sono 1,6 km di
strade. Questo vuol dire una maglia soffocante fitta ormai a 600
mt., cioè ogni 600 mt. si intersecano delle strade nel nostro
paese. Quando uno di noi percorre una qualsiasi strada, ha sempre
alla sua sinistra ed alla sua destra alla distanza media di 600 mt.
altre due strade che vanno nella stessa direzione. Ormai tutta
l'Italia, dal Cervino al Capo Passero, è un reticolato stradale di
tipo urbano.
Allora voi conoscete la nostra posizione rispetto
all'autostrada, che è un altro dei discorsi che questo Consiglio
regionale, magari meno apertamente che non con il disegno di legge
220, ma comunque sotto sotto fa per poter aumentare, al contrario
di quello che dice l'Assessore Martin, il traffico di TIR nella
nostra Regione. Se si fosse voluto iniziare almeno parzialmente a
risolvere il problema del traffico pesante nella nostra Regione, si
sarebbe posto da tempo mano, con forte pressione nei confronti
dell'ANAS, a quella che è la situazione viabile della statale 26
dal Comune di Aosta fino al Traforo del Monte Bianco. Non si è
fatto niente in questo senso, lo abbiamo più volte denunciato;
nonostante l'evidenza di questo fatto non ci sono stati interventi
che avrebbero dovuto essere intrapresi.
Siamo evidentemente incapaci di immaginare un futuro diverso dal
passato, lo si concepisce come una proiezione allargata
dell'esistente, ignari del fatto che le ragioni strutturali sono
del tutto cambiate, che nel frattempo lo spazio fisico è finito;
forse l'età media di questo Consiglio è troppo alta perchè riesca a
concepire questo concetto. Lo spazio fisico è finito, quindi non si
può continuare a sfruttare il territorio come stiamo facendo.
Queste cose sono forse da dire a margine di questo disegno di
legge, però sono considerazioni che vogliamo fare perché rientrano
in tutto quel discorso più ampio che è relativo al problema dei
trasporti. Questo disegno di legge contribuisce a nostro avviso in
modo grave ad aumentare il traffico nella nostra Regione e per di
più non risponde neppure a quella che è la logica di questa
maggioranza, che è quella di voler aumentare il gettito IVA
proveniente dall'Autoporto. Il Consigliere Mafrica ha dimostrato in
modo preciso questo assunto e noi non vogliamo entrare altrettanto
precisamente, anche perchè sarebbe una ripetizione, nel merito del
disegno di legge; comunque preme anche a noi sottolineare che il
gettito IVA è costituito da diverse percentuali relative al tipo di
trasporto effettuato da questi mezzi pesanti, in particolare il
traffico più pregiato al momento dello sdoganamento è quello di
carni vive o macellate che esse siano.
Allora ci chiediamo perchè andiamo ad investire una cifra di
questo genere e qui non concordiamo neanche con la proposta che
viene fatta dal P.C.I. di acquisire completamente la struttura
Autoporto, visto che il problema è quello di non aumentare il
transito ma quello di avere un maggiore introito: su questo al
limite potremmo anche essere d'accordo, non ci spiace se c'è un
maggiore introito, ci spiace che poi questo maggiore introito non
venga utilizzato in modo corretto, che si abbiano avanzi di
amministrazione enormi, che delle risorse che magari potrebbero
essere correttamente utilizzate (non so quanto purtroppo, perchè
anche il nostro Stato non ha certo capacità di spesa con resa
altrettanto valida di quella della nostra Regione; non è che il
buon esempio ci venga dallo Stato) restino inattive. Quindi non so
fino a che punto sono meritati per la nostra Regione questi
introiti.
Altra considerazione su questo fatto: queste cifre vanno ad
ingrossare un bilancio che non riesce ad essere completamente
utilizzato, anzi vanno spesso a gonfiare le spese correnti. Nel
momento in cui l'applicazione della normativa CEE porterà alla
caduta di quelle che sono le barriere doganali all'interno della
Comunità Europea, cosa farà la Valle d'Aosta che non avrà più
questi 9/10 sull'IVA da importazione o comunque li vedrà ridotti a
quello che arriva dall'esterno del mercato comune? Che fine farà
questo bilancio regionale gonfiato dai cosiddetti anni delle vacche
grasse? Quando saremo ai tempi delle vacche magre, forse ci saranno
delle categorie nuove per quello che concerne la bataille des
reines, ma per quello che riguarda l'Amministrazione regionale
saranno tempi duri e se non avremo predisposto il bilancio in modo
tale da saper far fronte a questo periodo, ci troveremo in gravi
difficoltà, ci troveremo magari con della forza lavoro in
esuberanza e dovremo fare i conti con un dipendente pubblico. Oggi
può far comodo avere qualche voto in più attraverso qualche posto
di lavoro in più, ma questo modo scriteriato di gestire la cosa
pubblica ci porterà al disastro perchè già oggi appariamo come la
Regione più ricca del nostro paese, ma in realtà conosciamo bene
quali sono le situazioni di disagio, di povertà che esistono nella
nostra Valle e non riusciamo a farci fronte, nonostante la massa
enorme di denaro che entra nelle casse della nostra Regione.
I benefici che potrebbero favorire detto traffico ci sembrano
poca cosa rispetto all'investimento complessivo richiesto di 5
miliardi 800 e rotti milioni. Infatti si prevedono in proposito
cose relativamente interessanti: l'accesso gratuito alle strutture
autoportuali, queste sono cose già dette dal Consigliere Mafrica,
salvo le quote concernenti la manutenzione ordinaria.
TAMONE
(fuori microfono): ... fatta prima....
VIBERTI (N.S.):
Chiedo scusa, infatti stavo cercando di
togliere le cose non relative. Questo è un intervento che avevo
preparato per il nostro giornale prima dell'ultimo aggiustamento
della legge, comunque non ci sembra che esso sia andato nel senso
che dicevamo noi, anzi le cose sono peggiorate. Infatti non abbiamo
il controllo della società Autoporto, non si ha alcun intervento
rispetto alla società Cenda e si va a favorire una società di
import-export in modo particolare, che per quello che ne sappiamo è
legata tanto alla società Autoporto che alla società Cenda non
magari direttamente, ma a livello di persone. Quest'ultima è una
cosa permessa, non ci si scandalizza che delle persone abbiano
interessi in varie società, però ci preoccupa il fatto che
l'Amministrazione regionale rischi di favorire all'interno di un
cosiddetto libero mercato una parte piuttosto che tutte. Questo è
un atteggiamento scorretto a nostro avviso che è già stato del
resto segnalato, anche se in modo meno sottolineato, dal
Consigliere Mafrica quando faceva il discorso delle
fideiussioni.
Un'altra cosa che sarebbe interessante sapere è quali sono state
le motivazioni che hanno portato la maggioranza ad una discussione
tanto lunga su questo D.L., a levate di scudi da parte di alcune
forze interne alla maggioranza e quali sono le attuali motivazioni
che hanno convinto queste forze a votare questo D.L..
Invece temiamo che ancora una volta all'interno di questo
Consiglio l'omertà mafiosa avrà il sopravvento rispetto a quello
che è il giusto dibattito che deve avvenire rispetto alla gestione
della cosa pubblica in questo Consiglio.
Questo atteggiamento non lo accettiamo e chiediamo delle precise
indicazioni rispetto a queste posizioni che sono state assunte,
anche perchè altrimenti l'opinione pubblica potrebbe pensare del le
cose che noi stessi non abbiamo voluto pensare. Abbiamo detto
chiaramente, sempre in quell'articolo scritto su questo D.L., che
riteniamo troppo intelligenti le persone che hanno condotto la
trattativa per la società Autoporto, da abbassarsi all'uso di
espedienti da faccendieri di mezza tacca.
PRESIDENTE:
Ha chiesto di parlare il Consigliere
Beneforti, ne ha facoltà.
BENEFORTI (D.C.):
Non sarò molto lungo come chi mi ha
preceduto, ma ritengo opportuno intervenire personalmente ed anche
a nome del gruppo della D.C. per chiarire alcuni aspetti su questa
vicenda dell'Autoporto.
Credo che l'obiettivo che anima questo progetto di legge sia
accettato da tutti, perchè anche nelle Commissioni 1^ e 3^
l'obiettivo non è stato messo in discussione da nessuno, in quanto
si tratta di operare affinché le attuali entrate che provengono da
quel settore si mantengano nel nostro bilancio regionale. E' chiaro
che se queste entrate non vengono mantenute, non si possono nemmeno
fare le spese e gli interventi che attualmente vengono fatti
nell'interesse della collettività valdostana. Non si può negare
infatti che queste entrate, che derivano anche da quel riparto
fiscale dei 9/10, siano servite a compiere operazioni che senza
quel riparto, senza queste entrate, non si sarebbero potute certo
fare.
E allora è necessario che da parte della Regione si intervenga e
si faccia in modo che questo Autoporto resti nel mercato, perché
solo così può portare alla Valle d'Aosta quelle entrate che ci sono
state necessarie in passato e che ci saranno necessarie anche nel
futuro. Entrate economiche, finanziarie, ma anche un apporto nel
sociale in quanto nell'Autoporto ci sono qualche centinaio di
lavoratori che vi operano.
E' chiaro che questi interventi si rendano necessari, lo abbiamo
detto da tempo; essi derivano dal calo dei passaggi che sono
avvenuti dal 1980 in avanti, anche se sembra che ci sia una piccola
ripresa ultimamente, dall'apertura dell'Autoporto di Susa che
entrerà certamente in concorrenza con il nostro Autoporto ed
inciderà sui passaggi, dato il Traforo che esiste anche lì a pochi
chilometri. Come altri colleghi hanno ricordato, gli interventi si
rendono necessari a seguito delle disposizioni CEE che prevedono lo
sdoganamento in dogane interne. Su questo credo che tutti siamo
d'accordo.
Su questo progetto di legge abbiamo discusso a fondo ed è vero
anche che sono stati presentati uno, due o tre progetti di legge.
Le posizioni possono essere anche modificate, perchè il problema è
complesso e non è di facile soluzione e siccome siamo degli
Amministratori, siamo un Ente pubblico, credo che prima di
partorire una legge dobbiamo cercare di farla nel migliore dei modi
possibile, affinché tenga conto delle reali esigenze che abbiamo
come Regione.
Su questo aspetto è stata data documentazione, sono stati dati
chiarimenti, sono state fatte audizioni anche delle parti
interessate, dalla Cenda all'Autoporto e alle case di spedizione
non collegate alla Cenda.
Ed è chiaro che su tutta questa vicenda ognuno di noi ha fatto
delle riflessioni: le ho fatte anch'io e fra l'altro sono apparse
anche sulla stampa. Non le rinnego, lo dico subito, dato che
qualcuno ha fatto dell'ilarità sulle mie dichiarazioni: quando
rilascio delle dichiarazioni le faccio a ragion veduta e le metto
anche per iscritto. Non faccio invece come qualcuno che poi le
ritratta.
Rispondendo anche al mio collega Aloisi in Commissione, ebbi a
dire che, quando faccio delle dichiarazioni, al 90% le metto per
iscritto, perchè me ne assumo la responsabilità e dopo non voglio
sentir dire, come qualcuno fa: ha sbagliato il giornalista che ha
interpretato male, non volevo dire questo.
Credo che non sia un reato riflettere, è più reato magari da
parte di qualcuno sentirsi depositari della verità. Queste
riflessioni è chiaro che sono state oggetto di dibattiti, incontri
all'interno del mio partito, come all'interno della
maggioranza.
BALDASSARRE
(fuori microfono): All'interno della società
Autoporto ...
BENEFORTI (D.C.):
Non ho discusso all'interno della
società Autoporto, è soltanto una battuta alla Baldassarre, questa.
Abbiamo fatto incontri all'interno del nostro partito, ne abbiamo
discusso anche in maggioranza venerdì scorso molto pacatamente e,
per essere onesto fino in fondo, devo dire che le mie dichiarazioni
erano state date alla stampa prima della riunione di maggioranza e
forse per mancanza di spazio non sono state pubblicate.
Fatta questa breve premessa, le riflessioni riguardavano la
presenza della Regione nella società; è chiaro che la proposta che
veniva era il 33%, mentre c'era chi sosteneva il 51% o addirittura
il 100%. Era un problema che ci doveva e ci deve far riflettere,
perchè su una entità tale di introiti per la Regione dobbiamo
discutere e controllare per vedere come la Regione si pone nel
controllo di una entrata del genere. Le riflessioni riguardavano
poi l'investimento dei 5 miliardi e 250 milioni, di cui 1 miliardo
e 274 milioni per valore nominale delle azioni e quasi 4 miliardi
di sovrapprezzo delle azioni; riguardavano il discorso della
fideiussione e relativo costo; riguardavano il pedaggio
autoportuale totale o parziale; riguardavano certamente l'attività
promozionale.
Per quanto riguarda la presenza della Regione nella società, è
chiaro che tutti forse auspichiamo una maggior presenza per un
maggior controllo; però dobbiamo anche dire che attualmente, anche
se resta il 33%, la presenza della Regione nella società Autoporto
si è rafforzata dopo che la legge ha previsto che le decisioni più
importanti vengano prese in detta società presenti i 4/5 dei
Consiglieri del Consiglio di Amministrazione.
Questo vuol dire che per prendere certe decisioni, occorre 1'80%
dei Consiglieri. La Regione ha il 33%, ritengo quindi che essa con
queste clausole possa essere determinante nelle decisioni che
vengono assunte nella società. E' chiaro che si può tutto
migliorare, si può arrivare anche al 100% ed addirittura era nelle
mie intenzioni quella di costruire un autoporto nuovo, visto la
posta in gioco. Quindi su questo discorso credo che alcune garanzie
la Regione, almeno nelle decisioni più importanti, se le sia
assicurate.
Sul problema degli investimenti, è vero che si prevede un
investimento di 1 miliardo 274 milioni, però anche qui è stato
chiarito che il sovrapprezzo non va nelle tasche degli azionisti,
ma va alla società Autoporto, dove è rappresentata anche
l'Amministrazione regionale. Non è che lo lasciamo gestire ad
altri, ce lo gestiamo anche noi e torna il discorso dei 4/5 dei
Consiglieri presenti per certe decisioni importanti.
Il problema delle fideiussioni: è chiaro che c'è questo problema
in quanto le fideiussioni vanno fatte se vogliamo lavorare. Si
poteva vedere se queste fideiussioni dovevano essere o meno estese
alle case di spedizione che non avevano la residenza in valle
d'Aosta. Abbiamo ritenuto come maggioranza, ma anche in Commissione
siamo stati tutti concordi perchè nessuno ha fatto osservazioni su
questo punto, dato che si sarebbe creato un grosso principio anche
al di fuori della società Autoporto, che conveniva in questo
momento che il costo delle fideiussioni fosse a carico delle
società che se ne servivano.
Pedaggio autoportuale gratuito: siamo arrivati ad azzerare le
tariffe di passaggio all'Autoporto, per il semplice fatto che
questo può favorire anche le aziende fuori della Cenda. Sappiamo il
rapporto che intercorre fra Cenda e case autoportuali e l'aver
azzerato le tariffe per tutti, sia all'importazione che
all'esportazione, è un fatto positivo, anche se ci accolliamo lo
0,10% in più che può servire a portare avanti quelle
ristrutturazioni e quella manutenzione ordinaria e straordinaria
che si rende necessaria.
Queste modifiche che sono state portate alla legge non dico che
la rendano perfetta, in quanto niente lo è, ma tutto è perfettibile
in questo mondo, e si può anche rivedere tutto il discorso
autoporto, però perlomeno abbiamo sistemato alcuni aspetti che
hanno tolto alcune preoccupazioni e perplessità che si potevano
avere sulla legge, dandole così un andamento migliore rispetto a
quello precedente.
Questi sono stati i motivi per i guai siamo d'accordo ed
esprimiamo parere favorevole a questa legge come ho detto del resto
anche in Commissione.
Fatta questa legge, dobbiamo però anone vedere altri aspetti e
studiare gli accorgimenti che dobbiamo portare avanti. Infatti il
dato rilevante non è tanto il costo che deve sostenere la Regione
in proporzione agli incassi che le vengono da questa operazione -
in quanto investire qualche miliardo per avere come ritorno quelli
che vengono dall'IVA di importazione nel nostro bilancio credo sia
conveniente - quanto piuttosto dobbiamo verificare periodicamente
l'andamento delle tariffe dei Trafori, ed è molto più facile
verificare quelle del G.S. Bernardo, perchè là abbiamo la
maggioranza. Dobbiamo anche portare avanti un controllo ed una
verifica periodica sul costo delle tariffe degli spedizionieri,
anche se è difficile, perchè questi ultimi, essendo fra loro in
concorrenza, non sanno nemmeno quanto la società più o meno vicina
fa pagare agli utenti che passano dall'Autoporto. Comunque dobbiamo
fare in modo che non avvengano oggi, se non in modo giustificato,
degli aumenti delle tariffe da parte degli spedizionieri, in quanto
essi certamente andrebbero a vanificare l'intervento della nostra
Regione.
E non solo dobbiamo mantenere le tariffe all'interno
dell'Autoporto di Aosta, ma anche verificare l'andamento rispetto
alle tariffe degli altri autoporti che sono in concorrenza con
noi.
L'altro problema che resta da seguire è quello delle tariffe
doganali. Ci sono due specie di tariffe: la tariffa fuori circuito
e il famoso fuori orario per i camion che passano dopo le 16, che
prevede una maggiorazione del prezzo da parte dell'utente. Questo è
un problema che riguarda la dogana, che non può entrare a far parte
della legge in quanto non possiamo disporre noi se la superficie
autoportuale deve essere fuori o dentro circuito; questo è un
problema che la Regione dovrà affrontare con i competenti Ministeri
e in cui rientra anche un discorso di organizzazioni sindacali e
rappresentanze dei lavoratori, in quanto dal fuori circuito ne
hanno un beneficio anche i lavoratori della dogana interessata.
Un aspetto da seguire è anche quello di cercare di fare in modo
di ridurre i tempi di sdoganamento che attualmente ci sono, cioè
rendere il passaggio più celere possibile in modo da realizzare in
pieno, con gli interventi che la Regione fa, l'obiettivo che ci sta
di fronte, che è quello di mantenere gli introiti attuali che
servono alla copertura del nostro bilancio.
PRESIDENTE:
Ha chiesto di parlare il Consigliere Pascale,
ne ha facoltà.
PASCALE (P.S.I.):
La mia prima interpellanza sui problemi
dell'Autoporto risale al settembre 1983 e da allora ne ho
presentate molto all'attenzione del Consiglio regionale, per
sottolineare l'importanza di questo complesso nell'economia
regionale ed anche la necessità di un intervento della Regione in
questa struttura, vista la correlazione che si era venuta a creare
con il nuovo riparto fiscale fra entrate doganali ed entrate
regionali. Quindi la prima cosa che vorrei sottolineare è il motivo
di questo ritardo, perché in effetti ci sono voluti due anni per
arrivare ad un provvedimento concreto: un anno per affrontare il
problema, un altro anno per approfondirlo ed arrivare al
provvedimento. Mi chiedo e vi chiedo: questo è dovuto solo alla
necessità di approfondire la conoscenza di un problema che forse è
ostico a chi non è addetto ai lavori, oppure non vi sono state in
questo caso anche divergenze o strumentalizzazioni politiche
all'interno delle forze di maggioranza? E' un dubbio che mi è
venuto quando qualche giorno fa ho letto sul giornale la
dichiarazione di un autorevole esponente di questa maggioranza,
dichiarazione che poi egli ha ribadito in quest'aula, sulla
possibilità o sulla convenienza di costruire un altro
autoporto.
Di fronte ad una dichiarazione così semplicistica, dopo che ci
sono state numerose riunioni e confronti, credo proprio che o non
si è veramente capito il problema o non lo si è voluto capire.
Questo dubbio lo lascio alla valutazione politica delle forze di
maggioranza.
Non starà a ripetere in dettaglio i motivi per cui la Regione
deve intervenire nell'ambito della struttura dell'Autoporto, sia
perché li ho già detti in altra occasione, sia perchè sono stati
illustrati molto egregiamente nella relazione che accompagna il
provvedimento dell'Assessore Martin. Li voglio citare per sommi
capi: il fatto che quasi tutte queste strutture sono a
partecipazione pubblica e quindi la pubblicazione dei costi, che le
rende più competitive rispetto ad una struttura privata che
risponde a determinate logiche di profitto; il fatto che siano
intervenute recentemente delle norme di carattere doganale e
sanitario che facilitano lo sdoganamento presso le dogane interne,
ma soprattutto l'apertura del Traforo del Frejus e quella
recentissima dell'Autoporto di Susa che è e sarà sempre più
concorrente diretto, per la sua vicinanza con l'Autoporto di
Pollein.
C'è un ulteriore motivo che non è indicato nella relazione ma
che vorrei sottolineare ed è quello che questo provvedimento si
inserisce in una strategia politica che l'Amministrazione regionale
si è data negli ultimi tempi, quando ha effettuato determinate
scelte: la scelta di partecipare alla costruzione dell'autostrada
Aosta-Monte Bianco, la scelta di partecipare finanziariamente al
Traforo del G.S. Bernardo, perchè è evidente che i problemi
dell'Autoporto sono connessi a quelli della viabilità
internazionale. E' vero quanto diceva l'Assessore che non
necessariamente si deve aumentare il traffico per mantenere o
incrementare il volume degli sdoganamenti presso l'autoporto di
Pollein che attualmente è limitato ad una percentuale bassissima,
ma indubbiamente questa connessione fra traffico di transito e
sdoganamento presso l'autoporto esiste. In questa ottica, dopo aver
effettuato certe scelte, era logico e necessario intervenire anche
presso l'autoporto di Pollein.
Se è vero però che esiste questa connessione, uno dei limiti di
questo provvedimento è di non aver mai promosso la partecipazione
in questa struttura anche della società del traforo Monte Bianco,
sull'esempio di quanto ha fatto la SITAF che è proprietaria del 44%
dell'auto-porto di Susa. Infatti è chiaro che le politiche
autoportuali che noi andiamo a promuovere possono essere vanificate
dalle politiche che il traforo Monte Bianco porta avanti, quelle
cioè di un aumento ormai quasi semestrale dei prezzi del traforo,
prezzi che come giustamente ha detto l'Assessore Martin, sono
superiori del 15-20% rispetto a quelli del Frejus.
Mi auguro che questo raccordo si riesca a trovare e che i
rappresentanti regionali nell'ambito del Consiglio di
Amministrazione del traforo Monte Bianco abbiano in futuro una
incidenza maggiore di quella che hanno avuto finora.
Voglio solo dire che forse oggi il traforo Monte Bianco può
permettersi, senza incidere sulle scelte autoportuali, questa
differenza di prezzi rispetto al traforo del Frejus, ma nel momento
in cui verrà portata a termine la superstrada o l'autostrada fra il
Frejus e l'entroterra piemontese, allora si farà sentire in modo
più marcato la concorrenza dell'autoporto di Susa, perché la scelta
dell'autotrasportatore di preferire l'uno o l'altro traforo e di
conseguenza l'uno o l'altro autoporto per il servizio di
sdoganamento, è essenzialmente legata al tempo di percorrenza, e
come sappiamo tempo in questa società vuol dire denaro.
Fatta questa premessa, veniamo alla sostanza del provvedimento
ed alla soluzione che la Giunta ci propone. E' una soluzione di
compromesso fra l'attuale struttura privata della società Autoporto
e la pubblicizzazione totale della società e come tutti i
compromessi ha i suoi vantaggi ed i suoi svantaggi. Ha il vantaggio
a mio avviso di mantenere una gestione privatistica, che come tutti
noi abbiamo più volte riconosciuto è una gestione che ha una sua
redditività, che risponde a criteri di efficienza che forse una
gestione pubblica non potrà mai dare. Ha lo svantaggio forse di non
arrivare a soddisfare interamente tutte le esigenze connesse ai
problemi dell'autoporto, perché se è vero che questo servizio, per
la correlazione che esiste fra entrate doganali e regionali, si può
quasi assimilare ad un servizio pubblico, allora il presupposto non
poteva che essere la pubblicizzazione dell'intera struttura.
Dico che questa soluzione ha comunque un suo fascino perchè si
pone, se questo era stato l'intendimento della Giunta, degli
obiettivi e delle prospettive che se si dovessero realizzare
integralmente ci darebbero l'optimum della soluzione. Mi spiego:
c'è l'esigenza di dare un servizio gratuito agli operatori privati,
ma proprio perché operiamo nell'ambito di ditte private che si
muovono con una certa mentalità diversa sostanzialmente da quella
pubblica, c'è anche l'esigenza di dare un servizio efficiente.
Allora se riusciamo a dare contemporaneamente il servizio gratuito
tramite l'intervento regionale ed il servizio efficiente tramite la
gestione privaticistica, avremmo raggiunto il risultato
ottimale.
E' chiaro che questo va verificato in concreto, perchè se domani
o dopo domani la politica dell'azionista privato, che è di
maggioranza e che è legata ad obiettivi privatistici legati al
profitto, dovesse venire in contrasto con quello che è l'interesse
pubblico, questo optimum non si verificherebbe e bisognerebbe forse
arrivare ad ulteriori interventi che sono quelli della
pubblicizzazione totale.
Se questa è stata la motivazione di fondo che ha portato la
Giunta a presentare questa soluzione di compromesso, dico che
questo può avere un suo fondamento e che come tentativo può essere
accettato, almeno in prima istanza.
Vorrei ora fare altre considerazioni anche in base a quanto è
emerso nel corso della discussione. Si è parlato di un costo
eccessivo dell'intervento regionale e qui devo dare ragione al
Consigliere Mafrica, quando dice che il metodo dell'intervento
tramite la FINAOSTA comporta una spesa maggiore alla Regione.
Sarebbe stato molto più facile e molto più semplice rilevare le
azioni di azionisti che forse erano anche volenterosi di
liberarsene: questo avrebbe comportato una spesa minore da parte
della Regione per avere la stessa partecipazione azionaria.
Quanto poi al fatto del perchè il 33% e non il 51% qui dobbiamo
vedere questa operazione con una ottica un po' diversa da quella
con cui abbiamo esaminato in questa aula altri tipi di convenzione.
Ci siamo sempre occupati di aziende che erano in difficoltà, che
stavano per chiudere e che si rivolgevano alla Regione per una
partecipazione o per un contributo per poter continuare ad andare
avanti. Qui siamo in una posizione diversa: questa è una azienda
che ha degli utili, che non è in perdita e che può continuare ad
avere degli utili anche in presenza di un minore traffico, perchè
le basta aumentare il pedaggio ed anche in presenza di una
diminuzione degli sdoganamenti può continuare a vivere, sfruttando
la sua posizione che la pone al centro di un traffico
internazionale.
L'interesse primario che la Regione intervenga non è
dell'azienda, ma è della Regione che vuole controllare una delle
fonti principali delle sue entrate. Dico allora che bisogna porsi
in questa ottica diversa per sottolineare che non può essere in
questo caso la Regione a dettare le condizioni di intervento e ad
imporle come può fare nei confronti di una azienda in difficoltà.
La Regione può avere due scelte davanti: quella di una
partecipazione minoritaria o quella - come è già stato detto -
della pubblicizzazione totale. Su questo posso essere d'accordo con
il Consigliere Mafrica, evidentemente la Giunta in questo caso si è
orientata verso una partecipazione minoritaria forse come primo
intervento, per muoversi con una certa cautela in un settore che
può anche presentare delle incognite in futuro.
L'altra considerazione che vorrei fare, perché qui si sono fatte
molte discussioni fra società Autoporto, società Cenda, case di
spedizione, è che occorre fare chiarezza e fare una netta
separazione fra quella che è la società Autoporto e quelle che sono
le case di spedizioni, ivi compresa la Cenda. La società Autoporto
è proprietaria delle strutture, tutte le altre case di spedizione,
ivi compresa la Cenda, che svolgono un ruolo di intermediario tra
il vettore, l'autotrasportatore e la dogana, danno un servizio del
tutto diverso, che ha dei costi differenti, perchè queste aziende
sono in concorrenza fra loro.
Sono convinto che la Regione deve intervenire nella società
Autoporto e mettere a disposizione gratuitamente le strutture nei
confronti di tutti gli operatori privati, ma non può e non deve
entrare nel merito dell'ulteriore servizio, che è di tipo diverso e
viene dato da liberi professionisti, perchè altrimenti si
inserirebbe un po' in quelli che sono i metodi di concorrenza
diretta tra aziende private. Inoltre, se dovesse intervenire
facendo delle distinzioni sulla qualità del servizio, come diceva
prima il Consigliere Mafrica, in termini di resa per la Regione, si
imbarcherebbe in una serie di rivendicazioni a catena da cui
sarebbe difficile uscire.
Vi sono senza dubbio delle esigenze da parte di tutti gli
operatori privati che bisogna cercare di garantire: ad esempio è
giusto aver cambiato il provvedimento ed aver previsto una
struttura completamente gratuita, evitando quella discrezionalità
di pagare comunque un qualcosa in base ai costi di
manutenzione.
Vi sono altri servizi che l'Autoporto, la Regione come socio,
potrebbero dare a queste case di spedizione, ad esempio l'uso
gratuito dei locali che attualmente è solo in affitto, o altri
ancora, ma direi che il costo principale che al momento incide o
rende meno competitivo l'Autoporto di Aosta nei confronti di altri
è quello del pedaggio di ingresso di uso della struttura. Il resto
può anche venire con ulteriori interventi.
Vorrei dire che con questo non è che si risolvono poi tutti i
problemi dell'Autoporto; qui si è parlato molto dei problemi di
case di spedizione, della Cenda, ma si è parlato poco - ne ha
accennato solo il Consigliere Mafrica - delle strutture pubbliche
che operano all'interno dell'Autoporto e che pure sono inadeguate.
All'interno dell'Autoporto ci sono un fabbricato ed una striscia di
territorio di proprietà demaniale, dove sono dislocati gli uffici
doganali, e che sono assolutamente insufficienti, inadeguati a
quello che è l'attuale volume di traffico.
E' previsto da disposizioni nazionali che quando si opera
nell'ambito di un circuito privato, l'operatore privato deve
mettere a disposizione dell'ufficio pubblico le strutture adeguate
e mi risulta che la società Autoporto a seguito di questo
intervento realizzerà un ulteriore struttura nell'ambito del suo
circuito, che metterà a disposizione della dogana. Questo servirà a
rendere più celere quel servizio cui accennava priva il Consigliere
Beneforti.
Ci sono altre strutture pubbliche che vanno potenziate e voglio
ricordare che a proposito del laboratorio di analisi avevo già
presentato una interpellanza in questo Consiglio regionale, sulla
necessità di potenziare quanto meno il laboratorio di analisi di
Aosta - anche se la spesa, come mi disse allora l'Assessore alla
Sanità, era elevata aggirandosi sul miliardo di lire - anziché
continuare ad inviare i prelievi a Torino, cosa che comporta una
sosta di diversi giorni e quindi porta a dirottare un tipo di
traffico, che è anche importante, verso autoporti con strutture più
efficienti.
Concludendo, non è certamente con questo provvedimento che
abbiamo risolto tutti i problemi, ma diamo soluzione ad alcuni
forse fra i più importanti. Dico comunque che anche come primo
intervento esso va effettuato con urgenza, perchè abbiamo già perso
molto tempo. Sarà poi cura dei rappresentanti che la Regione
nominerà nel Consiglio di Amministrazione approfondire tutti gli
altri problemi che qui sono strati appena accennati, cercando di
risolverli con successivi interventi.
PRESIDENTE:
Ha chiesto di parlare il Consigliere
Pollicini, ne ha facoltà.
POLLICINI (A.D.P.):
Direi che sia la relazione
dell'Assessore, che mi è parsa completa e dettagliata, sia gli
interventi dei colleghi, hanno chiarito a sufficienza il problema.
Si tratta di una scelta politica importante, poichè con l'entrata
della Regione nella Società, l'Autoporto non sarà più un corpo
estraneo, autonomo, privato nell'ambito regionale, ma diventerà una
sede ove la Regione potrà esprimere i suoi giudizi e seguire al
tempo stesso lo sviluppo e l'andamento di questa struttura che è da
tutti riconosciuta estremamente importante per le finanze
regionali. Questa proposta che oggi stiamo esaminando è un caso in
cui coincidono gli interessi della Regione e l'interesse del
privato, proprio perchè esiste una esigenza di aumentare la forza
contrattuale dell'Autoporto, sia nei confronti del Governo, sia nei
confronti della politica comunitaria che si svolge a Bruxelles
attraverso le sue direttive. La presenza pubblica certamente dà più
forza alla struttura privata. Riteniamo che in questo caso
coincidano i due interessi, quello privato e quello pubblico,
altrimenti non si spiegherebbe perchè le altre Regioni intendono
entrare anch'esse in queste strutture, sia pure in maniera
diversa.
L'uscita dal mercato di questa struttura deve aver giustamente
preoccupato l'Amministrazione regionale, in particolare la Giunta,
una uscita che viene quindi corretta da questo intervento. Ci pare
un intervento di estrema efficacia perchè ha un valore non solo di
carattere economico, ma anche politico; il dire che la struttura
autoportuale di questa Regione è a pedaggio gratuito rappresenta a
mio avviso un biglietto da visita molto importante. Così come è
importante che vi siano possibilità di miglioramento della
funzionalità della stessa struttura.
Vorrei sottolineare che esistono ancora delle zone d'ombra, che
sono state ricordate dal Consigliere Pascale, e cito ad esempio le
necessità degli spedizionieri. Negli incontri avuti con le
Commissioni non siamo riusciti a sapere quali sono le tariffe
applicate dagli spedizionieri, per cui a questo riguardo esiste
ancora un punto interrogativo; sarebbe opportuno poter avere anche
a tale proposito un tipo di rapporto che consenta delle cifre
sicure. E' vero che le strutture stesse e le società degli
spedizionieri sono in concorrenza fra loro, ma sono esse quelle
medesime società che venivano a chiedere chiarezza dei conti
altrui, senza fornirci chiarezza dei conti propri. Sarebbe
auspicabile che fosse chiaro il comportamento di queste società che
assieme all'Autoporto ed al Traforo del Monte Bianco costituiscono
il pacchetto da offrire ai trasportatori.
Non concordo con coloro che esprimevano dei dubbi sulla validità
dell'operazione e sul suo costo eccessivo; non dimentichiamo che
questo costo, se ci portasse a modificare l'1% degli sdoganamenti
in questo Autoporto, rappresenterebbe circa 10-12 miliardi che
entrano nelle casse regionali. Se oggi è vero che il numero degli
sdoganamenti è pari al 25% dei passaggi, passare dal 25 al 26% vuol
dire aumentare nelle casse regionali dai 10 ai 12 miliardi. Con
questa operazione la Regione, diventando proprietaria di un terzo
delle azioni, investe 5 miliardi 250 milioni più 1 miliardo 800
milioni comprensivo dello 0,5%, più 0,1% che si accolla per poter
rendere gratuito il pedaggio autoportuale. Mi pare che sia una
grossa operazione anche dal punto di vista finanziario, al di fuori
degli altri valori che sono stati qui evidenziati, quella che oggi
viene portata all'attenzione del Consiglio.
Si è parlato in quest'aula di una pubblicizzazione in maniera da
poter essere determinanti nelle scelte, cioè avere la maggioranza
azionaria del 51%; personalmente sono contrario a che l'Ente
pubblico abbia la gestione delle aziende, in quanto non è suo
compito fare l'imprenditore. Dirò di più: l'Ente pubblico non ha
mai brillato nel nostro paese per capacità manageriali e tanto meno
per capacità gestionali, quindi se vogliamo far fallire
l'Autoporto, diamolo in mano ad un Ente pubblico qualunque esso sia
e rischiamo che vada a rotoli.
Sono del parere che il provvedimento sia efficace, opportuno e
che segnerà una svolta nell'andamento dell'Autoporto nella nostra
Regione.
PRESIDENTE:
Ha chiesto di parlare il Consigliere Pedrini,
ne ha facoltà.
PEDRINI (P.L.I.):
Indubbiamente il collega Pollicini mi
ha portato via parte degli argomenti, che giustamente ha espresso,
perché siamo d'accordo sull'operazione. Direi che per una volta
proprio noi liberali pensiamo contrariamente a quelli che sono i
nostri principi e contrariamente a quello che ha detto il
Consigliere Pollicini, ossia siamo d'accordo che l'Ente pubblico
non debba avere, per i motivi che ha bene espresso chi mi ha
preceduto, se non si vuole fare fallire le aziende - lo vediamo in
mille campi - il potere assoluto sulle aziende. In questo caso
particolare però, visto che la nostra Regione ritrae uno dei
maggiori utili per mantenere in piedi il suo cammino autonomistico,
personalmente avrei preferito il 51% o anche di più, perchè visto
che è l'unica azienda sana fino ad oggi nella quale stiamo per
entrare con una partecipazione azionaria al 33%, forse quella era
l'unica azione da farsi per percepire maggiori entrate.
Con questo non rinnego assolutamente che noi difendiamo
l'iniziativa privata sotto ogni profilo, sia ben chiaro, però in
questo caso particolare il pensiero nostro, mio in particolare, è
che in questa operazione si sarebbe potuto intravedere la
possibilità di portare non solo un contributo, ma di gestire
direttamente e "ad hoc" naturalmente - perché se partiamo già dal
concetto sbagliato è inutile che qua stiamo a parlare - con lo
scopo di far ottenere alla valle maggiori introiti.
Il primo passo del 33% è stato fatto e noi plaudiamo a questo
perchè era tempo che lo si facesse; siamo sempre stati d'accordo
sin dall'inizio, anche prima dell'inizio, con pentimenti vari di
non aver potuto entrare al momento opportuno e di non aver visto la
prospettiva che c'era sotto quel profilo, e questo è stato un grave
atto di mancanza di sensibilità politica. Visto che oggi siamo
sulla strada buona, cerchiamo di continuare a percorrerla, per far
sì che questo 33% ci porti quell'utile che il Consigliere Pollicini
poc'anzi diceva.
PRESIDENTE:
Ha chiesto di parlare il Consigliere Tamone,
ne ha facoltà.
TAMONE (U.V.):
Brevemente, ma lo sarò veramente, non come
altri che hanno premesso di esserlo e poi non è stato così. Qui c'è
un proverbio che si può applicare:"c'est l'argent qui fait la
guerre. In questo Consiglio fino a tre anni fa l'Autoporto non
sapevamo nemmeno che esistesse e ciò fu sicuramente un errore
grave.
Perchè dico che eravamo stati ciechi fino ad allora? Fino a quel
momento non c'e ne eravamo accorti in quanto il riparto fiscale non
toccava questa struttura e gli introiti che da essa arrivano,
quindi non sono d'accordo con il Consigliere Pedrini quando dice
che siamo stati probabilmente disattenti a questo fatto quando
dovevamo invece stare attenti. Altre Regioni vicine alla nostra,
che non hanno alcun interesse dal punto di vista del riparto
fiscale, tipo Piemonte o Liguria, si sono sempre interessate a
queste strutture, fatto che è spiegato anche solo dalla
partecipazione all'autoporto di Susa che è tutta pubblica.
E' probabile che non riusciamo ancora a vedere bene i risvolti
di questa manovra in maniera complessiva, ma l'errore nostro non è
di oggi, è stato fatto negli anni '68-'69, quando non ponemmo
attenzione a quello che succedeva e purtroppo adesso paghiamo il
pedaggio, nel senso che i privati che erano stati più previdenti,
oggi che noi vogliamo entrare ci fanno pagare il prezzo di questi
sedici anni di oblio. E' inutile che ci nascondiamo dietro ad un
dito: non possiamo negare che loro hanno rischiato e guadagnato e
che se oggi noi vogliamo rischiare e guadagnare dobbiamo pagare la
tassa per entrarci.
Bisogna riconoscere a questi privati che in quindici anni hanno
dimostrato di avere una grossa capacità di azione, di gestire in
modo che l'Autoporto di Aosta diventasse importante nel contesto
degli autoporti dello Stato italiano.
Qualcuno ha ricordato che al G.S. Ber nardo abbiamo comprato
tutte le azioni ed è vero, però per quella operazione avevamo anche
20 anni di esperienza minoritaria; qui stiamo iniziando oggi un
primo passo importante. Quindi crediamo che faccia bene il Governo
regionale a proporci questo primo intervento e poi vedremo.
Aggiungo che non siamo per l'aumento dei TIR, siamo per
l'aumento dei TIR che si sdoganano; questo lo vorremmo dire come
questione di principio. E poi quello che ci interessa è di esserci
per andare a vedere di cosa si tratta, la Regione in questo momento
fa il passo per andare a vedere il gioco, poi deciderà a che gioco
giocare.
Sono d'accordo con il Consigliere Pollicini nel dire che
l'operazione è redditizia sotto ogni aspetto, perchè si tratta poi
in fondo di recuperare al più presto questi 5 miliardi. Infatti noi
ci facciamo anche un altro augurio: cha fra dieci anni, come
previsto dai trattati europei, queste dogane non esistano più.
Tuttavia pensiamo - e lì ha ragione il Consigliere Viberti quando
ci propone discorsi molto ampi che faremo al momento del bilancio -
che noi dobbiamo fare la politica dell'oggi e oggi come oggi la
Regione Autonoma Valle d'Aosta ha il dovere di poter ottenere
dall'Autoporto i massimi benefici, con la più grande chiarezza.
Si è parlato molto di carni e so che purtroppo esiste ancora il
dramma dei prodotti alcoolici che non si sdogana no
sufficientemente in questo Autoporto: la presento come proposta di
dibattito, nel senso che dobbiamo fare in modo, entrando in questa
struttura, che anche queste merci si sdoganino più facilmente qui
da noi. Sono merci che rendono moltissimo, il Consigliere Pascale
potrebbe darci delle lezioni in questo campo; ogni TIR, come diceva
giustamente il Consigliere Mafrica, ha le sue caratteristiche,
dobbiamo fare in modo che non solo patate, mele o legname si
sdoganino ad Aosta, ma anche vitelli, come già succede, ed
alcoolici per avere il massimo reddito in questo momento.
Dovremo certamente preoccuparci di quello che diceva il
Consigliere Viberti, pensandoci a tempo già da adesso e facendo in
modo che quando non esisteranno più certe tasse saremo pronti per
poter vivere anche in una situazione di minor disponibilità di
denaro.
Siamo d'accordo che questa legge venga votata perchè costituisce
un primo passo che ci consentirà di convivere con le strutture
autoportuali, delle quali - come dicevo all'inizio - qualche anno
fa ignoravamo l'esistenza. Forse questo è stato il nostro errore di
fondo.
PRESIDENTE:
Ha chiesto di parlare il Consigliere Aloisi,
ne ha facoltà.
ALOISI (M.S.I.):
Vorrei fare alcune brevi considerazioni
per illustrare la posizione del M.S.I. in merito a questo disegno
di legge.
Innanzitutto ci chiediamo qual'è l'obiettivo di questo disegno
di legge, cosa si prefigge. Si prefigge di rendere competitivo
l'autoporto della Valle d'Aosta nei confronti degli altri,
soprattutto di quello del Frejus. Questa operazione è inglobata in
una politica regionalistica che è intesa a sviluppare ed ampliare
anche il traffico autoportuale in Valle d'Aosta, basta ricordarci
dell'acquisto del Traforo del G.S. Bernardo e della futura
costruzione dell'autostrada Aosta-Courmayeur, e quindi va incontro
a quella che è una politica regionale che condividiamo.
Con questa operazione si prevede l'inserimento di un ente
pubblico in una struttura privata: noi concordiamo sotto questo
aspetto, perchè vediamo di buon occhio un tipo di cogestione fra
pubblico e privato, dove il pubblico può utilizzare la capacità
manageriale, a professionalità del privato e nello stesso tempo
come ente pubblico può controllare che questa società faccia gli
interessi anche della collettività.
Il discorso del 33% o del 51%: anche roi avremmo voluto arrivare
alla seconda soluzione, però negli incontri che abbiamo avuto con i
responsabili della società ci è stato detto chiaramente che ciò non
era possibile. A questo punto ben venga anche il 33% perché tutto
ciò favorisce e fa sì che si possa superare questo stato di crisi
che gradualmente sta venendo per quanto riguarda il traffico
autoportuale e fa sì che si possa contrastare quella che è la nuova
apertura di un concorrente qual'è il Traforo del Frejus. Non
dimentichiamo che si tratta anche e soprattutto di un problema
occupazionale; vi sono circa 270 persone che vi lavorano, vi sono
varie aziende e quindi è soprattutto nell'interesse dell'Ente
pubblico adoperarsi affinché si mantenga questa occupazione e se
possibile si ampli.
Anche noi abbiamo alcune perplessità su certi problemi., per
esempio quello che è stato accennato prima di non aver preso
accordi anche con il Traforo del Monte Bianco, infatti quest'ultimo
diventa determinante sotto certi aspetti in questa operazione. Se
si fosse riusciti a concordare insieme a loro certe operazioni di
riduzione del costo del transito del traforo, tutta l'operazione
avrebbe avuto maggior snellimento.
C'è il problema della dogana, che è una componente essenziale,
direi quasi determinante, all'interno dell'Autoporto, perchè tutta
l'operazione deve essere fatta in modo che i TIR che vengono
sdoganati siano nell'arco di pochissimo tempo mandati via; questo
servirebbe a snellire il traffico ed accelerare le operazioni
doganali. In tal modo si potrebbe invogliare il passaggio di certi
traffici attraverso la Valle d'Aosta, perchè questo snellimento
accontenterebbe tutti gli operatori commerciali.
C'è il problema sanitario, che comporta di dover fare a Torino
tutte le operazioni di analisi anzichè qui da noi. Si potrebbe a
questo proposito ridurre i tempi di questa operazione e in ultima
analisi snellire il traffico.
Ecco, sono tutti problemi che, sono convinto, se verranno
portati avanti in quest'aula assieme alla società Autoporto e agli
operatori doganali, contribuiranno al miglioramento dell'autoporto
di Aosta ed a metterlo in grado di soddisfare le maggiori necessità
dell'Amministrazione regionale.
Quello che mi tranquillizza è che in questo disegno di legge ci
sono delle clausole che fanno sì che la Regione possa diventare
determinante nelle scelte, almeno in quelle di maggiore entità. E'
per questo motivo che dichiaro il voto favorevole del M.S.I. su
questo disegno di legge.
PRESIDENTE:
Ha chiesto di parlare il Consigliere
Torrione, ne ha facoltà.
TORRIONE (P.S.I.):
Voglio fare una precisazione, prima di
entrare nel merito del discorso, anche per evitare equivoci per il
futuro. La Segreteria del P.S. I. ha lasciato per questo argomento
ampia facoltà di giudizio ai singoli membri del partito socialista
e pertanto li ha svincolati anche da quella che è una disciplina di
partito: ognuno giudicherà questo problema secondo le proprie
considerazioni di natura politica e personale.
Ho premesso questo perchè mi trovo molto imbarazzato a prendere
la parola in quest'aula dopo che gli interventi sono stati così
puntuali. Direi inoltre che dopo una certa caduta di tensione ieri
- mi si consenta una annotazione di altro tipo - anche perchè gli
argomenti forse non si prestavano, il dibattito ha acquisito oggi
il pregio di essere degno di in argomento tanto importante per la
nostra Regione.
Detto questo, riprendo una frase che mi è piaciuta del
Consigliere Tamone: "c'est l'argent qui fait la guerre". E' vero ed
in questo caso è verissimo che la scelta di questo provvedimento è
dettata da ragioni legate un po' al vil denaro ed al fatto che il
nostro riparto è imperniato sull'IVA di importazione. Ma se è
"l'argent qui fait la guerre", ricordo che i signorotti di un
tempo, quando dovevano poi condurre delle guerre, avevano bisogno
di finanziare l'esercito, cosa che facevano attraverso
l'imposizione di gabelle che gestivano direttamente, perchè erano
direttamente interessati al momento della riscossione.
Qui non facciamo un po' la figura del feudatario, che delega ad
altri la riscossione della gabella. Tutta l'operazione negativa
sotto certi aspetti (spiegherà il perché) dell'imposizione, è poi
al momento della riscossione, quando c'è un privato di cui ci si
fida e si resta a guardare come va a finire.
Dico questo, e mi si consenta il tono un po' scherzoso, perchè
la Regione su questo argomento specifico ha impostato una
operazione che va debitamente sottolineata ed è quella
dell'autostrada, che qui a mio avviso è stata per certi versi
sottovalutata. Infatti si è parlato molto del traforo del G.S. Ber
nardo, di cui siamo diventati giustamente proprietari, e si è
parlato pochissimo del traforo del Monte Bianco, della necessità
che la Regione ha avvertito di costruire il raccordo autostradale
Aosta-Courmayeur, del fatto che al di là delle valutazioni
sull'importanza di questa arteria di tipo internazionale, c'era
anche alla base di questa decisione, che avrà indubbiamente dei
riflessi sulla vita della nostra collettività in futuro, la
considerazione giustificata che il raccordo autostradale incideva
sulle nostre possibilità di introitare, dato per scontato un
aumento di traffico, un certo cespite da quello che era il pedaggio
che noi prendiamo in virtù dell'IVA di importazione. Quindi più
traffico, anche se c'è poi un discorso sulla selezione del
traffico, più agevolazioni nel traffico, più possibilità di
sdoganamento, maggiori introiti per la Regione.
Questa doveva essere una logica che presiedeva anche
all'operazione autoporto, che è poi se vogliamo per noi il momento
finale di questo quadro di riferimento. Io dico che la Regione -
noi siamo stati favorevoli all'autostrada - ha accettato di entrare
nei raccordi autostradali valdostani non gestendola direttamente,
come in un primo tempo si era adombrata questa possibilità, ma
venendo in partecipazione con altri, e guarda caso nella RAV c'è la
società del Traforo del Monte Bianco. In questa prospettiva si
poteva e si doveva pensare ad una partecipazione azionaria, perchè
le cose si influenzano direttamente, del la società del traforo del
Monte Bianco nell'eventuale gestione dell'Autoporto.
Quello che mi stupisce è che questo tentativo di esperire questa
trattativa non è stato portato fino in fondo, rimanendo a livello
di intenzioni, perchè allora il significato delle operazioni
autostrada e autoporto faceva parte di un unico disegno, che aveva
l'obiettivo di portare anche alla Valle d'Aosta, al di là delle
migliori condizioni di traffico, anche un cespite maggiore
derivante dai 9/10 dell'IVA di importazione. A me sembra che sia
estremamente limitativo il fatto che entriamo in partecipazione
azionaria con tutti i limiti che hanno sottolineato sia il mio
compagno di partito, Consigliere Pascale, sia il Consigliere
Mafrica. Questa nostra partecipazione cioè è messa un po' lì, è
fatta tramite la FINAOSTA anche qui con i limiti che ci siamo già
detti, ed in effetti noi di questa nuova società controlliamo 1/3,
profondendo un certo numero di miliardi che non è certo esiguo.
Tanto valeva fare il salto di qualità, se si poteva e qui si
poteva: acquistare la totalità della struttura auto-portuale e
diventare padroni del momento in cui si riscuote la gabella.
Sottolineo questo discorso perchè fra l'altro nel disegno di leggo
c'è tutto uno 0,50% che dovrebbe andare ad attività di tipo
promozionale, per incrementare un certo tipo di traffico
comprensivo anche del fatto che poi nell'autoporto non si
pagherebbe più il pedaggio. A questo punto ci siamo chiesti quali
benefici sul piano promozionale l'autoporto può fornire, quando
solo la notizia di un aumento di pedaggio del traffico del Monte
Bianco avrebbe ripercussioni negative sulla opportunità o meno di
utilizzare ancora il Traforo del Monte Bianco e quindi le strutture
dell'Autoporto di Aosta.
Ma perchè ancora tutto questo ragionamento? E' già stato detto
in quest'aula, altre società sono direttamente collegate. La SITAF,
quella del traforo del Frejus, possiede il 44% del pacchetto
azionario della struttura autoportuale di Susa e in questo potevamo
cercare almeno un coinvolgimento della società del Traforo del
Monte Bianco. Questo mi sembra il limite del provvedimento, che poi
ha anche altri aspetti negativi; se vogliamo considerare l'aspetto
di coloro che forniscono i servizi, non possiamo non renderci conto
della connessione esistente fra l'Autoporto, società che qualcuno
ha definito immobiliare, e la Cenda che esiste all'interno. Al
limite un controllo della Cenda, e qui era tutto un discorso da
fare, consentiva un controllo diretto sull'attività autoportuale,
quindi sulla possibilità di servire meglio l'utente ed ottenere
quell'obiettivo di concorrenzialità dell'autoporto rispetto ad
altre strutture del genere.
Ha detto l'Assessore competente che bisogna ridare
competitività. Per fare questo l'assunto è di diminuire i costi ed
aumentare i servizi. Abbiamo la certezza con questa operazione di
conseguire questa finalità? A questa domanda una risposta non è
ancora stata data, nonostante la dovizia degli interventi e la loro
precisione.
Per questo discorso, non sto a citare l'aspetto minimale che
pure ha una sua rilevanza sulle opere di manutenzione, gli
interrogativi sono molti, anche perchè siamo stati difformi nel
nostro atteggiamento di fondo. Se abbiamo voluto, per riprendere
una espressione efficace, le chiavi di casa, abbiamo comprato il
traforo del Monte Bianco; qui abbiamo comprato il portachiavi,
lasciando le chiavi in mano ad altri.
Direi che il traforo del G.S. Bernardo con la partecipazione
regionale del 51% e l'operazione autostrada hanno una loro logica
perchè tengono conto anche di una realtà geografica della nostra
Regione, hanno una loro logica perchè il carrefour è un fatto
geografico e fisico e non possiamo eliminarlo, anzi bisogna cercare
di garantire migliori condizioni di traffico di quelle che non si
sono verificate fino a oggi. Però bisogna essere conseguenti fino
in fondo.
Diceva il Consigliere Tamone che è un primo passo e questa è
anche una considerazione giusta; ma quale garanzia abbiamo che i
signori proprietari della gabella siano poi disposti al secondo,
visto che erano disposti o a vendere in toto o ad imporci una
partecipazione minoritaria?
Sotto questo aspetto l'operazione non solo è criticabile, ma non
mi sembra che vada nel senso dell'intervento volto a incrementare
le finanze regionali.
Le mie sono state motivazioni di carattere scarsamente tecnico e
più propriamente politico, però ritengo che non si possa sottacere
il fatto che queste perplessità che ho espresso, sono state
patrimonio fino a pochi minuti fa di ben altre forze politiche che
poi con una virata, la cui responsabilità va a chi l'ha operata,
hanno manifestato tutta una serie di grosse perplessità, che
facevano dire che qui si finanziava esclusivamente un privato senza
avere dei risultati altrettanto positivi per quanto riguarda
l'aspetto del pubblico. Il pubblico è la Regione, dico e concludo
questo mio intervento riprendendo una frase che mi sembra
significativa del Consigliere Beneforti: va individuato con
chiarezza il ruolo che la Regione deve svolgere in questa
importante operazione.
Ecco questo disegno di legge non individua sicuramente con
chiarezza il ruolo che la Regione deve svolgere in questa
operazione; lascia dubbi sulla finalità dell'operazione, sul
notevole sborso che la Regione si accolla e sui risultati che sono
tutti da verificare. In sede di dichiarazione di voto preciserà
quale sarà la mia posizione.
PRESIDENTE:
Non c'è più nessuno iscritto a parlare in
sede di discussione generale; per il secondo intervento ha chiesto
di parlare il Consigliere Viberti, ne ha facoltà.
VIBERTI (N.S.):
Questo intervento sarà decisamente più
breve, voglio soltanto aggiungere alcune cose marginali che mi
vengono dall'aver ascoltato con attenzione gli interventi dei
colleghi.
Una cosa che mi sembra si debba dire a seguito di quanto
sostenuto - e cioè che chi ha fatto l'Autoporto ha avuto il
coraggio di rischiare - è che questo è vero, però oggi la stessa
società presenta delle difficoltà; chi ha avuto i profitti chiede a
noi di assumerci una parte di quelli che possono essere i costi e
le perdite e ce lo chiede in modo molto pesante. Questo vuol dire
che l'in vestimento aveva una sua logica produttiva, che adesso è
terminata. Ci troviamo in una situazione contingente per cui l'IVA
di importazione ci dà degli introiti, allora siamo ricattabili in
questo senso, ma non è che facciamo un'operazione intelligente che
purtroppo vie ne intrapresa con ritardo.
Il Consigliere Tamone ha fatto un discorso che non si regge, può
darsi che interveniamo con ritardo, ma se questo è vero, non
capisco più perchè dobbiamo intervenire: andiamo solo a tappare i
buchi. Le relazioni dicono chiaramente che a lungo termine questo
non è un investimento produttivo, allora forse sarebbe meglio fare
quello che propongono i compagni comunisti ed assumere "in toto",
così da avere il controllo effettivo per mettere eventualmente in
atto altri interventi che vadano a favorire, sempre nella logica,
che non condividiamo ma che può essere accettabile, di aumentare lo
sdoganamento di TIR per avere maggiori vantaggi.
Il calo di passaggi dovuto all'apertura di altri trafori e la
scelta di itinerari alternativi dovrebbe farci riflettere anche
sulla logica dell'autostrada. Questa strategia di cui si parla può
andare bene con il discorso del giorno per giorno, ma noi non
possiamo più permetterci, come hanno fatto altre generazioni, di
lavorare giorno per giorno; il nostro momento è importantissimo dal
punto di vista del territorio. Se non sappiamo agire con
intelligenza adesso, non potranno più farlo quelli che ci seguono
perchè il territorio l'avremo rovinato e non ci saranno più esami
di appello. Faccio un esempio: il governo austriaco ha deciso di
trasferire su treni navetta entro il 1989 il 55% del transito di
traffico di TIR fra la Germania e l'Italia ed il 100% entro il
1995. Si ritiene infatti che il traffico di circa 17 milioni di
tonn. all'anno sia gravemente inquinante ed insopportabile dal
punto di vista ambientale. In Italia ci sono tratti autostradali
con transiti anche doppi di quello suddetto, ma il nostro paese
tende ad incentivarli e noi che pretendiamo di avere la capacità di
gestirci autonomamente ci infiliamo in pieno in questa logica,
abbagliati dall'introito dell'IVA.
Questa strategia è perdente, fra l'altro bisogna considerare i
tempi di costruzione di questa autostrada; se anche per ipotesi
riusciamo a costruirla entro il 1992, entro questo tempo avremo
sempre l'altro rischio di voler tagliare gli introiti da IVA
all'Autoporto per la normativa CEE che è destinata ad essere
modificata.
Strategicamente le scelte che sono state fatte, possono anche
rispondere ad una logica dell'oggi, ma se continuiamo a ragionare
in questo modo ci troveremo ad un certo punto a non poter più fare
il passo indietro, a non poter più operare scelte diverse con un
territorio devastato, con una carenza - che oggi non c'è - di mezzi
finanziari tale da intervenire invece correttamente in altre
direzioni.
Ripeto che non possiamo che essere contrari a questo intervento,
vediamo che non c'è nessun sforzo per cercare di allargare un po'
l'orizzonte di quel-lo che è il ragionamento. Ci si limita magari a
fare le pulci a questo disegno di legge in sè, ma non si va al di
là di questo, per cui riteniamo che il Consiglio regionale,
assumendo questo provvedimento, come a suo tempo con l'autostrada,
commetta un grave errore che peserà poi in modo altrettanto
pericoloso della scelta dell'autostrada.
PRESIDENTE:
Se non ci sono altri interventi, dichiaro
chiusa la discussione generale. Ha chiesto di parlare l'Assessore
alle Finanze Martin, ne ha facoltà.
MARTIN (A.D.P.):
Cercherò di essere breve nel rispondere
ad alcuni quesiti che sono stati posti, anche perchè è ormai da più
di due ore che discutiamo sull'argomento e questo può anche far
piacere, nel senso che un argomento di questa por tata è stato
analizzato a fondo. Un argomento che fra l'altro era stato
analizzato a fondo anche nelle Commissioni competenti; qualcuno ha
ricordato come da diverso tempo questo problema è sul tappeto e non
essendo una questione di facile soluzione ritengo giusto che il
provvedimento abbia messo del tempo per arrivare in aula, per
essere così approfondito nei suoi vari aspetti anche in
Commissione, sentendo tutti quanti gli operatori del settore,
apportando in quella sede alcuni emendamenti che hanno certamente
contribuito a migliorare la legge e magari garantire di più quella
che è la posizione della Regione.
La posizione della Regione era già chiara anche nella legge, ma
in Commissione abbiamo preferito specificare meglio, quando si
parlava di maggioranza qualificata, che con questa dizione si
intendono i 4/5 dei Consiglieri in carica, per far sì che la
Regione potesse avere questo effettivo controllo sulla società.
Al di là di questo penso che la cosa positiva che è nata oggi in
quest'aula è stata l'unità di intenti nell'affrontare il problema
dell'autoporto; qualcuno lo ha chiamato obiettivo comune a tutte le
forze presenti in Consiglio, le quali lo hanno affrontato con
sfaccettature diverse a seconda delle posizioni politiche dei vari
gruppi presenti.
D'altronde non è una novità che alcune forze politiche siano per
partecipazioni pubbliche preponderanti rispetto al privato o forme
di questo tipo. In fondo però quello che la Giunta si propone con
questo disegno di legge è quello che ha detto il Consigliere
Pascale - che tra l'altro è stato molto preciso nel suo intervento
in quanto vivendo giornalmente in quel settore conosce forse meglio
di chiunque altro la problematica - quando ha parlato di
compromesso fra pubblico e privato - dizione che poi è stata
ripresa dal Consigliere Pollicini - mettendone in luce i vantaggi,
ossia la gratuità dei servizi (il pubblico), l'efficienza delle
strutture (il privato). La Regione, entrando al 33%, quindi con una
quota sostanziale che può vincolare certe decisioni all'interno
della società, ma che nello stesso tempo non è maggioritaria,
lascia la gestione a qualcuno che ha dimostrato in tutti questi
anni di saper condurre molto bene questa struttura, tanto è vero
che abbiamo visto un continuo aumento nelle entrate regionali
derivanti dal riparto fiscale.
Un'altra cosa da chiarire subito è che questa azienda non è
assolutamente in perdita, qualcuno lo ha già detto prima di me, ma
al contrario è una azienda che ha sempre diviso gli utili. E' da
chiarire anche che se può essere conveniente per questa azienda
l'entrata del pubblico, è anche convenienza della Regione, per il
discorso del riparto fiscale dei 9/10 dell'IVA di importazione che
ci ritornano, di far sì che non tanto i TIR quanto piuttosto gli
sdoganamenti siano in aumento. Lo avevo già detto io nelle premesse
- qualcuno lo ha ripreso - che questo progetto di legge non vuole
assolutamente contribuire ad aumentare il flusso dei TIR, ma vuole
bensì contribuire all'aumento degli sdoganamenti che in proporzione
ai passaggi sono oggi molto modesti.
Anche lo 0,50% che abbiamo previsto, cui accennava il
Consigliere Mafrica e sul quale mi pare di aver capito che non è
d'accordo, cioè il Consigliere Mafrica avrebbe preferito un
aggancio ai TIR sdoganati piuttosto che all'IVA, questo 0,50%
legato all'IVA va proprio in questo senso. In fondo a noi non
interessa che i TIR diminuiscano, interessa che aumenti l'ammontare
dell'IVA e quindi aumentino ad esempio gli sdoganamenti delle merci
pregiate, vedi vitelli e carni, vedi per esempio in un futuro
speriamo breve quello che ci diceva il Consigliere Tamone.
Nella relazione si dice che a medio termine potrebbero
verificarsi delle condizioni per cui ci sarebbe, da rivedere tutto
quanto il provvedimento, riferendosi a possibili abbattimenti delle
barriere doganali. Mi permetto di fare due considerazioni a questo
proposito: anzitutto non credo che questo provvedimento sia così
vicino, perchè sono anni che si parla di abbattere le barriere
doganali, ma ancora esse esistono e chissà quando questo
abbattimento avverrà; inoltre se anche un domani dovesse essere
completamente eliminata l'IVA, è certo che sarebbe inventata
un'altra imposta visto che le entrate tributarie dello Stato
italiano si fondano oggi sull'IVA. Quindi è impensabile che non ci
sarà un qualcosa che non sostituirà questa imposta, piuttosto sarà
da vedere se questa imposta sarà distribuita alla Regione come oggi
succede per l'IVA, ma questo è un discorso che non si sa quando
verrà affrontato.
Una certa strategia che si è detto in quest'aula ci dovrebbe
essere fra le varie componenti che agiscono attorno all'Autoporto,
vedi traforo ed autostrada, a mio avviso già esiste.
In effetti la Regione è socio di tutti questi enti e si tratterà
di far valere di più di quanto non si è fatto fino ad oggi certi
interventi, anche se siamo in posizione minoritaria. Anche
nell'Autoporto siamo in posizione minoritaria, però le clausole che
abbiamo messo in questo provvedimento ci consentono di essere
determinanti sulle politiche più importanti che la società dovrà
adottare. Teniamo conto che avremo anche la possibilità, se lo
ritenessimo opportuno, di non rifinanziare questa legge: questa è
una decisione che il Consiglio regionale può affrontare. Ritengo
che siamo entrati in una società, con il coltello dalla parte del
manico, per cui se si dovessero verificare certe direttive nella
politica economica della struttura, la Regione in qualsiasi momento
ha la possibilità di cambiare il suo rapporto.
Si è parlato anche di notevole esborso da parte della Regione,
qualcuno ha detto che investiamo 5 miliardi 250 milioni su una
struttura che ne vale 10,5. Il ragionamento in effetti non è così
semplice: i 5 miliardi 250 milioni si riferiscono al valore finale
che la società avrà dopo che ci sarà stato l'aumento di capitale.
Ma a quel punto la società non varrà più 10,5 miliardi, ma 15
miliardi e rotti milioni ed i 5 miliardi 250 milioni saranno
esattamente un terzo, cioè il 33%, che la Regione possiederà. In
questa società facciamo un aumento di capitale di 1 miliardo 174
milioni e versiamo un sovrapprezzo azioni che finirà nel bilancio
della società, nel quale saremo presenti e con i quale si deciderà
in che modo investire questi soldi.
Non è allora che dobbiamo fare il rapporto fra i 5 miliardi che
investiamo ed i 10,5 miliardi, ma fra i 5 miliardi e il valore
finale della società dopo l'aumento di capitale, che è esattamente
un terzo.
Ricordo fra l'altro che non è stato neanche pagato l'avviamento
in questa società, cosa che è richiesta dalla parte interessata, ma
non è stata accettata dalla Regione, tanto è vero che la perizia
chiude su 10 miliardi 700 milioni, mentre noi abbiamo chiuso la
trattativa a 10 miliardi e mezzo.
Mi pare che al di là di altre considerazioni alle quali in parte
sono già state date le risposte nei vari interventi, non ci siano
altre grosse questioni se non quella che alcune forze politiche,
pur condividendo l'intervento regionale, sono per la partecipazione
preponderante del pubblico, mentre il governo regionale e le forze
di maggioranza, sono invece per una partecipazione consistente, ma
comunque minoritaria nella Società; del resto questa è la politica
che in generale adottiamo nelle diverse società di cui siamo soci.
Detto questo mi sembra di aver fugato gli ultimi dubbi che potevano
esserci, per cui ci proponiamo di insistere sul disegno di legge
presentato perché pensiamo che vada nella direzione che ci
auguriamo, cioè quella di un effettivo aumento di entrate
dell'autoporto e di conseguenza del riparto fiscale della
Regione.
PRESIDENTE:
Si passa all'esame dell'articolato. Faccio
presente che alcuni Consiglieri si sono già espressi, comunque la
Presidenza dà la parola se ci sono interventi per dichiarazioni di
voto. Ovviamente la dichiarazione di voto non potrà essere più
ripetuta dopo la votazione degli articoli.
Ha chiesto di parlare il Consigliere Mafrica, ne ha facoltà.
MAFRICA (P.C.I.):
Ogni tanto mi sembra di essere, invece
che nel Consiglio regionale della Valle d'Aosta, nel Consiglio
direttivo dell'Associazione Industriali, perchè ci sono numerosi
Consiglieri che continuano a dire che il pubblico è inefficiente,
mentre il privato sa gestire bene.
Se è vero questo punto di partenza, faremo bene ad appaltare ad
un privato la gestione del bilancio regionale, così non avremo più
200-250 miliardi di avanzo di amministrazione. Questo ragionamento
non lo apprezzo in generale perché qui in Valle d'Aosta
l'esperienza di privati che mandino avanti bene le cose non credo
che si possa vedere; citate voi degli esempi di aziende o società
che in un modo o nell'altro non abbiano dovuto ricorrere poi al
denaro della Regione.
In questo caso come gruppo non facciamo una questione di
principio che il pubblico è meglio del privato; abbiamo cercato di
entrare nel merito della questione. Qui si tratta di un servizio,
di strutture che a nostro giudizio dovrebbero essere controllate
dalla Regione, in quanto proprio lì avviene la creazione della
maggior parte delle entrate della Regione; si dice di voler
controllare i trafori, le autostrade e non si va a controllare dove
viene generato buona parte del denaro regionale.
Quindi pur condividendo gli obiettivi di questo disegno di
legge, siamo molto contrari a come si vuole raggiungere questo
scopo, perchè ci sembra che si faccia un provvedimento che costa
alla Regione, ma che non raggiunge i risultati voluti. Si dice che
le clausole della legge garantiscono il controllo attraverso la
maggioranza qualificata per determinati provvedimenti: sono
provvedimenti che riguardano soltanto la fideiussione, i pedaggi e
le spese promozionali, mentre le altre decisioni sono sottratte
alla maggioranza qualificata. La nostra preoccupazione è che con
questo provvedimento si è acquistato un terzo della cabina comandi
di questa astronave, ma i comandi veri e propri vengono lasciati al
privato, quindi può darsi che interveniamo per abbattere i pedaggi
e una volta che il disegno di legge è approvato, altre tariffe che
influiscono concretamente sugli sdoganamenti all'Autoporto vengano
elevate senza che la Regione abbia la possibilità di
intervenire.
Non abbiamo fatto questioni di principio, abbiamo detto che
siamo d'accordo sulle finalità, ma non condividendo il modo in cui
si cerca di raggiungerle; voteremo contro il disegno di legge.
PRESIDENTE:
Ha chiesto di parlare per dichiarazione di
voto il Consigliere Torrione, ne ha facoltà.
TORRIONE (P.S.I.):
Ho anticipato che in sede di
dichiarazione di voto avremmo esplicitato qual'è il nostro
atteggiamento. Molto brevemente mi consenta l'Assessore Martin,
senza voler polemizzare ma solo per puntualizzare. In effetti le
argomentazioni che sono state addotte oggi sulla ottimizzazione
dell'equilibrio fra pubblico e privato per giustificare questa
operazione, sono poi diametralmente opposte a quelle che ci avevano
fatto valutare positivamente l'acquisto del Traforo del Gran San
Bernardo.
... INTERRUZIONE ...
Lo sapevo già che si sarebbe detto che era tutta un'altra
situazione. Quando l'Assessore Martin l'ha illustrato in
quest'aula, l'ha giustificato dicendo che era un'operazione
vantaggiosa per l'Amministrazione, altrimenti non l'avremmo fatta,
al di là delle implicazioni sociali che comportava. Le
argomentazioni erano le stesse: avere il controllo di una
struttura, di un traforo che ha un suo significato per la Valle
d'Aosta e che era legato a questo disegno che credevo ci fosse.
Altra considerazione: si fa riferimento ai nostri rappresentanti
nei singoli organismi che sono collegati all'Autoporto, alludo
specificatamente al traforo del Monte Bianco, ricordo però che la
Giunta ha dovuto intervenire con tutto il suo peso per evitare che
la lievitazione del pedaggio del traforo, nonostante la presenza
dei nostri rappresentanti, fosse ormai divenuta una costante nella
politica della società.
Ognuno qui risponde a sè stesso, alla sua coscienza, al suo modo
di interpretare i provvedimenti di legge; io, a nome anche della
collega Lilliana Breuvè, esprimo la mia contrarietà a questo
disegno di legge e pertanto il nostro voto sarà contrario.
PRESIDENTE:
Ha chiesto di parlare il Consigliere Pascale,
ne ha facoltà.
PASCALE (P.S.I.):
Se devo fare una considerazione sul
dibattito che c'è stato fino a questo momento, devo dire che,
nonostante due anni di approfondimento e di confronto, permane
ancora una grossa confusione su quello che è il problema
dell'Autoporto e della riscossione delle entrate doganali, tant'è
che ho sentito addirittura confondere l'Autoporto con i gabellieri.
L'Autoporto è una società di servizi che dà solo delle strutture, i
gabellieri sono funzionari di dogana che riscuotono l'IVA per conto
dello Stato. Sono due cose molto diverse fra loro, e se si vuole
controllare addirittura chi riscuote, bisogna controllare lo Stato,
nel caso specifico i suoi funzionari.
VIBERTI
(fuori microfono): Non sarebbe una cattiva
idea....
... Ilarità dell'Assemblea ...
PASCALE (P.S.I.):
Vieni pure, ma non credo che questo
possa essere consentito al Consiglio regionale.
Mi auguro che tutto questo sia dovuto ad una mancata conoscenza
dei problemi e che l'ingresso della Regione nell'Autoporto possa
portare molti Consiglieri a rivedere le loro posizioni, perchè
certamente continueremo a parlare di questo argomento. Mi auguro
che sia questo e che il tutto invece non sia dovuto a
strumentalizzazioni di carattere politico, in qualunque partito
possano esserci.
Vorrei fare altre due considerazioni: la prima è che la scelta
che si poneva al Governo regionale non era fra il 33% ed il 51%, mi
pare che questo sia stato chiarito a livello di Commissione, la
scelta era fra il 33% e la pubblicizzazione totale. Se anche si
fosse arrivati a questa seconda soluzione, alla quale anche io
potevo dare il mio assenso, sono sicuro che poi la Regione avrebbe
comunque dovuto dare la gestione di questa struttura alla società
privata che attualmente la gestisce e che l'ha gestita bene fino ad
adesso, per cui forse non avremmo raggiunto nessun risultato, se
non quello di pagare ulteriormente l'attuale società per gestire
una proprietà pubblica, in quanto il servizio è del tutto
particolare ed in questo caso certamente non si presta ad essere
gestito in modo pubblico.
Seconda considerazione: si è chiesto quali sono le certezze e, a
parte quel la che la dogana esisterà ancora dopo il 1991, credo che
se anche si dovesse arrivare per quell'epoca all'abolizione delle
dogane, cosa che non ritengo possibile, da qui al 1991 ci sono
2.000 miliardi che possono entrare nelle casse regionali e che
vanno garantiti. E per 2.000 miliardi si può anche spendere qualche
miliardo.
Infine la considerazione che volevo fare e per la quale mi
stupisco che oggi si sia dovuto discutere per tre ore è che in
questo Consiglio regionale sono passati con il consenso di tutti
nel giro di dieci minuti provvedimenti che prevedevano un
contributo regionale di 10-12 miliardi a favore di aziende private
per garantire dieci o venti posti di lavoro, pur sapendo che questi
imprenditori privati che venivano dal di fuori non ci avrebbero
dato forse alcuna certezza. Quindi non capisco perchè ci siano
state su questo disegno di legge tante perplessità e non sono
affatto con vinto della sincerità dei dubbi che sono stati
avanzati. Conosco i problemi, so qual'è l'importanza per le casse
regionali di questo complesso e solo per questo motivo - perchè non
vorrei che si pensasse che avanzo la mia candidatura per diventare
Consigliere di Amministrazione dell'Autoporto - voterò a favore del
provvedimento.
PRESIDENTE:
Ha chiesto di parlare il Consigliere Ricco
per dichiarazione di voto, ne ha facoltà.
RICCO (D.C.):
Il progetto di legge è stato ampiamente
discusso nelle apposite Commissioni e ha subito anche delle
modifiche ragionevoli grazie all'apporto dei vari Gruppi.
Va considerato che questo disegno di legge tende a due scopi:
alla riduzione dei costi trasferendoli alla Regione e al
mantenimento dei validissimi servizi resi finora, che scadrebbero
in presenza di totale gestione pubblica, e mi dispiace di non
essere d'accordo con il Consigliere Mafrica su questo punto.
Abbiamo il dovere, come è stato già detto, di mantenere, anzi di
aumentare le nostre entrate erariali grazie alla legge di riparto
fiscale che solo dal 1981 per la prima volta ci attribuisce i 9/10
dell'IVA che prima non venivano attribuiti. Forse è questo il
motivo, come è stato detto, per cui non ci siamo occupati prima di
questo problema dell'autoporto, sebbene ne avessi fatto cenno nel
novembre 1982 in sede di approvazione del bilancio per il 1983. Non
resta che approvare questo disegno di legge come farà il nostro
Gruppo, formulando la preghiera agli organi competenti di
adoperarsi ulteriormente per l'inizio dei lavori relativi
all'Autostrada Aosta-Courmayeur che è un primario completamento per
il traffico di merci verso il nostro Autoporto che, come abbiamo
già acclarato, è la nostra certezza di entrate per soddisfare i
nostri bisogni pubblici.
PRESIDENTE:
Ha chiesto di parlare il Consigliere Aloisi
per dichiarazione di voto, ne ha facoltà.
ALOISI (M.S.I.):
Nel dibattito che si è sviluppato su
questo argomento ho notato che c'è stata molta confusione da parte
di alcune forze politiche che sono schierate all'opposizione.
Probabilmente non conoscono a fondo il problema e lo hanno
dimostrato.
Riconfermo il veto favorevole del M.S.I. che pur essendo un
partito di opposizione, ha il coraggio di dire chiaramente e
liberamente il suo pensiero, anziché nascondere la testa come gli
struzzi, di contrastare quando è il momento questa maggioranza e di
riconoscere quando ci sono delle proposte interessanti che vanno
incontro a quelle che sono le necessità della popolazione e
dell'Amministrazione regionale.
Un esempio di incomprensione da parte di queste forze è stato
quando si è riferito sul fatto che la Regione non ha nessun
controllo eccettuato quello del pedaggio, della fideiussione. Ha
ricordato giustamente il Consigliere Pascale che l'Autoporto è un
ente che dà dei servizi, quindi a noi interessa entrare in questa
società per controllare il pedaggio, per far sì che aumenti il
transito e controllare il tipo di fideiussione per aiutare queste
società.
Riconfermo il voto favorevole del M.S.I. perchè ritengo che le
clausole che sono state inserite all'interno di questa legge, siano
più che sufficienti a tutelarci e a garantire il controllo
dell'Amministrazione regionale su questa società. Inoltre voteremo
a favore soprattutto perchè si va incontro a quelle che sono poi le
nostre aspettative di arrivare ad una cogestione fra società
private ed ente pubblico, dando ai privati la possibilità di
gestire, in quanto hanno dimostrato - basta guardarci intorno a
livello nazionale - di avere professionalità e managerialità. In
più c'è il controllo dell'Ente pubblico affinchè tutto si svolga
nell'interesse della società e della collettività.
PRESIDENTE:
Ha chiesto di parlare il Consigliere Viberti,
per dichiarazione di voto, ne ha facoltà.
VIBERTI (N.S.):
Sono state sollevate ancora obiezioni
circa la lunghezza del dibattito, la scarsa capacità di comprendere
le cosa da parte del Consiglio; ad una delle questioni che meritano
una risposta mi permetto di dire qualcosa io e cioè a quella
relativa alla breve discussione per provvedimenti che riguardano
magari la spesa di centinaia di milioni per un intervento di
carattere industriale, contro la grossa discussione per un
intervento di carattere diverso che comunque per entità può essere
assimilabile. Evidentemente la lobby della classe operaia è molto
più potente di quella che gestisce l'Autoporto, la Cenda e le
attività collegate. Comunque sarei per proporre l'istituzione di
una bella targa nella quale immortalare i nomi dei Consiglieri
regionali che si sono resi promotori - abbiamo sentito lo stesso
Consigliere Ricco - di questo intervento che tanto benessere e
tanti miglioramenti alla vita dei valdostani potranno portare.
Noi non abbiamo detto che non bisogna intervenire affinchè
aumenti lo sdoganamento, abbiamo detto che i provvedimenti da
prendere erano di tipo diverso e magari avrebbero portato maggiori
introiti, minor transito di traffico, senza dover andare a favorire
in questo caso una azienda privata in modo così preciso. Non è
detto, visto che siamo intervenuti tante volte, che neanche in
questo caso non si potesse andare ad intervenire in favore di un
privato; non è che siccome altre volte lo si è fatto non lo si
debba fare perchè questo privato è meno simpatico di altri. La
logica non è questa, ma quella di sostenere delle attività che
hanno una resa.
Riteniamo che altri provvedimenti avrebbero potuto rispondere a
quella che è la logica che tutti dite di voler sostenere e cioè che
aumentino gli introiti da IVA attraverso un maggiore sdoganamento.
Non è con il semplice far scomparire il biglietto di ingresso
all'autoporto che si ottiene questo; era attraverso
l'incentivazione di un certo tipo di traffico, con provvedimenti
"ad hoc" da studiare, che si sarebbe dovuto fare questo. Mi si
dirà: ma perché non lo fa Nuova Sinistra? Ma perché Nuova Sinistra
purtroppo non ha l'apparato che ha a disposizione questa
maggioranza e nemmeno gli agganci, la preparazione e l'aiuto di
certi professori che vengono qui a spiegare come gli struzzi
nascondano la testa sotto la sabbia, mentre invece chi la sa lunga
è capace di dare in pochi minuti le più ampie spiegazioni sul
perchè bisogna votare a favore di certi provvedimenti.
In considerazione di quanto già prima espresso, ribadiamo la
nostra posizione contraria, certamente non augurandoci che questo
disegno di legge porti degli svantaggi all'Amministrazione
regionale ed alla collettività valdostana; votiamo contro perchè
riteniamo che anche in quella logica che non condividiamo, che però
ha una sua struttura ed è sostenibile, non si è intervenuti nel
modo più utile per raggiungere quello scopo che tutti si dice di
voler raggiungere.
PRESIDENTE:
Si passa all'esame dell'articolato. Do
lettura dell'art. 1:
Art. 1
Per consentire l'accesso gratuito alle strutture autoportuali
site nel Comune di Pollein al traffico commerciale diretto o
proveniente dai valichi di frontiera posti nel territorio della
Valle d'Aosta, sono autorizzati i seguenti interventi
finanziari:
a.
sottoscrizione di una partecipazione azionaria
nella società Autoporto Valle d'Aosta S.p.A.;
b.
concessione di contributi annui ragguagliati al
volume di affari accertato presso la struttura
autoportuale.
PRESIDENTE:
Metto in approvazione l'art. 1:
ESITO DELLA VOTAZIONE
Presenti 28
Votanti 28
Favorevoli 20
Contrari 8
Il Consiglio approva
PRESIDENTE:
Do lettura dell'art. 2:
Art. 2
La Società Finanziaria regionale, FINAOSTA S.p.A., è
incaricata, ai sensi dell'art. 5 della L.R. 12.6.1982, n. 16, di
sottoscrivere una partecipazione azionaria pari al 33,33% del
capitale sociale della Autoporto Valle d'Aosta S. p. A. con sede in
Pollein, corrispondente a 1.274.400 azioni del valore nominale di £
1.000 ciascuna oltre il sovrapprezzo e per un importo di spesa
complessivo di £ 5.250 milioni.
La Autoporto Valle d'Aosta S.p.A. è tenuta a presentare un
piano di investimenti anche pluriennali di importo almeno pari
all'aumento del capitale sociale di cui al comma precedente, da
realizzarsi nella Regione Autonoma Valle d'Aosta e finalizzato ad
attività autoportuali o ad essa connesse, sia direttamente che
indirettamente. La destinazione di tali fondi sarà certificata ogni
semestre dal Collegio Sindacale.
PRESIDENTE:
Metto in votazione l'art. 2:
ESITO DELLA VOTAZIONE
Presenti 28
Votanti 28
Favorevoli 20
Contrari 8
Il Consiglio approva
PRESIDENTE:
Do lettura dell'art. 3:
Art.
3
L'intervento di cui al precedente art. 2 è subordinato alla
accettazione da parte degli azionisti di maggioranza della
Autoporto Valle d'Aosta S.p.A. delle seguenti condizioni, delle
quali dovrà essere opportunamente garantito il rispetto con
apposite clausole statutarie:
a.
designazione da parte della FINAOSTA S.p.A. di un
numero di amministratori e di sindaci in proporzione al capitale
posseduto;
b.
le deliberazioni del Consiglio di Amministrazione
riguardanti le materie di cui alle lettere A-B-C del successivo
art. 4, devono essere assunte con la maggioranza qualificata dei
4/5 dei Consiglieri in carica;
c.
la facoltà di esercitare, tramite il Sindaco
designato dalla FINAOSTA S.p.A. tutti i controlli ritenuti
opportuni allo scopo di garantire il rispetto di questo previsto
alla lettera A del successivo art. 4:
d.
per la deliberazione dell'Assemblea straordinaria
ai fini del trasferimento della sede sociale, deve essere
necessaria una maggioranza di almeno i 4/5 del capitale
sociale.
PRESIDENTE:
Metto in votazione l'art. 3:
ESITO DELLA VOTAZIONE
Presenti 28
Votanti 28
Favorevoli 20
Contrari 8
Il Consiglio approva
PRESIDENTE:
Do lettura dell'art. 4:
Art. 4
A decorrere dal mese successivo a quel lo di entrata in vigore
della presente legge, è concesso alla Autoporto S.p.A. un
contributo commisurato allo 0,50% del gettito annuo dell'imposta
sul valore aggiunto percetto dal competente ufficio
dell'Amministrazione dello Stato, per le operazioni concluse presso
la struttura autoportuale di Pollein.
Il contributo in esame sarà liquidato in tre rate anticipate
scadenti il mese di gennaio, luglio e ottobre sulla base del 90%
del gettito dell'imposta sul valore aggiunto accertato nell'anno
precedente.
Nella liquidazione del mese di gennaio di ciascun anno è
compreso il saldo relativo all'esercizio precedente.
Il pagamento del contributo di cui al presente articolo, è
subordinato all'accertamento, con dichiarazione sottoscritta
dall'intero Collegio Sindacale della Autoporto Valle d'Aosta S.p.A.
di quanto segue:
a. che l'accesso alle strutture autoportuali sia stato del tutto
gratuito tranne che per le sole quote concernenti specifiche spese
per forniture e servizi;
b. avvenuto rilascio, da parte della Autoporto Valle d'Aosta
S.p.A., a favore del competente ricevitore doganale di una
fideiussione fino al limite massimo di £ 15 miliardi a garanzia
dell'eventuale differimento nel versamento delle imposte e diritti
doganali dovuti da case di spedizione con sede legale nella Regione
Valle d'Aosta e operanti presso la struttura autoportuale di
Pollein;
c. dimostrazione di aver sostenuto spese, ad esclusivo carico
dell'autoporto, per attività di assistenza e di promozione per un
importo non inferiore a £ 250 milioni annui.
PRESIDENTE:
Metto in votazione l'art. 4:
ESITO DELLA VOTAZIONE
Presenti 28
Votanti 28
Favorevoli 20
Contrari 8
Il Consiglio approva
PRESIDENTE:
Do lettura dell'art. 5:
Art. 5
Il contributo di cui al precedente art. 4 sarà ulteriormente
elevato di una somma pari allo 0,10% del gettito dell'imposta sul
valore aggiunto relativa alle operazioni doganali concluse presso
l'Autoporto di Pollein, a fronte di spese di manutenzione ordinaria
effettuate alle strutture autoportuali, che la società dovrà
obbligatoriamente eseguire qualunque ne sia l'ammontare.
La liquidazione del contributo sarà disposta annualmente
sulla base della spesa effettivamente sostenuta purchè la stessa
non ecceda il limite di importo derivante da quanto previsto al
comma precedente.
PRESIDENTE:
Metto in approvazione l'art. 5:
ESITO DELLA VOTAZIONE
Presenti 28
Votanti 28
Favorevoli 20
Contrari 8
Il Consiglio approva
PRESIDENTE:
Do lettura dell'art. 6:
Art. 6
La Giunta regionale, in considerazione della necessità di
mantenere l'attuale indice di transito commerciale presso la
struttura autoportuale di Pollein, è autorizzata a concedere la
garanzia fideiussoria della Regione a favore di uno o più istituti
di credito a ciò autorizzati nell'interesse della Autoporto Valle
d'Aosta S.p.A., fino alla concorrenza massima di £ 10 miliardi a
garanzia del pagamento differito dei diritti doganali afferenti le
merci sdoganate a Pollein.
La garanzia fideiussoria comprende anche eventuali spese
dell'ufficio doganale di cui al comma precedente e scadrà il
31.12.1990.
Essa ha carattere sussidiario a norma del 2° comma dell'art.
1944 del codice civile, ai fini della preventiva escussione del
debitore principale.
PRESIDENTE:
Metto in votazione l'art. 6
ESITO DELLA VOTAZIONE
Presenti 28
Votanti 28
Favorevoli 20
Contrari 8
Il Consiglio approva
PRESIDENTE:
Do lettura dell'art. 7:
Art. 7
Il Presidente della Giunta regionale e, in caso di sua
assenza o impedimento, l'Assessore regionale alle Finanze, sono
autorizzati a sottoscrivere gli atti necessari per la concessione,
a nome e per conto della Regione, della garanzia fideiussoria di
cui al precedente articolo, secondo le condizioni e le modalità in
vigore, nonché a provvedere agli atti conservativi dei diritti
della Regione ed al recupero delle somme eventualmente a credito
della Regione.
PRESIDENTE:
Metto in votazione l'art. 7
ESITO DELLA VOTAZIONE
Presenti 28
Votanti 28
Favorevoli 20
Contrari 8
Il Consiglio approva
PRESIDENTE:
Do lettura dell'art. 8:
Art. 8
Per l' applicazione dell'art. 2 della presente legge è
autorizzata per l'anno 1985 la spesa complessiva di £ 5.250
milioni, che graverà sul cap n. 36400 "Spese per la costituzione
del fondo di dotazione della FINAOSTA S.p.A. per gli interventi
della gestione speciale - LR 28.6.1982 n. 16 artt. 5 e 9 - LR 19.6.
1984 n. 24" del bilancio di previsione della Regione per
l'esercizio finanziario 1985.
Per l'applicazione degli artt. 4 e 5
della presente
legge è autorizzata la spesa valutata in £ 435 milioni per l'anno
1985 e in £ 1.300 milioni annui a de correre dal 1986, la quale
graverà sul capitolo di nuova istituzione n. 36470 "Contributo alla
Autoporto Valle d'Aosta S.p.A. per favorire il traffico commerciale
diretto all'Autoporto di Pollein" del bilancio di previsione per
l'esercizio finanziario 1985 e sui corrispondenti capitoli dei
futuri bilanci. Eventuali rimodulazioni della spesa conseguenti
all'effettivo gettito dell'imposta sul valore aggiunto, come
stabilito dal citato art. 4, saranno determinate annualmente dalla
legge finanziaria di cui all'art. 19 della LR 7.12. 1979, n.
68.
Per l'applicazione dell'art. 6 della presente legge è
autorizzata la spesa annua valutata in lire 1 milione dal 1985 al
1990, che graverà sul cap. 51000 "Oneri derivanti dalle garanzie
prestate dalla Regione in dipendenza di disposizioni legislative -
LR 1.4.1975, n. 7" del bilancio di previsione per l'esercizio 1985
e sui corrispondenti capitoli dei futuri bilanci.
PRESIDENTE:
Metto in votazione l'art. 8:
ESITO DELLA VOTAZIONE
Presenti 28
Votanti 28
Favorevoli 20
Contrari 8
Il Consiglio approva
PRESIDENTE:
Do lettura dell'art. 9:
Art. 9
Alla copertura dell'onere di cui al precedente articolo si
provvede:
- per l'anno 1985 mediante aumento per £ 436 milioni delle
entrate derivanti dai prevedibili maggiori proventi della casa da
gioco di Saint-Vincent, che saranno accertati sul cap 300 del
bilancio di previsione della Regione per lo stesso anno e per lire
5.250 milioni mediante utilizzo della maggiore entrata di pari
somma già accertata sul cap. 1300 del bilancio regionale
medesimo;
- per gli anni 1986 e 1987 mediante impiego per lire 2.602
milioni delle risorse disponibili iscritte al programma 3.2 "Altri
oneri non ripartibili" del bilancio pluriennale 1985/87.
PRESIDENTE:
Metto in votazione l'art. 9:
ESITO DELLA VOTAZIONE
Presenti 28
Votanti 28
Favorevoli 20
Contrari 8
Il Consiglio approva
PRESIDENTE:
Do lettura dell'art. 10:
Art. 10
Al bilancio di previsione per l'esercizio 1985 sono apportate
le seguenti variazioni in aumento:
Parte Entrata
Cap. 00300 "Tassa di concessione della Casa da Gioco di
Saint-Vincent" £ 436.000.000
Cap. 01300 "Quote fisse di ripartizione delle tasse ed
imposte erariali sugli affari di cui all'art. 3 della legge 26.
11.1981, n. 690.
01 imposta sul valore aggiunto
02 imposta sul registro
03 imposta di bollo
04 imposta erariale dovuta per la trascrizione, iscrizione e
annotazione di atti nel PRA
05 imposte ipotecarie
06 tasse su concessioni governative
07 tasse di pubblico insegnamento
08 tasse di circolazione sui veicoli a motore e rimorchi
immatricolati nella Regione" £ 5.250.000.000
Totale variazioni in aumento parte entrate £
5.686.000.000
Parte Spesa
Cap. 36400 "Spese per la costituzione del fondo di dotazione
della FINAOSTA S.p.A. per gli interventi della gestione
speciale.
LR 28.6.1982, n. 16 artt.
5 e 9
LR 19.6.1984, n. 24" £ 5.250.000.000
Settore 2° Sviluppo economico - Programma 09 "Interventi
promozionali per l'industria"
Cap. 36470 (di nuova istituzione) "Contributo alla "Autoporto
Valle d'Aosta S.p.A." per favorire il traffico commerciale diretto
all'Autoporto di Pollein - LR art. 4 £ 435.000.000
Cap. 51000 "Oneri derivanti dalle garanzie prestate dalla
Regione in dipendenza di disposizioni legislative
- LR 1.4.1975, n. 7" £ 1.000.000
Totale variazioni in aumento
parte spesa £ 5.686.000.000
La presente legge sarà pubblicata nel Bollettino Ufficiale
della Regione.
E' fatto obbligo a chiunque spetti di osservarla e di farla
osservare come legge della Regione Valle d'Aosta.
PRESIDENTE:
Metto in votazione l'art. 10:
ESITO DELLA VOTAZIONE
Presenti 28
Votanti 28
Favorevoli 20
Contrari 8
Il Consiglio approva
PRESIDENTE:
Metto in votazione la legge nel suo complesso
per scrutinio segreto:
VOTAZIONE PER SCRUTINIO SEGRETO
ESITO DELLA VOTAZIONE
Presenti 28
Votanti 28
Favorevoli 19
Contrari 9
Il Consiglio approva
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK