Consiglio Regionale della Valle d'Aosta - Oggetto del Consiglio n. 2666 del 19 aprile 2007 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
CONSIGLIO REGIONALE
Costituzione e funzionamento degli organi consiliari
ELEZIONI
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 2666 del 19 aprile 2007 - Resoconto
OGGETTO N. 2666/XII - Proposta di legge: "Modificazioni alle
leggi regionali 12 gennaio 1993, n. 3 (Norme per l'elezione del
Consiglio regionale della Valle d'Aosta), e 17 marzo 1986, n. 6
(Funzionamento dei gruppi consiliari)". (Approvazione di ordine del
giorno)
Capo I
Modificazioni alla legge regionale 12 gennaio 1993, n.
3
Articolo 1
(Modificazione all'articolo 2)
1. Al comma 1 dell'articolo 2 della legge regionale 12
gennaio 1993, n. 3 (Norme per l'elezione del Consiglio regionale
della Valle d'Aosta), le parole "nel territorio della Regione per
un periodo ininterrotto di un anno" sono sostituite dalle parole ",
alla data di pubblicazione del manifesto di convocazione dei comizi
elettorali, nel territorio della Regione da almeno un anno
ininterrottamente".
Articolo 2
(Sostituzione dell'articolo 3bis)
1. L'articolo 3bis della l.r. 3/1993 è sostituito dal
seguente:
"Articolo 3bis
(Condizioni di parità tra i generi)
1. In attuazione dell'articolo 15, comma secondo, dello
Statuto speciale per la Valle d'Aosta, la Regione promuove
l'equilibrio della rappresentanza tra i generi e condizioni di
parità per l'accesso alle consultazioni elettorali.
2. In ogni lista di candidati all'elezione del Consiglio
regionale ogni genere non può essere rappresentato in misura
inferiore al 20 per cento, arrotondato all'unità
superiore.".
Articolo 3
(Modificazione all'articolo 3ter)
1. Al comma 1 dell'articolo 3ter della l.r. 3/1993 la parola
"sessi" è sostituita dalla parola "generi".
Articolo 4
(Modificazione all'articolo 3quater)
1. Al comma 1 dell'articolo 3quater della l.r. 3/1993 la
parola "sessi" è sostituita dalla parola "generi".
Articolo 5
(Modificazioni all'articolo 4)
1. Al comma 1 dell'articolo 4 della l.r. 3/1993 è aggiunto,
in fine, il seguente periodo: "Nel caso di cui all'articolo 50bis,
per data delle elezioni si intende la data di svolgimento del turno
di ballottaggio.".
2. Il comma 3 dell'articolo 4 della l.r. 3/1993 è
abrogato.
3. Al comma 4 dell'articolo 4 della l.r. 3/1993 la parola
"quarantacinquesimo" è sostituita dalla parola
"sessantesimo".
4. Al comma 6 dell'articolo 4 della l.r. 3/1993 le parole
"entro cinque giorni dalla data di pubblicazione del decreto
stesso" sono sostituite dalle parole "il quarantacinquesimo giorno
antecedente la data delle elezioni".
Articolo 6
(Inserimento dell'articolo 4bis)
1. Dopo l'articolo 4 della l.r. 3/1993 è inserito il
seguente:
"Articolo 4bis
(Programma elettorale)
1. Ogni partito, movimento o gruppo politico, contestualmente
alla presentazione delle liste ai sensi dell'articolo 7, presenta
un proprio programma elettorale, che può essere comune a più liste,
con dichiarazione sottoscritta dai presidenti o segretari regionali
dei partiti, movimenti o gruppi politici alle cui liste tale
programma si riferisce ovvero da rappresentanti da loro indicati
con mandato autenticato da notaio. Ogni lista può sottoscrivere un
solo programma elettorale.
2. Nel caso di presentazione di un programma elettorale
comune, la dichiarazione di cui al comma 1 è sottoscritta
congiuntamente.".
Articolo 7
(Modificazioni all'articolo 6)
1. Al comma 2 dell'articolo 6 della l.r. 3/1993 le parole ",
fatto salvo quanto disposto dal comma 10" sono soppresse.
2. Al comma 3 dell'articolo 6 della l.r. 3/1993 le parole
"del decreto del Presidente della Regione" sono sostituite dalle
parole "del manifesto di cui all'articolo 4, comma 6".
3. Il comma 5 dell'articolo 6 della l.r. 3/1993 è sostituito
dal seguente:
"5. La candidatura deve essere accettata con dichiarazione
firmata ed autenticata da un notaio o da personale delle
cancellerie e delle segreterie giudiziarie collocato nella settima
qualifica funzionale e superiori o da un segretario comunale o
altro funzionario incaricato dal sindaco. La dichiarazione di
accettazione della candidatura deve contenere l'esplicita
dichiarazione del candidato di non essere in alcuna delle
condizioni previste dall'articolo 15, comma 1, della legge 19 marzo
1990, n. 55 (Nuove disposizioni per la prevenzione della
delinquenza di tipo mafioso e di altre gravi forme di
manifestazione di pericolosità sociale). Per gli elettori residenti
all'estero l'autenticazione della firma deve essere richiesta ad un
ufficio diplomatico o consolare.".
4. Il comma 5bis dell'articolo 6 della l.r. 3/1993 è
sostituito dal seguente:
"5bis. La dichiarazione di accettazione della candidatura
deve inoltre contenere l'esplicita dichiarazione del
candidato:
a) di insussistenza a suo carico delle cause di
ineleggibilità previste dalla normativa regionale;
b) di aver preso integrale conoscenza delle disposizioni
della presente legge in materia di contenimento, pubblicità e
controllo delle spese per la campagna elettorale.".
5. I commi 8, 9 e 10 dell'articolo 6 della l.r. 3/1993 sono
abrogati.
Articolo 8
(Modificazione all'articolo 7)
1. Alla lettera a) del comma 2 dell'articolo 7 della l.r.
3/1993 la cifra "2" è sostituita dalla cifra "3".
2. Dopo la lettera a) del comma 2 dell'articolo 7 della l.r.
3/1993 è inserita la seguente:
"abis) copia del programma elettorale di cui all'articolo
4bis;".
3. Al comma 5 dell'articolo 7 della l.r. 3/1993 le parole
"l'iscrizione nelle liste elettorali di un Comune della Regione"
sono sostituite dalle parole "il possesso dei requisiti di cui
all'articolo 2".
Articolo 9
(Modificazione all'articolo 9)
1. La lettera a) del comma 1 dell'articolo 9 della l.r.
3/1993 è sostituita dalla seguente:
"a) verifica che le liste siano state presentate nei termini,
che siano corredate dal numero di firme prescritte, che comprendano
un numero di candidati non inferiore al numero minimo prescritto e
che nelle stesse ogni genere sia rappresentato in misura non
inferiore al 20 per cento; riduce al limite prescritto quelle
contenenti un numero di candidati superiore al numero massimo
prescritto, cancellando gli ultimi nomi; dichiara non valide le
liste che non corrispondano alle predette condizioni;".
2. Alla lettera c) del comma 1 dell'articolo 9 della l.r.
3/1993 sono aggiunte, in fine, le parole "e mancanti del programma
elettorale di cui all'articolo 4bis".
3. La lettera a) del comma 2 dell'articolo 9 della l.r.
3/1993 è sostituita dalla seguente:
"a) stabilisce, mediante sorteggio, da effettuarsi alla
presenza dei delegati di lista di cui all'articolo 7, comma 6,
appositamente convocati, l'ordine dei programmi elettorali, di
lista o comuni, e, successivamente, l'ordine delle liste che hanno
presentato un programma comune. Le liste e i relativi contrassegni
sono riprodotti sulle schede di votazione di cui all'articolo 17 e
sul manifesto di cui all'articolo 11 con i colori del contrassegno
depositato e secondo l'ordine risultato dal sorteggio;".
4. Alla lettera b) del comma 2 dell'articolo 9 della l.r.
3/1993 la parola "a" è sostituita dalla parola "ai".
Articolo 10
(Modificazione all'articolo 11)
1. Il comma 1 dell'articolo 11 della l.r. 3/1993 è sostituito
dal seguente:
"1. Il Presidente della Regione provvede alla preparazione
del manifesto che deve contenere le liste dei candidati, i relativi
contrassegni, l'indicazione del programma elettorale secondo
l'ordine risultato dal sorteggio, il cognome, il nome, il luogo e
la data di nascita, nonché il numero progressivo assegnato ai
candidati di ciascuna lista. Il manifesto deve essere bilingue. Per
i Comuni individuati ai sensi dell'articolo 2 della legge regionale
19 agosto 1998, n. 47 (Salvaguardia delle caratteristiche e
tradizioni linguistiche e culturali delle popolazioni walser della
valle del Lys), il manifesto è predisposto anche in lingua
tedesca.".
2. Il comma 3 dell'articolo 11 della l.r. 3/1993 è sostituito
dal seguente:
"3. Il Presidente della Regione provvede alla stampa delle
schede, redatte a norma dell'articolo 17, nelle quali l'indicazione
del programma elettorale e i relativi contrassegni di lista sono
riportati secondo l'ordine risultato dal sorteggio. Le schede
devono essere bilingui.".
Articolo 11
(Modificazione all'articolo 12)
1. Al comma 4 dell'articolo 12 della l.r. 3/1993 la parola
"quarto" è sostituita dalle parole ", comma 5".
Articolo 12
(Sostituzione dell'articolo 13)
1. L'articolo 13 della l.r. 3/1993 è sostituito dal
seguente:
"Articolo 13
(Tessera elettorale)
1. L'ammissione dell'elettore all'esercizio del diritto di
voto è subordinata all'esibizione, unitamente ad un documento
d'identificazione, della tessera elettorale di cui al decreto del
Presidente della Repubblica 8 settembre 2000, n. 299 (Regolamento
concernente l'istituzione, le modalità di rilascio, l'aggiornamento
ed il rinnovo della tessera elettorale personale a carattere
permanente, a norma dell'articolo 13 della legge 30 aprile 1999, n.
120).
2. In occasione della consultazione elettorale, allo scopo di
rilasciare, previa annotazione in apposito registro, le tessere
elettorali non consegnate o i duplicati delle tessere in caso di
deterioramento, smarrimento o furto dell'originale, l'ufficio
comunale resta aperto nei cinque giorni antecedenti l'elezione
almeno dalle ore 9 alle ore 19 e nel giorno della consultazione per
tutta la durata delle operazioni di voto.
3. Per quanto non previsto dalla presente legge, si applicano
le disposizioni di cui al d.p.r. 299/2000.".
Articolo 13
(Modificazione all'articolo 16)
1. Alla lettera h) del comma 1 dell'articolo 16 della l.r.
3/1993 le parole "dal Servizio elettorale e vigilanza anagrafica
della Presidenza della Regione" sono sostituite dalle parole "dalla
competente struttura regionale".
Articolo 14
(Modificazioni all'articolo 17)
1. Il comma 1 dell'articolo 17 della l.r. 3/1993 è sostituito
dal seguente:
"1. Le schede sono di carta consistente di tipo unico e di
identico colore, sono fornite dalla competente struttura regionale
e sono stampate con le caratteristiche essenziali del modello
descritto nelle tabelle A e B allegate alla presente
legge.".
2. Il comma 2 dell'articolo 17 della l.r. 3/1993 è sostituito
dal seguente:
"2. Le schede riproducono in fac-simile, secondo l'ordine
risultato dal sorteggio, entro gli appositi rettangoli,
l'indicazione "programma di lista" o "programma comune" e i
contrassegni a colori di tutte le liste regolarmente
presentate.".
Articolo 15
(Modificazione all'articolo 18)
1. Al comma 2 dell'articolo 18 della l.r. 3/1993 le parole
"Il Servizio elettorale e vigilanza anagrafica" sono sostituite
dalle parole "La competente struttura".
Articolo 16
(Modificazione all'articolo 21)
1. Il comma 2 dell'articolo 21 della l.r. 3/1993 è sostituito
dal seguente:
"2. Il Sindaco o il commissario notifica ai sorteggiati, nel
più breve tempo e comunque non oltre il quindicesimo giorno
precedente quello della votazione, l'avvenuta nomina per mezzo di
un ufficiale giudiziario o di un messo comunale. L'eventuale grave
impedimento deve essere comunicato, entro quarantotto ore dalla
notifica della nomina, al Sindaco o al commissario, che provvede a
sostituire gli impediti con elettori sorteggiati nell'albo degli
scrutatori di cui al comma 1.".
Articolo 17
(Modificazioni all'articolo 22)
1. La lettera b) del comma 1 dell'articolo 22 della l.r.
3/1993 è abrogata.
2. La lettera d) del comma 1 dell'articolo 22 della l.r.
3/1993 è sostituita dalla seguente:
"d) i Segretari comunali e i dipendenti dei Comuni e della
Regione addetti o comandati a prestare servizio presso gli uffici
elettorali comunali e presso la competente struttura
regionale.".
Articolo 18
(Modificazione all'articolo 23)
1. Al comma 1 dell'articolo 23 della l.r. 3/1993 le parole
"secondo quanto previsto dall'articolo 61" sono soppresse.
Articolo 19
(Modificazione all'articolo 26)
1. L'ultimo periodo del comma 4 dell'articolo 26 della l.r.
3/1993 è sostituito dal seguente: "L'urna deve essere fissata sul
tavolo stesso e essere sempre visibile a tutti".
Articolo 20
(Modificazione all'articolo 28)
1. Al comma 3 dell'articolo 28 della l.r. 3/1993 le parole
"il certificato di iscrizione alla sezione rispettiva" sono
sostituite dalle parole "la tessera elettorale da cui risulti
l'iscrizione alla rispettiva sezione".
Articolo 21
(Modificazione all'articolo 29)
1. Al comma 1 dell'articolo 29 della l.r. 3/1993 dopo la
parola "seggio" è inserita la parola "è".
Articolo 22
(Modificazioni all'articolo 30)
1. Al comma 2 dell'articolo 30 della l.r. 3/1993 le parole ",
53 e 54 del decreto del Presidente della Repubblica 30 marzo 1957,
n. 361" sono sostituite dalle parole "e 53 del d.p.r.
361/1957".
2. Al comma 3 dell'articolo 30 della l.r. 3/1993 le parole
"legge 23 aprile 1976, n. 136, recante riduzione dei termini e
semplificazione del procedimento elettorale" sono sostituite dalle
parole "l. 136/1976".
3. Il comma 4 dell'articolo 30 della l.r. 3/1993 è sostituito
dal seguente:
"4. I militari delle forze armate nonché gli appartenenti a
corpi organizzati militarmente per il servizio dello Stato, alle
Forze di polizia, al Corpo valdostano dei vigili del fuoco ed al
Corpo forestale della Valle d'Aosta sono ammessi a votare nel
comune della Regione in cui si trovano per causa di servizio,
sempre che siano iscritti nelle liste elettorali di un Comune della
Regione e siano in possesso della tessera elettorale.".
Articolo 23
(Modificazioni all'articolo 31)
1. Al comma 4 dell'articolo 31 della l.r. 3/1993 le parole
"elettore della propria famiglia iscritto nel Comune, o in
mancanza, di un altro elettore del Comune" sono sostituite dalle
parole "cittadino iscritto nelle liste elettorali di un qualunque
Comune della Repubblica".
2. Il comma 7 dell'articolo 31 della l.r. 3/1993 è sostituito
dal seguente:
"7. L'accompagnatore consegna la tessera elettorale
dell'elettore accompagnato. Il Presidente del seggio accerta, con
apposita domanda, se l'elettore abbia scelto liberamente il suo
accompagnatore e ne conosca il nome e cognome; quindi registra a
parte, nel verbale, tale modalità di votazione, indicando il motivo
specifico dell'assistenza nella votazione, eventualmente il nome
dell'autorità sanitaria che ha accertato l'impedimento ed il nome e
cognome dell'accompagnatore.".
3. Al comma 8 dell'articolo 31 della l.r. 3/1993 le parole
"9, comma 1, della legge 11 agosto 1991, n. 271, recante modifiche
ai procedimenti elettorali" sono sostituite dalle parole "56 del
d.p.r. 361/1957".
4. Il comma 9 dell'articolo 31 della l.r. 3/1993 è sostituito
dal seguente:
"9. L'annotazione del diritto al voto assistito, di cui al
comma 4, è inserita su richiesta dell'interessato, corredata della
relativa documentazione, a cura del comune di iscrizione
elettorale, mediante apposizione di un corrispondente simbolo o
codice nella tessera elettorale personale, nel rispetto delle
disposizioni vigenti in materia di riservatezza personale ed in
particolare del decreto legislativo 30 giugno 2003, n. 196 (Codice
in materia dei dati personali).".
Articolo 24
(Modificazioni all'articolo 34)
1. L'ultimo periodo del comma 2 dell'articolo 34 della l.r.
3/1993 è soppresso.
2. Il comma 5 dell'articolo 34 della l.r. 3/1993 è
abrogato.
Articolo 25
(Sostituzione dell'articolo 37)
1. L'articolo 37 della l.r. 3/1993 è sostituito dal
seguente:
"Articolo 37
(Decisione provvisoria sugli incidenti)
1. Il Presidente dell'Ufficio elettorale, udito il parere
degli scrutatori, si pronuncia in via provvisoria sui reclami,
anche orali, sulle difficoltà e sugli incidenti relativi alle
operazioni della sezione, dandone conto nel verbale.".
Articolo 26
(Modificazioni all'articolo 39)
1. Alla lettera c) del comma 1 dell'articolo 39 della l.r.
3/1993 le parole "dei tagliandi dei certificati" sono sostituite
dalle parole "risultante dal registro contenente i numeri delle
tessere".
2. Alla lettera e) del comma 1 dell'articolo 39 della l.r.
3/1993 le parole "i tagliandi dei certificati" sono sostituite
dalle parole "il registro contenente i numeri delle
tessere".
Articolo 27
(Modificazioni all'articolo 40)
1. Il comma 3 dell'articolo 40 della l.r. 3/1993 è sostituito
dal seguente:
"3. Uno degli scrutatori, designato a sorte, estrae
dall'urna, in successione, ogni scheda, la dispiega e la consegna
al Presidente, il quale proclama ad alta voce il contrassegno della
lista votata e, ove occorra, il numero progressivo della lista per
la quale è dato il voto e le eventuali preferenze espresse; passa,
quindi, la scheda ad altro scrutatore che, insieme con il
segretario, prende nota del numero dei voti di ciascuna lista e dei
voti di preferenza.".
2. Le parole "spogliato il" sono sostituite dalle parole "lo
spoglio del".
Articolo 28
(Modificazione all'articolo 41)
1. Al comma 1 dell'articolo 41 della l.r. 3/1993 la parola
"emesso" è sostituita dalla parola "ammessa".
Articolo 29
(Modificazione all'articolo 49)
1. Alla lettera a) del comma 1 dell'articolo 49 della l.r.
3/1993 le parole ", 47 e 48" sono sostituite dalle parole "e
47".
Articolo 30
(Sostituzione dell'articolo 50)
1. L'articolo 50 della l.r. 3/1993 è sostituito dal
seguente:
"Articolo 50
(Determinazione del numero dei seggi da attribuire)
1. Compiute le operazioni di cui all'articolo 49, l'Ufficio
elettorale regionale, con l'eventuale assistenza degli esperti di
cui all'articolo 8, comma 2:
a) determina la cifra elettorale di ciascuna lista. La cifra
elettorale di lista è data dalla somma dei voti validi di lista
ottenuti da ciascuna lista nelle singole sezioni;
b) divide la somma delle cifre elettorali di tutte le liste
per il numero dei consiglieri da eleggere, trascurando la parte
decimale, e successivamente elimina da tutte le operazioni di cui
al presente articolo le liste che non hanno raggiunto tale
quoziente;
c) moltiplica per due il quoziente di cui alla lettera b);
tale prodotto rappresenta la soglia minima per partecipare
all'attribuzione dei seggi;
d) determina, per le finalità di cui al comma 2, lettera b),
e di cui all'articolo 50bis, la cifra elettorale di ogni gruppo di
liste che ha presentato un programma elettorale comune, di seguito
denominato gruppo, che è data dalla somma dei voti validi ottenuti
da ciascuna delle liste del gruppo che ha raggiunto il quoziente di
cui alla lettera b), a condizione che almeno una delle predette
liste abbia raggiunto la soglia minima di cui alla lettera
c).
2. Ultimate le operazioni di cui al comma 1, l'Ufficio
elettorale regionale verifica se si sia realizzata una delle
seguenti situazioni:
a) se una lista singola o un gruppo abbia conseguito almeno
21 seggi. A tal fine:
1) divide la somma dei voti validi di tutte le liste che
hanno raggiunto la soglia minima di cui al comma 1, lettera c), per
il numero dei consiglieri da eleggere, trascurando la parte
decimale, ottenendo così il quoziente elettorale regionale di
attribuzione;
2) verifica quante volte il quoziente elettorale regionale di
attribuzione di cui al numero 1) è contenuto nei voti validi di
ogni lista che ha raggiunto la soglia minima di cui al comma 1,
lettera c), evidenziando i rispettivi resti e aggiungendo i seggi
eventualmente non assegnati alle liste che hanno i maggiori
resti;
3) somma i seggi delle liste facenti parte del medesimo
gruppo;
4) attribuisce ad ogni lista il numero di seggi ottenuti
sulla base delle operazioni di cui ai numeri 1) e 2);
b) se nessuna lista singola o nessun gruppo abbia conseguito
almeno 21 seggi, ma una lista singola o un gruppo abbia superato il
50 per cento della somma dei voti validi di cui al comma 1, lettera
a), con esclusione dei voti delle liste che non hanno raggiunto il
quoziente di cui alla lettera b) dello stesso comma. In tal
caso:
1) attribuisce 21 seggi alla lista o al gruppo che ha
superato tale percentuale;
2) procede alle operazioni di cui al comma 5 e, se del caso,
a quelle di cui al comma 4;
c) se una lista singola o un gruppo abbia conseguito, sulla
base delle operazioni di cui alla lettera a), almeno 18 seggi, ma
non abbia superato il 50 per cento della somma dei voti validi di
cui al comma 1, lettera a), con esclusione dei voti delle liste che
non hanno raggiunto il quoziente di cui alla lettera b) dello
stesso comma. In tal caso attribuisce ad ogni lista il numero di
seggi ottenuti sulla base delle operazioni di cui alla lettera
a).
3. Qualora non si sia verificata alcuna delle situazioni di
cui al comma 2, si procede ad un turno di ballottaggio con le
modalità di cui all'articolo 50bis.
4. Se la situazione di cui al comma 2, lettera b), riguardi
un gruppo, al fine di ripartire i seggi all'interno dello stesso
l'Ufficio elettorale regionale:
a) divide la somma dei voti validi delle liste del gruppo che
hanno superato la soglia minima di cui al comma 1, lettera c), per
il numero dei seggi spettanti alle liste del gruppo medesimo,
trascurando la parte decimale;
b) attribuisce ad ogni lista che ha superato la soglia minima
di cui al comma 1, lettera c), tanti seggi quante volte il
quoziente di cui alla lettera a) risulti contenuto nel totale dei
voti validi di ciascuna lista, evidenziando i rispettivi
resti;
c) attribuisce alle liste che hanno i maggiori resti i seggi
eventualmente non assegnati a seguito della divisione di cui alla
lettera b).
5. Successivamente alle eventuali operazioni di cui al comma
4, al fine di ripartire i restanti seggi tra le altre liste che
hanno superato la soglia minima di cui al comma 1, lettera c),
l'Ufficio elettorale regionale:
a) divide la somma dei voti validi di tali liste per il
numero dei seggi spettanti alle liste medesime, trascurando la
parte decimale;
b) attribuisce alle stesse tanti seggi quante volte il
quoziente di cui alla lettera a) risulti contenuto nel totale dei
voti validi di ciascuna lista, evidenziando i rispettivi
resti;
c) attribuisce alle liste che hanno i maggiori resti i seggi
eventualmente non assegnati a seguito della divisione di cui alla
lettera b).
6. In caso di parità di resti, il seggio è attribuito alla
lista che ha ottenuto la minore cifra elettorale. A parità di
quest'ultima, si procede a sorteggio.".
Articolo 31
(Inserimento dell'articolo 50bis)
1. Dopo l'articolo 50, come sostituito dalla presente legge,
è inserito il seguente:
"Articolo 50 bis
(Turno di ballottaggio)
1. Il turno di ballottaggio si svolge la seconda domenica
successiva al voto del primo turno.
2. Al turno di ballottaggio partecipano le liste singole o i
gruppi che hanno ottenuto le due maggiori cifre elettorali al primo
turno, come determinate all'articolo 50, comma 1, lettere a) e
d).
3. La scheda per il ballottaggio, con le caratteristiche di
cui all'articolo 17, comma 1, è stampata con le caratteristiche
essenziali del modello descritto nelle tabelle C e D allegate alla
presente legge.
4. La scheda di ballottaggio riproduce in fac-simile, secondo
l'ordine risultato dal sorteggio del primo turno, entro gli
appositi rettangoli, l'indicazione "programma di lista" o
"programma comune" e i contrassegni a colori delle liste.
5. Il voto si intende validamente assegnato alle liste
singole o al gruppo se è espresso con una delle seguenti
modalità:
a) tracciando un segno sul contrassegno di lista;
b) tracciando un segno nel rettangolo che contiene il
contrassegno o i contrassegni di lista.
6. Per lo svolgimento del turno di ballottaggio si applicano,
in quanto compatibili, le disposizioni relative allo svolgimento
del primo turno.
7. L'Ufficio elettorale regionale attribuisce 18 seggi alla
lista singola o al gruppo che ottiene il maggior numero di voti
validi al turno di ballottaggio. La ripartizione dei seggi dopo il
turno di ballottaggio si effettua sulla base dei voti ottenuti da
ogni lista al primo turno, procedendo, se del caso, con le modalità
di cui all'articolo 50, commi 4 e 5.".
Articolo 32
(Modificazione all'articolo 51)
1. All'alinea del comma 1 dell'articolo 51 della l.r. 3/1993
le parole ", o gruppo di liste," sono soppresse.
2. Le lettere c) e d) del comma 1 dell'articolo 51 sono
abrogate.
Articolo 33
(Modificazione all'articolo 53)
1. Al comma 3 dell'articolo 53 della l.r. 3/1993 le parole
"il certificato di iscrizione nelle liste del collegio" sono
sostituite dalle parole "la tessera elettorale da cui risulti il
possesso dei requisiti di cui all'articolo 2".
Articolo 34
(Modificazione all'articolo 54ter)
1. Il comma 4 dell'articolo 54ter della l.r. 3/1993 è
abrogato.
Articolo 35
(Modificazione all'articolo 54duodecies)
1. Al comma 2 dell'articolo 54duodecies della l.r. 3/1993 le
parole "da ultimo modificata dal decreto legislativo 30 dicembre
1999, n. 507 (Depenalizzazione dei reati minori e riforma del
sistema sanzionatorio, ai sensi dell'articolo 1 della legge 25
giugno 1999, n. 205)," sono soppresse.
Articolo 36
(Abrogazione dell'articolo 61)
1. L'articolo 61 della l.r. 3/1993 è abrogato.
Articolo 37
(Modificazione all'articolo 62)
1. Il comma 3 dell'articolo 62 della l.r. 3/1993 è sostituito
dal seguente:
"3. La Regione, al fine di garantire agli elettori residenti
all'estero aventi diritto la tutela del diritto di partecipare alle
elezioni regionali, autorizza i Comuni della Regione ad erogare
un'indennità stabilita con deliberazione della Giunta regionale a
favore di tali elettori che hanno esercitato il diritto di voto
regionale. L'indennità è corrisposta dal Comune dove è stato
esercitato il diritto di voto su presentazione della tessera
elettorale timbrata dalla sezione dove è stato esercitato tale
diritto. I Comuni sono obbligati a dare comunicazione delle
provvidenze di cui al presente comma a ciascuno degli elettori
residenti all'estero aventi diritto, unitamente all'invio della
tessera o della cartolina d'avviso di elezioni regionali.".
Articolo 38
(Tabelle)
1. Le tabelle A e B allegate alla l.r. 3/1993 sono sostituite
dalle tabelle A, B, C e D allegate alla presente legge.
Articolo 39
(Disposizioni di coordinamento)
1. Nella l.r. 3/1993, le parole "Pretore" e "Pretura",
ovunque ricorrano, sono sostituite dalle parole "Tribunale
ordinario", comprensive dell'articolo o della preposizione
articolata necessari nel contesto.
2. Nella l.r. 3/1993, le parole "certificato elettorale" e
"certificati elettorali", ovunque ricorrano, sono sostituite,
rispettivamente, dalle parole "tessera elettorale" o "tessere
elettorali", comprensive dell'articolo o della preposizione
articolata necessari nel contesto.
Articolo 40
(Abrogazioni)
1. L'articolo 4 della legge regionale 11 marzo 1993, n. 13, è
abrogato.
2. Sono abrogate le seguenti disposizioni della legge
regionale 13 novembre 2002, n. 21:
a) il comma 2 dell'articolo 5;
b) l'articolo 10;
c) i commi 3 e 4 dell'articolo 13.
CAPO II
MODIFICAZIONE ALLA LEGGE REGIONALE 17 MARZO 1986, N.
6
Articolo 41
(Modificazione all'articolo 4)
1. Dopo il comma 2 dell'articolo 4 della legge regionale 17
marzo 1986, n. 6 (Funzionamento dei Gruppi consiliari), è aggiunto
il seguente:
"2bis Qualora in sede di convalida, il Consiglio annulli
l'elezione di uno o più candidati per la sussistenza di una causa
di ineleggibilità, il contributo erogato al gruppo consiliare di
appartenenza dei consiglieri eletti nella stessa lista dei
candidati non convalidati è calcolato decurtandolo dell'importo che
sarebbe stato attribuito al gruppo consiliare per i componenti non
convalidati.".
Tabelle A, B, C e D
(Omissis)
Presidente
- Prima di passare ad esaminare il punto n.
30.3, metto in discussione l'ordine del giorno presentato dai
Consiglieri Cesal, Frassy, Ferraris, Lavoyer e Vicquéry riguardante
la materia della minoranza walser; ne do lettura:
Ordine del giorno
Il Consiglio regionale
Preso atto della discussione sviluppatasi in seno al
Consiglio regionale relativamente alle modificazioni della
disciplina legislativa concernente l'elezione del Consiglio
medesimo, recata dalla legge 12 gennaio 1993, n. 3, ai sensi
dell'articolo 15, comma secondo, dello Statuto speciale;
Preso atto che tra le modificazioni proposte vi è anche la
soppressione del meccanismo del cosiddetto apparentamento, agli
effetti dell'assegnazione dei seggi, delle liste espressione della
minoranza Walser con altre liste presentate da partiti o gruppi
politici;
Ritenuto che la ragione di tale soppressione risiede nella
considerazione che il predetto meccanismo non ha di fatto
consentito alla minoranza Walser di assicurarsi un'effettiva
rappresentatività in seno al Consiglio regionale, esprimendovi un
proprio rappresentante;
Ritenuto peraltro necessario che la questione relativa alla
minoranza Walser, compresa la questione della rappresentanza, sia
riconsiderata nell'ambito del complesso lavoro di studio e proposta
per l'aggiornamento dell'ordinamento regionale, al quale dovrà
provvedere la Convenzione per l'autonomia e lo Statuto speciale,
istituita ai sensi della recente legge regionale 29 dicembre 2006,
n. 35;
Impegna
la Convenzione per l'autonomia e lo Statuto speciale,
istituita ai sensi della l.r. 35/2006, e per essa il suo
Presidente, a riconsiderare la questione della rappresentanza della
minoranza Walser in seno al Consiglio regionale, nell'ambito del
lavoro di revisione dello Statuto speciale, da sottoporre al
Consiglio regionale, per le finalità di cui all'articolo 50, comma
secondo, dello Statuto medesimo.
F.to: Cesal - Frassy - Ferraris - Lavoyer - Vicquéry
La parola al Consigliere Cesal.
Cesal (UV)
- Solo per illustrare brevemente l'ordine del
giorno, considerata l'ora e la discussione che si è protratta oltre
i limiti che avevamo programmato e che erano stati concordati
precedentemente. Nel corso della discussione, nell'andare a toccare
i meccanismi elettorali, abbiamo affrontato anche il problema
relativo alla minoranza walzer. Non era possibile in questo momento
garantire una rappresentanza walser in seno al Consiglio regionale
perché non tutte le forze politiche concordavano su questo aspetto,
e perché andare a toccare o modificare i meccanismi avrebbe
comportato una revisione molto più ampia di quello che è avvenuto
di tutto il meccanismo elettorale. Si è ritenuto in questo momento,
in considerazione del fatto che un apposito organismo - la
cosiddetta "Convenzione" - sta affrontando il problema della
revisione del nostro Statuto speciale, che tale problema sia
meritevole di attenzione, che debba essere affrontato in seno a
questa Commissione, presieduta dal collega Ferrarsi. Con questo
documento impegniamo la Convenzione ad affrontare il problema della
minoranza walser, della sua rappresentanza in seno a questa
Assemblea di proporre quelle modificazioni anche da un punto di
vista statutario, quindi modifiche di rango costituzionale che
andranno a garantire alle minoranze walser una rappresentanza in
seno a questo Consiglio. Non vogliamo assolutamente indicare qual è
la strada e quali saranno gli strumenti per arrivare a ciò,
rinviamo il tutto alla convenzione e la invitiamo ad affrontare
questo problema nel corso della discussione di carattere generale
di revisione del nostro Statuto speciale.
Presidente
- La parola al Vicepresidente Lanièce.
Lanièce (SA)
- Il gruppo "Stella Alpina" non ha firmato
questo ordine del giorno, ma lo voterà, perché ritenevamo opportuno
che la parte impegnativa di tale ordine del giorno fosse
conseguente a quell'impegno che era stato preso in Consiglio
regionale il 10 novembre 2005 a seguito di una nostra mozione, che
verteva sulla necessità di realizzare un collegio uninominale
walser per dare rappresentanza a questa minoranza linguistica,
tenuto conto che, come noi rivendichiamo il diritto che il popolo
valdostano abbia un rappresentante in tutti i rami del Parlamento
sia italiano, sia europeo, ritengo sia doveroso prevedere nella
nostra Regione un sistema elettorale che garantisca al popolo
walser di esprimere un proprio rappresentante all'interno del
Consesso regionale che rappresenta l'intera popolazione valdostana.
Durante quella discussione era stata approvata dal Consiglio quasi
all'unanimità, con l'astensione solo del gruppo "Forza Italia", una
risoluzione che impegnava la I Commissione a riflettere sul
problema individuando soluzioni legislative idonee a prevedere
un'adeguata rappresentanza della minoranza germanofona all'interno
del Consiglio regionale. Chiedevamo quindi che la stessa dicitura
fosse riportata in questo ordine del giorno, ma non è stata messa,
per cui abbiamo presentato tale emendamento che consiste
nell'aggiungere alla parte impegnativa le seguenti parole:
"in
modo da poter individuare meccanismi giuridici e soluzioni
legislative idonei a garantire la rappresentanza walser all'interno
del Consiglio regionale"
. Questo emendamento aggiuntivo è una
doverosa conseguenza di quella iniziativa votata dalla stragrande
maggioranza del Consiglio e un modo anche per dimostrare di essere
rispettosi dell'impegno che allora ci eravamo presi tutti nei
confronti della Comunità walser. Noi voteremo comunque l'ordine del
giorno, perché è un primo segnale che va nella direzione da noi, da
tempo, auspicata di poter dare finalmente la possibilità alla
popolazione walser di avere una propria rappresentanza all'interno
del Consiglio regionale.
Presidente
- La parola al Consigliere Sandri.
Sandri (GV-DS-PSE)
- È simpatico questo fatto che questi
dibattiti sono generalmente a 3: uno della maggioranza più il
sottoscritto e il Vicepresidente Lanièce che sono un po'
specialisti della materia. Credo sia un dato importante e serio e
mi fa piacere che sia stato predisposto questo ordine del giorno,
che avrebbe potuto essere più ampiamente condiviso se vi fosse
stata la volontà di coinvolgere tutto il Consiglio che, come ha
ricordato il collega Lanièce, aveva votato la mozione prendendo un
impegno piuttosto palese sul problema. Voteremo tale ordine del
giorno perché ne condividiamo l'impostazione e voteremo con piena
convinzione l'emendamento che ha presentato il Vicepresidente
Lanièce, ma vogliamo essere molto chiari ed evidenziare un tema che
non avete voluto affrontare, che viene gestito in modo molto
scorretto in Commissione: il problema di identificare la minoranza
walser. È chiaro - e il Presidente Caveri mi è testimone perché ha
fatto questa legge sulle minoranze linguistiche - il dato che
identifica i Comuni che hanno minoranze linguistiche è quello della
presenza di almeno un 40% di popolazione che si definisca parlante
quella determinata lingua, diversa dalla lingua nazionale. È una
legge che inizia proprio:
"la lingua italiana è la lingua
nazionale, però tutte queste altre lingue sono..."
,
eccetera.
Bisogna essere chiari: Gaby, che fu messa proditoriamente nel
2003 all'interno del meccanismo elettorale walser per consentire
tutta una serie di questioni, deve tornare ad essere la Gaby che
nel 1952 si è staccata da Issime perché si è definita francofona.
Se vogliamo ragionare seriamente su questo tema, bisogna prendere
atto con chiarezza che a livello amministrativo la Comunità montana
non si tocca, a livello organizzativo non si mette in discussione
tutto quello che sono i vari consorzi e le varie organizzazioni che
si sono formate, perché non si può dividere quel territorio, ma è
evidente che una minoranza significativa della popolazione che
parli ancora il dialetto germanofono o tedesco è presente solo a
Gressoney-La-Trinité, a Gressoney-Saint-Jean e a Issime.
Auspichiamo che dopo tale dibattito, e soprattutto in previsione
del dibattito all'interno della convenzione, per cui si dovrà
identificare qualche meccanismo, ma probabilmente basato su un
meccanismo circoscrizionale, questo vada nella direzione di
identificare solo quei 3 Comuni, altrimenti rischia di essere un
pasticcio e di non riconoscere questa volontà. Fra l'altro, abbiamo
una responsabilità in più, perché diventa difficile per dei Comuni
che sono obbligati a lavorare insieme dover dire: "tu non devi
essere più nel collegio walser": questa è una responsabilità che
deve essere presa a livello politico, ma dobbiamo anche guardare in
faccia la realtà e non voglio ricordare quanto detto
nell'intervento precedente sulla questione dei Walser. Auspichiamo
che su tale tema vi sia un'ampia adesione di tutto il Consiglio, ma
anche sulla nostra legge che in questo momento è in discussione in
Commissione e che consente di precisare quel passaggio. Senza la
definizione preventiva di quel passaggio, credo sia difficile
trovare un accordo sulla definizione dei meccanismi per la
rappresentanza walser.
Presidente
- La parola al Consigliere Cesal.
Cesal (UV)
- Solo per chiarire la posizione dei
sottoscrittori dell'ordine del giorno in merito all'emendamento del
gruppo "Stella Alpina". In questi giorni abbiamo discusso su delle
proposte condivise da parte di un ampio ventaglio di forze
politiche presenti in questo Consiglio, volevamo concludere
unitariamente tale percorso... dispiace, ma lo dico senza polemica,
che il gruppo "Stella Alpina" si sia leggermente differenziata in
ordine a questo problema. Personalmente sono per il collegio walser
e, nel caso in cui dovessi portare il mio punto di vista in
Convenzione, potrei affermare questa mia posizione personale. Vi
sono altre forze politiche che hanno altre sensibilità, l'ordine
del giorno che abbiamo proposto è un ordine del giorno di
mediazione che tiene conto di questo, per cui chiederei al
Consiglio di respingerlo o di astenersi non perché siamo
pregiudizialmente contrari, ma perché riteniamo che il percorso sia
un altro. Chiediamo alla "Stella Alpina" di ritirare il proprio
emendamento in maniera tale che il percorso possa concludersi in
maniera unitaria così come si è svolto fino ad oggi.
Presidente
- Pongo in votazione l'emendamento del gruppo
"Stella Alpina", che recita:
Emendamento
Aggiungere alla parte impegnativa dopo le parole "Statuto
medesimo" le seguenti parole:
"in modo da poter individuare meccanismi giuridici e
soluzioni legislative idonei a garantire la rappresentanza walser
all'interno del Consiglio regionale.".
Consiglieri presenti: 35
Votanti: 13
Favorevoli: 10
Contrari: 3
Astenuti: 22 (Borre, Caveri, Cerise, Cesal, Charles Teresa,
Ferraris, Fey, Fiou, Fosson, Isabellon, La Torre, Lavoyer,
Maquignaz, Marguerettaz, Ottoz, Pastoret, Perron, Praduroux, Rini,
Vicquéry, Viérin Adriana, Viérin Laurent).
Il Consiglio non approva.
Presidente
- Pongo in votazione l'ordine del giorno:
Consiglieri presenti, votanti e favorevoli: 35
Il Consiglio approva all'unanimità.
Presidente
- La parola al Consigliere Sandri, per mozione
d'ordine.
Sandri (GV-DS-PSE)
- Per mozione d'ordine, avevamo preso
un impegno che alle 19,00 avremmo fatto il punto della situazione,
sono le 19,00 e qualche minuto credo sarebbe utile vederci come
Conferenza dei Capigruppo.
Presidente
- Il Consiglio è sospeso per 5 minuti per una
riunione dei Capigruppo.
Si dà atto che la seduta è sospesa dalle ore 19,12 alle ore
19,25.
Presidente
- Riprendiamo i lavori. La Conferenza dei
Capigruppo ha deciso di proseguire i lavori ad oltranza, non vi
sarà alcuna sospensione consiliare. Riprendiamo l'esame della
proposta di legge n. 168, ricordo che su questa proposta vi sono: 3
emendamenti dei colleghi Ferraris, Cesal, Viérin Marco, Lavoyer e
Frassy; 10 emendamenti del collega Sandri; 18 emendamenti del
gruppo "Arcobaleno"; 1 emendamento dei colleghi Frassy e Salzone,
sostituito da un sub-emendamento presentato dai Consiglieri Frassy,
Salzone, Ottoz e Ferraris e 1 emendamento del Presidente Caveri,
sostituito da un sub-emendamento dei Consiglieri Lavoyer, Ferraris,
Viérin Marco, Cesal e Frassy. Ricordo che votiamo sul nuovo testo
predisposto dalla I Commissione.
Pongo in votazione l'articolo 1:
Consiglieri presenti e votanti: 33
Favorevoli: 30
Contrari: 3
Il Consiglio approva.
Presidente
- All'articolo 2 vi è l'emendamento n. 1 del
gruppo "Arcobaleno" e vi sono gli emendamenti n. 1 e n. 2 del
collega Sandri.
La parola alla Consigliera Squarzino Secondina.
Squarzino (Arc-VA)
- Noi chiediamo al Consiglio di
ripensare alla questione della presenza delle donne nelle liste,
quindi proponiamo che la dizione:
"in ogni lista di candidati
all'elezione del Consiglio regionale ogni genere non può essere
rappresentato in misura inferiore al 20 per cento, arrotondato
all'unità superiore"
sia sostituta con la dizione:
"in ogni
lista di candidati all'elezione del Consiglio regionale ogni genere
non può essere rappresentato in misura superiore ai due terzi dei
candidati"
. Riproponiamo quindi 1/3 di presenze in questo caso
femminili, ma fra alcuni anni magari maschili all'interno delle
liste.
Presidente
- La parola al Consigliere Sandri.
Sandri (GV-DS-PSE)
- Riproponendo 2 livelli già previsti
nella proposta di legge che è stata testé bocciata: la n. 126,
chiediamo in "sub iudice", rispetto a quanto proposto dal gruppo
"Arcobaleno", un'evidenziazione di un livello del 30%, se non
almeno del 25% di donne in lista.
Presidente
- Pongo in votazione l'emendamento n. 1 del
gruppo "Arcobaleno", che recita:
Emendamento
All'articolo 2, sostituire il comma 2:
"2. In ogni lista di candidati all'elezione del Consiglio
regionale ogni genere non può essere rappresentato in misura
superiore ai due terzi dei candidati.".
Consiglieri presenti: 34
Votanti: 30
Favorevoli: 5
Contrari: 25
Astenuti: 4 (Ferraris, Fiou, Ottoz, Viérin Adriana)
Il Consiglio non approva.
Presidente
- Pongo in votazione l'emendamento n. 1 del
collega Sandri, che recita:
Emendamento
Al comma 2 dell'articolo 3bis della l.r. 3/1993, come
sostituito dall'articolo 2, la parola "venti" è sostituita dalla
parola "trenta".
Consiglieri presenti: 33
Votanti: 29
Favorevoli: 5
Contrari: 24
Astenuti: 4 (Ferraris, Fiou, Ottoz, Viérin Adriana)
Il Consiglio non approva.
Presidente
- La parola alla Consigliera Squarzino
Secondina sull'emendamento n. 2 del collega Sandri.
Squarzino (Arc-VA)
- Su questo emendamento ci asteniamo,
perché la quota del 25% è insufficiente rispetto agli "standard"
europei.
Presidente
- La parola al Consigliere Sandri.
Sandri (GV-DS-PSE)
- Proprio per le motivazioni che ha
spiegato adesso la collega Squarzino, credo che qualcun altro della
maggioranza potrebbe fare uno sforzo per votare, perché sarebbe un
passo avanti rispetto a 20. È uno spirito riformista che piace
molto all'interno del mio gruppo, ma potrebbe essere preso in
considerazione. Significa, per essere concreti, che, al posto delle
7 presenze femminili o maschili a seconda della prevalenza
dell'altro genere, si passerebbe a 9. Non credo che questo debba
sconvolgere gli equilibri mentali della politica valdostana.
Presidente
- Pongo in votazione l'emendamento n. 2 del
collega Sandri, che recita:
Emendamento
Al comma 2 dell'articolo 3bis della l.r. 3/1993, come
sostituito dall'articolo 2, la parola "venti" è sostituita dalla
parola "venticinque".
Consiglieri presenti: 35
Votanti: 28
Favorevoli: 2
Contrari: 26
Astenuti: 7 (Bortot, Ferraris, Fiou, Ottoz, Squarzino Secondina,
Venturella, Viérin Adriana)
Il Consiglio non approva.
Presidente -
La parola alla Consigliera Viérin Adriana
sull'articolo 2.
Viérin A. (UV)
- Je n'ai jamais été favorable aux fameux
quotas réservés aux femmes, mais, puisqu'un des buts de cet article
était de contraster les propositions référendaires, on a bon jugé
de prévoir un pourcentage réservé aux femmes. Il aurait été
peut-être plus sérieux à ce point de prévoir un pourcentage plus
important, même plus important de celui présenté par les
référendaires. Dans une année dédiée complètement aux égalités des
chances, on aurait effectivement pu mieux faire mais, à mon avis,
le seul pourcentage qui m'aurait satisfait est au moins 50%, compte
tenu que les électrices représentent 50% peut-être un peu plus, M.
le Président, un peu moins, bon alors 49 cela me suffirait.
D'autant plus que, Messieurs, vous avez raté une occasion énorme...
je m'adresse aux Messieurs simplement parce que ceux qui sont assis
maintenant dans cette selle qui vont se représenter en 2008, si
vous aviez prévu 50% des femmes, vous auriez eu beaucoup plus de
chances d'être réélus avec des préférences très élevées... Malgré
nous, malgré vous, malgré tout ce qu'on écrira dans les prochaines
lois électorales, je suis persuadée que dans quelques législatures
les femmes représenteront comme en Finlande la majorité des élus; à
ce moment-là vous, Messieurs, vous nous demanderez des "quotas
bleus" et nous, les femmes, nous serons heureuses de vous les
accorder.
Presidente
- La parola al Consigliere Frassy.
Frassy (CdL)
- Solo per motivare il voto del nostro
gruppo che, come espresso durante il confronto su questa materia,
per il rispetto che portiamo alla componente femminile, reputiamo
che tale articolo non colga nel segno del problema, motivo per cui
non lo voteremo, perché riteniamo che il problema delle donne -
ammesso che si possa parlare di "problema delle donne" - non possa
essere risolto con delle percentuali e, se mai vi sia un problema
femminile nella politica, va risolto affrontando altre situazioni
che stanno "a fianco" alle donne. Riteniamo che questa sia una
modifica ipocrita perché, se si fosse voluta fare una modifica
radicale, poteva essere quella di considerare che l'ultimo degli
eletti - ma ci voleva forse coraggio - lasciasse il posto a una
donna; a quel punto si dava effettiva presenza in Consiglio
regionale alle donne, ma non sarebbe stata forse una strada saggia
e questa è altrettanto poco saggia.
Presidente
- Pongo in votazione l'articolo 2:
Consiglieri presenti: 34
Votanti: 33
Favorevoli: 28
Contrari: 5
Astenuti: 1 (Viérin Adriana)
Il Consiglio approva.
Presidente
- Pongo in votazione l'articolo 3:
Consiglieri presenti, votanti e favorevoli: 32
Il Consiglio approva all'unanimità.
Presidente
- La parola al Consigliere Sandri
sull'articolo 4.
Sandri (GV-DS-PSE)
- Noi voteremo anche questo articolo
per dare un significato importante, perciò non concordiamo con la
posizione che hanno assunto i colleghi del gruppo "Arcobaleno",
perché comunque credo che il risultato finale sia migliore della
legge attuale. Prendiamo atto che anche se non siamo arrivati
ancora alle "quote blu"... e sarà un finale molto suggestivo, ma
sicuramente realistico che ha preventivato la collega Viérin...
penso che comunque il poter arrivare con 7 candidate minimo in
ciascuna lista sia un passo avanti rispetto ad una sola candidata
prevista nel 2003. In questo senso voteremo anche tale
trasformazione di parole - "generi"... - dell'articolo 4.
Presidente
- Pongo in votazione l'articolo 4:
Consiglieri presenti, votanti e favorevoli: 32
Il Consiglio approva all'unanimità.
Presidente
- All'articolo 5 vi è l'emendamento n. 1 dei
colleghi Frassy e Salzone, che è sostituito da un nuovo
sub-emendamento presentato dai colleghi Frassy, Salzone, Ottoz e
Ferraris.
La parola al Consigliere Frassy.
Frassy (CdL)
- Penso che questo emendamento, dalla sua
lettura testuale, sia sufficientemente chiaro; fra l'altro, è un
principio mutuato da una legge dello Stato: la legge n. 8/2000 -
legge della "par conditio" -, pensiamo che, alla luce
dell'esperienza che ha caratterizzato l'inizio di questa
legislatura sull'interpretazione di ciò che è propaganda personale
rispetto a ciò che è propaganda vietata, nel momento in cui andiamo
a riformulare le norme di legge inerenti le elezioni, sia opportuno
chiarire anche questo tipo di problematica.
Presidente
- La parola al Consigliere Sandri.
Sandri (GV-DS-PSE)
- Non voteremo questo emendamento,
perché lascia aperta una porta a una brutta abitudine già esistente
e che già abbiamo potuto constatare, come ha dimostrato
l'Osservatorio di Pavia... che la Giunta regionale della Valle
d'Aosta, in particolare il suo Presidente in campagna elettorale è
in assoluto e da solo rappresenta i 2/3 della comunicazione
attraverso la televisione di Stato: questo è un dato drammatico,
che fa riflettere, che rimane uno degli aspetti di quel grosso
sistema che dimostra oggi gli aspetti degenerativi quando in
passato ha dato degli aspetti estremamente positivi e non sarà la
proposta che fa il collega Frassy a mettere ordine su questo tema.
Avremmo voluto vedere, come era preventivato in un testo di quella
benedetta Commissione, un po' più di coraggio; è chiaro che voi
siete in maggioranza, quindi siete obbligati ai compromessi e a
dire: "Signorsì", questa è la dimostrazione. Era quello che con
orgoglio il gruppo "La Casa delle Libertà" chiamava il cosiddetto
"emendamento Cerise", adesso ve lo siete dovuti "rimangiare", ne
prendiamo atto, ma è chiaro che questo non è il modo di cominciare
bene una collaborazione soprattutto per rispetto delle vostre
idee.
Presidente
- La parola al Consigliere Venturella.
Venturella (Arc-VA)
- Noi ci asterremo sul
sub-emendamento in oggetto, perché ieri, quando abbiamo visto
l'emendamento n. 1, ci piaceva di più come formulazione, lo avremmo
sicuramente votato. Il fatto che si sia presentato un
sub-emendamento vuol dire che vi è stato un ripensamento, forse la
formulazione del primo emendamento era troppo forte, qualcuno ha
pensato bene di sostituirlo; su questo nuovo emendamento ci
asterremo.
Presidente
- Do lettura dell'emendamento originario
presentato dai Consiglieri Frassy e Salzone:
Emendamento
Art. 5. Dopo il comma 4 dell'articolo 5 è aggiunto il
seguente:
"5. Dopo il comma 6 dell'articolo 4 della l.r. 3/1993 è
aggiunto il seguente:
"6bis. Dalla data di pubblicazione del decreto di
convocazione dei comizi elettorali e fino alla chiusura delle
operazioni di voto è fatto divieto ai componenti la Giunta
regionale di svolgere attività di comunicazione istituzionale, ad
eccezione di quella effettuata in forma impersonale ed
indispensabile all'efficace assolvimento delle proprie
funzioni.".".
Do altresì lettura dell'emendamento dei Consiglieri Frassy,
Salzone, Ottoz e Ferraris, che è in correlazione con l'emendamento
precedente e che lo sostituisce; lo pongo in votazione:
Emendamento
Art. 5. Dopo il comma 4 dell'articolo 5 è aggiunto il
seguente:
"5. Dopo il comma 6 dell'articolo 4 della l.r. 3/1993 è
aggiunto il seguente:
"6 bis. Dalla data di pubblicazione del decreto di
convocazione dei comizi elettorali e fino alla chiusura delle
operazioni di voto è fatto divieto ai componenti la Giunta
regionale di svolgere attività di comunicazione istituzionale a
pagamento, ad eccezione di quella obbligatoria per
legge.".".
Consiglieri presenti: 34
Votanti e favorevoli: 29
Astenuti: 5 (Bortot, Fontana Carmela, Sandri, Squarzino
Secondina, Venturella)
Il Consiglio approva.
Presidente
- La parola alla Consigliera Squarzino
Secondina sull'articolo 5.
Squarzino (Arc-VA)
- È una dichiarazione che volevo fare
fin dall'inizio dell'esame di questa proposta di legge. Credo che
da tutte le dichiarazioni che abbiamo in quest'aula sia emerso il
nostro parere contrario a tale provvedimento, quindi non stiamo
tutte le volte a motivare perché votiamo contro complessivamente.
Laddove vi sarà qualcosa che riteniamo particolarmente
interessante, in cui ci riconosciamo, daremo la nostra adesione,
altrimenti, anche se alcune proposte prese in sé potrebbero avere
una loro logica, all'interno di questa "struttura" siamo contrari,
quindi il nostro voto è contrario. Non vi stupisca il nostro voto
contrario ad articoli che potrebbero avere un senso logico
all'interno di un altro tipo di sistema elettorale.
Presidente
- Pongo in votazione l'articolo 5 nel testo
così emendato:
Articolo 5
(Modificazioni all'articolo 4)
1. Al comma 1 dell'articolo 4 della l.r. 3/1993 è aggiunto,
in fine, il seguente periodo: "Nel caso di cui all'articolo 50bis,
per data delle elezioni si intende la data di svolgimento del turno
di ballottaggio.".
2. Il comma 3 dell'articolo 4 della l.r. 3/1993 è
abrogato.
3. Al comma 4 dell'articolo 4 della l.r. 3/1993 la parola
"quarantacinquesimo" è sostituita dalla parola
"sessantesimo".
4. Al comma 6 dell'articolo 4 della l.r. 3/1993 le parole
"entro cinque giorni dalla data di pubblicazione del decreto
stesso" sono sostituite dalle parole "il quarantacinquesimo giorno
antecedente la data delle elezioni".
5. Dopo il comma 6 dell'articolo 4 della l.r. 3/1993 è
aggiunto il seguente:
"6bis. Dalla data di pubblicazione del decreto di
convocazione dei comizi elettorali e fino alla chiusura delle
operazioni di voto è fatto divieto ai componenti la Giunta
regionale di svolgere attività di comunicazione istituzionale a
pagamento, ad eccezione di quella obbligatoria per legge.".
Consiglieri presenti: 35
Votanti: 33
Favorevoli: 30
Contrari: 3
Astenuti: 2 (Fontana Carmela, Sandri)
Il Consiglio approva.
Presidente
- All'articolo 6 vi sono gli emendamenti n. 2,
n. 3, n. 4 e n. 5 del gruppo "Arcobaleno".
La parola alla Consigliera Squarzino Secondina.
Squarzino (Arc-VA)
- Credo che questi emendamenti possano
essere illustrati tutti insieme, anche perché hanno la stessa
logica. Non abbiamo voluto nel corso del dibattito sottolineare la
differenza fra la proposta n. 168, in cui c'è solo la possibilità
di presentare un programma comune a più liste, rispetto alla
proposta che l'altro provvedimento fa, ossia dichiarare in modo
preventivo una coalizione. La differenza c'è perché... o sono la
stessa cosa, ossia presentare un programma significa presentare una
coalizione e allora noi diciamo che si può pensare a un programma
che può essere comune a più liste ma, se un programma è comune a
più liste, queste liste si riconoscono in una coalizione e quindi
lo esplicitiamo, ma "coalizione" vuol dire che c'è un legame fra i
diversi partiti che si riconoscono in quel programma comune. Se
però non riconosciamo che questa è una coalizione, che significato
ha un programma comune? Si usa la parola "programma", perché si
teme la parola "coalizione", perché si è detto in campagna
elettorale o in altri posti che mai l'"Union" avrebbe accettato le
dichiarazioni preventive per cui un "programma" si può dire come
parola purché non sia chiaro che è una coalizione. Per trasparenza
quindi chiediamo che ogni volta che si parla di un programma...
chiediamo che si precisi che si tratta di un programma comune a più
liste facenti parte di una stessa coalizione: questa è la logica
dei nostri emendamenti, che cercano una maggiore trasparenza nella
comunicazione con gli elettori.
Presidente
- La parola al Consigliere Sandri.
Sandri (GV-DS-PSE)
- Nel nostro progetto di legge n. 126
non parlavamo di "coalizione", ma di un "programma comune" perché
ci sembrava che questa potesse essere una proposta di mediazione
che poteva trovare un ampio consenso in tale Assemblea.
Evidentemente ci siamo sbagliati visto come sono andate le cose e
voteremo questi emendamenti perché credo che quella nostra paziente
"tessitura" - quella di non sconvolgervi con l'idea di trovare
sulla scheda elettorale il simbolo del gallo... che sembrava
sconvolgere le menti dei membri della I Commissione dell'"Union
Valdôtaine" - non è servita a farvi capire quanto sia importante
arrivare ad una proposta di legge che consenta le alleanze
preventive. Visto che questo passaggio di mediazione non è stato
possibile, voteremo tutti gli emendamenti del gruppo "Arcobaleno"
che vanno nel senso della coalizione.
Presidente
- La parola al Consigliere Ferraris.
Ferraris (GV-DS-PSE)
- Una coalizione si sostanzia con un
programma, di conseguenza gli emendamenti proposti, secondo me,
sollevano la questione di carattere nominalistico, per cui voteremo
conto.
Presidente
- Pongo in votazione l'emendamento n. 2 del
gruppo "Arcobaleno", che recita:
Emendamento
Al comma 1 dell'articolo 4bis della l.r. 3/1993, inserito
dall'articolo 6, dopo l'espressione "che può essere comune a più
liste" sono aggiunte le parole: "facenti parti di una stessa
coalizione".
Consiglieri presenti e votanti: 33
Favorevoli: 5
Contrari: 28
Il Consiglio non approva.
Presidente
- Pongo in votazione l'emendamento n. 3 del
gruppo "Arcobaleno", che recita:
Emendamento
Al comma 1 dell'articolo 4bis della l.r. 3/1993, inserito
dall'articolo 6, nell'espressione "alle cui liste tale programma si
riferisce" sostituire "programma" con "coalizione".
Consiglieri presenti e votanti: 33
Favorevoli: 5
Contrari: 28
Il Consiglio non approva.
Presidente
- Pongo in votazione l'emendamento n. 4 del
gruppo "Arcobaleno", che recita:
Emendamento
Al comma 1 dell'articolo 4bis della l.r. 3/1993, inserito
dall'articolo 6, aggiungere alla fine: "e può far parte di una sola
coalizione".
Consiglieri presenti e votanti: 33
Favorevoli: 5
Contrari: 28
Il Consiglio non approva.
Presidente
- Pongo in votazione l'emendamento n. 5 del
gruppo "Arcobaleno", che recita:
Emendamento
Al comma 2 dell'articolo 4bis della l.r. 3/1993, inserito
dall'articolo 6, dopo l'espressione "programma elettorale comune"
sono aggiunte le parole "alla coalizione".
Consiglieri presenti e votanti: 34
Favorevoli: 5
Contrari: 29
Il Consiglio non approva.
Presidente
- Pongo in votazione l'articolo 6:
Consiglieri presenti e votanti: 33
Favorevoli: 28
Contrari: 5
Il Consiglio approva.
Presidente
- All'articolo 7 vi è l'emendamento n. 1 dei
Consiglieri Ferraris, Cesal, Frassy, Lavoyer e Viérin Marco e gli
emendamenti n. 10 e n. 3 del Consigliere Sandri.
La parola al Consigliere Ferraris.
Ferraris (GV-DS-PSE)
- Era per motivare l'emendamento n.
1, nel quale la lista di candidati deve essere collegata con non
meno di 1.000 e non più di 1.500 elettori; questo significa un
incremento rispetto alla situazione attuale che prevedeva la legge
n. 3/1993: da 500 a 800 firme. Qual è la motivazione? Se andiamo a
vedere il meccanismo previsto dall'articolo 30, che modifica
l'articolo 50, vengono considerati per il calcolo dei voti di
coalizione i voti che hanno superato il seggio pieno; di
conseguenza, appare utile, per avere un ampio numero di voti
utilizzabili per calcolare il "quorum" di coalizione, avere delle
liste rappresentative con un sufficiente consenso popolare. Tenuto
conto del fatto che mediamente il "quorum" nella nostra Regione è
intorno ai 2.200-2.300 voti, la cifra di 1.000-1.500 firme ci pare
congruente con questo dato.
Presidente
- La parola al Consigliere Sandri.
Sandri (GV-DS-PSE)
- Per presentare 2 emendamenti e per
dare una valutazione sull'emendamento in oggetto. Il mio
emendamento n. 3 prevede:
"l
a lettera a) del comma 5bis
dell'articolo 6 della l.r. 3/1993, come sostituito dall'articolo 7,
è soppressa"
, ossia chiedo che si tolga nella dichiarazione di
accettazione di candidatura che il candidato fa esplicita
dichiarazione di insussistenza a suo carico delle cause di
ineleggibilità previste dalla normativa regionale, perché? Il
motivo è semplice: avendo fatto dell'ineleggibilità una
"enciclopedia " complessa, tanto che questo Consiglio si è trovato
nelle condizioni di dire: "7 mesi prima che vi siano le elezioni
gli uffici ci spieghino quali sono le cause di ineleggibilità",
perché c'è il rischio che qualcuna te la perdi, perché è arrivato a
una dizione molto lunga... credo sia giusto punire chi candida
ineleggibili o chi si candida in quanto ineleggibile con la norma
che è prevista successivamente, per cui si va a modificare la legge
sul finanziamento dei gruppi consiliari, quindi si riduce il
contributo a questi ultimi: ciò mi sembra corretto e dissuasivo.
Trovo effettivamente un po' pesante che si vada a chiedere al
candidato di giocarsi una condanna penale per falso ideologico. Ho
l'impressione che non tutti siamo nelle condizioni di avere la
certezza matematica, di fronte a quell'"ambaradan" di norma che
abbiamo votato ieri, pertanto chiedo al Consiglio di togliere
questa parte, pur mantenendo il dato di punizione.
Il secondo emendamento l'ho preso dalla proposta di legge della
Provincia di Bolzano, nel senso che prevede l'eliminazione delle
parole che indicano che la carica dei sottoscrittori deve essere
garantita dai responsabili nazionali delle organizzazioni locali.
Nella Provincia di Bolzano si è deciso che siano i responsabili
locali a presentare e a garantire queste cose, credo sia giusto che
sia fatto per la Valle d'Aosta perché, essendo una Regione autonoma
e fra l'altro la stragrande maggioranza dei partiti qui
rappresentati sono sufficientemente adulti per cui o sono locali e
non hanno questo problema, oppure sono nazionali e hanno i loro
rapporti... quindi togliere tale parte è una questione di rendere
più autonoma la nostra Regione anche rispetto ai meccanismi dei
partiti e consentire alle organizzazioni locali dei partiti
nazionali di godere di un minimo di responsabilità in più rispetto
a quello che si ha adesso.
Sull'"emendamento Ferraris" non uso la parola "vergognoso"
perché usata già troppe volte oggi, non vorrei farne un'inflazione,
ma è la dimostrazione che chi è al potere vuole assolutamente
chiudere e blindare tale Palazzo al rinnovamento. È chiaro che
passare da 500 a 1.000 firme significa mettere un ulteriore
sbarramento, ma attenzione credo che questo sia un monito interno
al gruppo. È evidente che questo è collegato all'altra norma che
prevede che i gruppi consiliari che sono costituiti nel Consiglio
almeno il giorno prima dell'ultima seduta del Consiglio possono
adire alle liste elettorali senza dover passare attraverso le
"forche caudine" della raccolta di firme. Fate 2 + 2 e vi renderete
conto che tale potere rafforzato è rafforzato rispetto ai
Capigruppo, a quelli che ci sono o a quelli che ci saranno, dei
gruppi che ci sono o dei gruppi che ci saranno e, da questo punto
di vista, faccio una previsione: ne vedremo delle novità!
Naturalmente votiamo contro.
Presidente
- La parola al Consigliere Ferraris.
Ferraris (GV-DS-PSE)
- Confesso che ho sempre più
difficoltà a capire il collega Sandri, anche perché ha votato
contro l'articolo 4bis dicendo che non si va verso le coalizioni,
se facciamo una norma che incentiva a fare delle formazioni
politiche sufficientemente ampie e di dimensioni tali che vanno
nella direzione della coalizione, vogliamo mantenere quelli che
sono qui dentro... comunque vedete voi.
Per quanto riguarda la questione relativa all'insussistenza di
fare la dichiarazione di accettazione della candidatura, la
modifica del comma 5bis, lettera a), ritengo sia necessario
mantenere questa norma. Abbiamo già votato un ordine del giorno che
chiede agli uffici di fare gli elenchi delle condizioni di
ineleggibilità e incompatibilità dei candidati, poi se un candidato
non è in grado di sapere in che condizioni si trova personalmente,
pretendiamo anche che amministri una regione?
Per quanto riguarda la questione dei partiti nazionali, vista la
confusione esistente in questo momento, se c'è un partito
nazionale, è bene che sia chiaro che è così, altrimenti qui avremmo
delle scoperte strane.
Presidente
- La parola al Consigliere Venturella.
Venturella (Arc-VA)
- Si è inaugurato in questo Consiglio
con l'"emendamento Ferraris e altri" il concetto del triplo
sbarramento; quando arriverà il quadruplo o il quintuplo, questo
non è dato sapere. Ho detto "il triplo sbarramento", perché il
primo è quello dell'aumento del numero di firme sui moduli; il
secondo è quello che, se il quoziente non viene raggiunto da liste
che si sono presentate e hanno ottenuto voti, sono eliminate da
tutti i calcoli delle quote elettorali; il terzo sbarramento è
quello del moltiplicare per 2 il quoziente che è necessario per
giungere qui e quindi sbarramenti su sbarramenti. Credo che in
un'elezione un gruppo anche piccolo che voglia mettersi in gioco
possa farlo e ha già problemi a presentare da 500 a 800 firme.
Ritengo che questo vezzo di cercare di mantenere la propria
posizione sia inopportuno, quindi voteremo contro
l'emendamento.
Presidente
- La parola alla Consigliera Squarzino
Secondina.
Squarzino (Arc-VA)
- Aggiungo un'informazione a quanto ha
detto il collega Venturella, nel senso che ricordiamo che questo è
un emendamento all'interno di un articolo che prevede:
"per i
partiti o gruppi politici che hanno avuto almeno un eletto nella
legislatura in corso e hanno costituito un gruppo consiliare
esistente al momento della pubblicazione del decreto di
convocazione... non è richiesta alcuna sottoscrizione"
. Noi
allora diciamo: per noi è così e chi è fuori e non ha potuto
partecipare... 5 anni sono lunghi, tante cose succedono, allora
perché si vuole che quelli che non hanno qui un eletto... essere
costretti ad aumentare non meno di 1.000 e non più di 1.500... è la
stessa cifra di elettori richiesti per chiedere un referendum
abrogativo di una legge regionale. Secondo me, è gravissimo questo,
direi che è troppo alto e noi voteremo contro non perché siamo
contro la proposta di legge, ma perché siamo contro tale
emendamento in particolare.
Presidente
- Pongo in votazione l'emendamento n. 1 del
collega Ferraris e altri, che recita:
Emendamento
Il comma 1 dell'articolo 7 è sostituito dal seguente:
"1. L'ultimo periodo del comma 2 dell'articolo 6 della l.r.
3/1993 è sostituito dal seguente:
"La lista dei candidati deve essere corredata dai moduli di
cui all'articolo 7, comma 4, contenenti le firme di non meno di
mille e non più di millecinquecento elettori.".
Consiglieri presenti: 35
Votanti: 34
Favorevoli: 29
Contrari: 5
Astenuti: 1 (Viérin Adriana)
Il Consiglio approva.
Presidente
- Pongo in votazione l'emendamento n. 10 del
collega Sandri, che recita:
Emendamento
All'articolo 7 è aggiunto il seguente comma 1 bis:
"1bis. All'articolo 6 comma 2 della legge regionale 3/1993 è
eliminato il periodo compreso tra le parole "la carica dei
sottoscrittori" e le parole "organizzazione locale".".
Consiglieri presenti e votanti: 35
Favorevoli: 5
Contrari: 30
Il Consiglio non approva.
Presidente
- Pongo in votazione l'emendamento n. 3 del
collega Sandri, che recita:
Emendamento
La lettera a) del comma 5bis dell'articolo 6 della l.r.
3/1993, come sostituito dall'articolo 7, è soppressa.
Consiglieri presenti e votanti: 35
Favorevoli: 5
Contrari: 30
Il Consiglio non approva.
Presidente
- La parola al Consigliere Sandri
sull'articolo 7.
Sandri (GV-DS-PSE)
- Voteremo contro questo articolo,
perché l'immissione dell'"emendamento Ferraris" è una specie di
"golpe", l'ho capito in ritardo dalla spiegazione che ha dato, che
furbescamente con un'abile dialettica ha fatto una piccola
confusione, non casuale ovviamente, fra lista e coalizione. Nessuno
contesta le coalizioni, noi le poniamo come un elemento
fondamentale della nostra politica, ma le coalizioni sono fatte da
liste più grosse, più piccole, qui già abbiamo fatto una strage di
quelle che non raggiungono un seggio, poi di quelle che non
raggiungono i 2 seggi che comunque loro non possono avere i
seggi... facciamo anche una strage sul soltanto presentarsi...
(interruzione della Consigliera Squarzino Secondina, fuori
microfono)
... questo è per le minoranze walser. Possiamo quindi arrivare a
un nuovo assioma: facciamo una legge più semplice che dica... non
solo siano solo i 35 Consiglieri uscenti, come abbiamo detto ieri,
ma anche i partiti uscenti... ossia d'ora in poi ci potranno solo
essere i partiti attualmente rappresentati in Consiglio, tutto il
nuovo che c'è dà fastidio...
(si accende un dibattito fuori microfono fra il Consigliere
Lattanzi e la Consigliera Squarzino Secondina, che vengono
richiamati dal Presidente)
... ma "barellate"... anche senza la stanchezza, nel senso che,
essendo stati fotografati al caffè nell'anticamera del Presidente,
adesso siete i più agitati, lo capiamo, avete la mani nella
marmellata beccati come i bambini dell'asilo! Gli elettori del
Centro-Destra da oggi sapranno come trattarvi senza problemi! Qui
torniamo al fatto che si vuole cancellare... in Valle d'Aosta,
piaccia o non piaccia, esistono 2 nuove strane formazioni
politiche: "Vallée d'Aoste Vive", ed è presente nella città di
Aosta con una significativa rappresentanza, "Renouveau Valdôtain",
che raggiungerà il "quorum" oppure no; l'"emendamento Ferraris" era
l'emendamento della paura del nuovo. Io non ho nulla da spartire
con questi gruppi, ho alcune critiche politiche da presentare nei
confronti di alcune cose dette da tali formazioni politiche, ma
certo non penso di usare il potere che attualmente abbiamo qui
dentro, di poter legiferare per impedire la presenza di queste
formazioni politiche in Consiglio regionale! Questo è un modo di
comportarsi da bari, nel poker chi gioca così è un baro! La
chiudiamo qui, è una cosa indisponente e sciocca per chi la sta
portando avanti, perché, come altre cose che sono nate nella
società, questa è l'ennesima dimostrazione che non volete tener
conto che la società valdostana è molto più avanti di dove siete
voi. Tali barriere sono come castelli di sabbia nei confronti del
mare, arriverà presto la prima onda e le cancellerà.
Si dà atto che dalle ore 20,14 presiede il Vicepresidente
Lanièce.
Presidente
- La parola al Consigliere Bortot.
Bortot (Arc-VA)
- Collega Sandri, non la chiudiamo qui,
io la riapro, perché qui stiamo bocciando il movimento che ha
eletto il Senatore della Valle d'Aosta! Non ho finito, non
consumate energie che ve ne sono rimaste poche, avete lavorato
talmente tanto in questi mesi a mediare questa schifezza
trasversale a tutti quelli che sono qui dentro... difatti tale
sbarramento è un'ulteriore conferma assieme a tale
risoluzione...
(interruzione di un Consigliere del gruppo "La Casa delle
Libertà", fuori microfono)
... non sapete? Scommetto che poi, quando "ve la ficcano sotto
il naso, la manina fa "pluff"", anche perché siete già d'accordo di
votarla senza nemmeno conoscere il contenuto. Anche il gruppo
"Stella Alpina"... ho sentito l'intervento di Viérin che lui è a
favore dei referendum, quando voterà questa cosa che rimanda in I
Commissione la disamina sulla legge referendaria... domani chiederò
spiegazioni. Continuando sulle firme necessarie... ripeto: questa
legge è il frutto della vostra paura e tale sbarramento da voi
inserito, che poco ha a che vedere con la presentazione delle liste
e molto con l'esclusione di forze politiche, è un ulteriore... che
fastidio dà se si presentano altre organizzazioni politiche? Tanto
più che, se non si arriva al 5%, non entra in Consiglio, ma può
essere un voto valido quello espresso dal cittadino anche se la sua
coalizione non raggiunge il "quorum" per entrare in Consiglio?
Oppure li cancelliamo... anzi non è che li cancelliamo, perché
l'errore sarebbe gravissimo, gli impediamo di raggiungere le firme
necessarie per presentare la lista del movimento, così evitiamo di
cancellare i voti se non raggiungono il "quorum".
Presidente
- Pongo in votazione l'articolo 7 nel testo
così emendato:
Articolo 7
(Modificazioni all'articolo 6)
1. L'ultimo periodo del comma 2 dell'articolo 6 della l.r.
3/1993 è sostituito dal seguente: "La lista dei candidati deve
essere corredata dai moduli di cui all'articolo 7, comma 4,
contenenti le firme di non meno di mille e non più di
millecinquecento elettori.".
2. Al comma 3 dell'articolo 6 della l.r. 3/1993 le parole
"del decreto del Presidente della Regione" sono sostituite dalle
parole "del manifesto di cui all'articolo 4, comma 6".
3. Il comma 5 dell'articolo 6 della l.r. 3/1993 è sostituito
dal seguente:
"5. La candidatura deve essere accettata con dichiarazione
firmata ed autenticata da un notaio o da personale delle
cancellerie e delle segreterie giudiziarie collocato nella settima
qualifica funzionale e superiori o da un segretario comunale o
altro funzionario incaricato dal sindaco. La dichiarazione di
accettazione della candidatura deve contenere l'esplicita
dichiarazione del candidato di non essere in alcuna delle
condizioni previste dall'articolo 15, comma 1, della legge 19 marzo
1990, n. 55 (Nuove disposizioni per la prevenzione della
delinquenza di tipo mafioso e di altre gravi forme di
manifestazione di pericolosità sociale). Per gli elettori residenti
all'estero l'autenticazione della firma deve essere richiesta ad un
ufficio diplomatico o consolare.".
4. Il comma 5bis dell'articolo 6 della l.r. 3/1993 è
sostituito dal seguente:
"5bis. La dichiarazione di accettazione della candidatura
deve inoltre contenere l'esplicita dichiarazione del
candidato:
a) di insussistenza a suo carico delle cause di
ineleggibilità previste dalla normativa regionale;
b) di aver preso integrale conoscenza delle disposizioni
della presente legge in materia di contenimento, pubblicità e
controllo delle spese per la campagna elettorale.".
5. I commi 8, 9 e 10 dell'articolo 6 della l.r. 3/1993 sono
abrogati.
Consiglieri presenti e votanti: 33
Favorevoli: 28
Contrari: 5
Il Consiglio approva.
Presidente -
All'articolo 8 vi è l'emendamento n. 6 del
gruppo "Arcobaleno".
La parola alla Consigliera Squarzino Secondina.
Squarzino (Arc-VA)
- Non è solo semantico, qui è la
trasformazione dal singolare al plurale... è chiaro che nel momento
in cui abbiamo chiesto e proposto che vi fosse
un'identificazione... ossia il programma ha un nome, un colore
diverso? Noi chiediamo che tale programma sia identificato con un
contrassegno in modo che sia chiara un'identità. Mi stupisco, in
questo momento in cui si sente parlare da voi tutti che l'identità
è importante, quando noi chiediamo che sia indicato in modo preciso
chi rappresenta quel programma: o una coalizione e allora è
identificabile, oppure è un programma che vedremo poi... è solo di
facciata perché nel ballottaggio quel programma viene modificato in
base alle possibilità del ballottaggio, non solo, ma viene
ulteriormente modificato dopo l'esito del ballottaggio quando
bisogna andare a governare e allora bisogna assolutamente mettere
insieme liste, coalizioni che hanno un programma diverso.
Presidente
- La parola al Consigliere Ferraris.
Ferraris (GV-DS-PSE)
- Per dare indicazione di voto
contrario, in quanto non sono previsti i contrassegni di
coalizione.
Presidente
- La parola al Consigliere Sandri.
Sandri (GV-DS-PSE)
- Annuncio il voto favorevole del
gruppo "Gauche Valdôtaine", perché la questione della simbologia
che avevamo anche proposto di poter eliminare era uno di quei temi
di mediazione che avevamo proposto al Presidente dell'"Union
Valdôtaine" e che lui non ha accettato perché non era sufficiente,
aveva bisogno di stravolgere la legge e non di accettarla per
quella che era. In questo momento, non essendoci più necessità di
mediazioni, siamo convinti della necessità delle coalizioni,
coalizioni ampie in cui vi sia la possibilità in tanti di
riconoscersi. Credo che il gallo... l'alleanza autonomista
progressista, ad esempio, abbia una buona simbologia, non si
capisce perché non possa utilizzarla anche a livello delle elezioni
regionali per cui votiamo l'emendamento e auspichiamo che la
maggioranza di questo Consiglio abbia il coraggio di guardare la
realtà anche su tale punto.
Si dà atto che dalle ore 20,21 riassume la Presidenza il
Presidente Perron.
Presidente
- Pongo in votazione l'emendamento n. 6 del
gruppo "Arcobaleno", che recita:
Emendamento
Il comma 1 dell'art. 8 è sostituito dal seguente:
"1. La lettera a) del comma 2 dell'articolo 7 della l.r.
3/1993 è sostituita dalla seguente:
"a) tre esemplari dei contrassegni con diametro di circa cm
10 e tre con diametro di circa cm 3;".".
Consiglieri presenti e votanti: 35
Favorevoli: 5
Contrari: 30
Il Consiglio non approva.
Presidente
- Pongo in votazione l'articolo 8:
Consiglieri presenti: 35
Votanti: 33
Favorevoli: 30
Contrari: 3
Astenuti: 2 (Fontana Carmela, Sandri)
Il Consiglio approva.
Presidente
- All'articolo 9 vi sono gli emendamenti n. 7
e n. 8 del gruppo "Arcobaleno".
Pongo in votazione l'emendamento n. 7 che recita:
Emendamento
Al comma 1 dell'art. 9, sostituire la dizione "non inferiore
al 20 per cento" con "non superiore ai due terzi dei
candidati".
Consiglieri presenti: 35
Votanti: 33
Favorevoli: 5
Contrari: 28
Astenuti: 2 (Borre, Viérin Adriana)
Il Consiglio non approva.
Presidente
- Pongo in votazione l'emendamento n. 8 del
gruppo "Arcobaleno", che recita:
Emendamento
Al comma 3 dell'articolo 9, dopo "contrassegni" inserire: ",
di lista e di coalizione,".
Consiglieri presenti e votanti: 35
Favorevoli: 5
Contrari: 30
Il Consiglio non approva.
Presidente
- Pongo in votazione l'articolo 9:
Consiglieri presenti: 35
Votanti: 30
Favorevoli: 27
Contrari: 3
Astenuti: 5 (Fontana Carmela, Frassy, Lattanzi, Sandri,
Tibaldi)
Il Consiglio approva.
Presidente
- All'articolo 10 vi sono gli emendamenti n. 9
e n. 10 del gruppo "Arcobaleno".
Pongo in votazione l'emendamento n. 9, che recita:
Emendamento
Al comma 1 dell'art. 10, dopo "contrassegni" inserire: ", di
lista e di coalizione,".
Consiglieri presenti e votanti: 35
Favorevoli: 5
Contrari: 30
Il Consiglio non approva.
Presidente
- Pongo in votazione l'emendamento n. 10 del
gruppo "Arcobaleno", che recita:
Emendamento
Al comma 2 dell'art. 10, dopo "contrassegni di lista"
inserire: "e di coalizione".
Consiglieri presenti e votanti: 35
Favorevoli: 5
Contrari: 30
Il Consiglio non approva.
Presidente
- La parola al Consigliere Sandri
sull'articolo 10.
Sandri (GV-DS-PSE)
- Solo per esprimere soddisfazione per
questo articolo, che predispone una piccola modifica, ma una grande
novità, in quanto il manifesto elettorale nei Comuni identificati
come facenti parte della minoranza walser, ai sensi della legge n.
47/1998, sarà predisposto anche in lingua tedesca. Credo che questo
sia un segnale importante, perché tali cittadini per la prima volta
vedranno un atto pubblico in cui è scritto anche nella lingua a cui
loro fanno riferimento. Ci sono voluti quasi 10 anni per arrivare
ad applicare per la prima volta la legge n. 47 in questo senso e mi
dispiace che anche la scheda elettorale non abbia potuto essere
scritta nelle 3 lingue, perché i Walser sono radicati in quei 3
Comuni, ma ce ne sono ovviamente in tanti Comuni della Valle e
sarebbe stata una presa di coscienza generale di tale minoranza;
questo è un passo avanti e non possiamo che esserne felici.
Presidente
- Pongo in votazione l'articolo 10:
Consiglieri presenti e votanti: 35
Favorevoli: 32
Contrari: 3
Il Consiglio approva.
Presidente
- Pongo in votazione l'articolo 11:
Consiglieri presenti e votanti: 35
Favorevoli: 32
Contrari: 3
Il Consiglio approva.
Presidente
- Pongo in votazione l'articolo 12:
Consiglieri presenti e votanti: 35
Favorevoli: 32
Contrari: 3
Il Consiglio approva.
Presidente
- Pongo in votazione l'articolo 13:
Consiglieri presenti e votanti: 35
Favorevoli: 32
Contrari: 3
Il Consiglio approva.
Presidente
- All'articolo 14 vi è l'emendamento n. 11 del
gruppo "Arcobaleno".
La parola alla Consigliera Squarzino Secondina.
Squarzino (Arc-VA)
- Qui è l'esplicitazione anche per
quanto riguarda le schede elettorali del fatto che accanto al
programma vanno indicati anche i contrassegni a colori non solo
delle singole liste, ma anche delle coalizioni di lista. Era per
ricordare l'importanza di dare una valenza politica e
programmatoria a delle coalizioni più nominali che
sostanziali.uiQui
Presidente
- Pongo in votazione l'emendamento n. 11 del
gruppo "Arcobaleno", che recita:
Emendamento
Il comma 2 dell'art. 17 della l.r. 3/1993, come sostituito
dall'articolo 14, comma 2, è sostituito dal seguente:
"2. Le schede riproducono in fac-simile, secondo l'ordine
risultato dal sorteggio, i contrassegni a colori di tutte le
coalizioni di lista e di tutte le liste non coalizzate regolarmente
rappresentate.".
Consiglieri presenti e votanti: 35
Favorevoli: 5
Contrari: 30
Il Consiglio non approva.
Presidente
- Pongo in votazione l'articolo 14:
Consiglieri presenti: 35
Votanti: 33
Favorevoli: 30
Contrari: 3
Astenuti: 2 (Fontana Carmela, Sandri)
Il Consiglio approva.
Presidente
- Pongo in votazione l'articolo 15:
Consiglieri presenti e votanti: 35
Favorevoli: 32
Contrari: 3
Il Consiglio approva.
Presidente
- Pongo in votazione l'articolo 16:
Consiglieri presenti e votanti: 35
Favorevoli: 32
Contrari: 3
Il Consiglio approva.
Presidente
- Pongo in votazione l'articolo 17:
Consiglieri presenti e votanti: 35
Favorevoli: 32
Contrari: 3
Il Consiglio approva.
Presidente
- Pongo in votazione l'articolo 18:
Consiglieri presenti e votanti: 35
Favorevoli: 32
Contrari: 3
Il Consiglio approva.
Presidente
- Pongo in votazione l'articolo 19:
Consiglieri presenti e votanti: 35
Favorevoli: 32
Contrari: 3
Il Consiglio approva.
Presidente
- Pongo in votazione l'articolo 20:
Consiglieri presenti e votanti: 35
Favorevoli: 32
Contrari: 3
Il Consiglio approva.
Presidente
- All'articolo 21 vi è l'emendamento n. 3 dei
colleghi Ferraris, Cesal, Frassy, Lavoyer e Viérin Marco.
La parola al Consigliere Ferraris.
Ferraris (GV-DS-PSE)
- Si trattava di una correzione
materiale aggiungendo la terza persona del verbo essere "è" nel
testo precedente della legge del 1993, ma la cosa è già stata
sistemata dagli uffici in un testo che era stato coordinato e
pubblicato sul Bollettino ufficiale; di conseguenza, è necessario
abrogare l'articolo 21. È necessario quindi votare positivamente
per l'emendamento.
Presidente
- Pongo in votazione l'emendamento n. 3 del
collega Ferraris, Cesal, Frassy, Lavoyer e Viérin Marco, che
recita:
Emendamento
L'art. 21 è soppresso.
Consiglieri presenti e votanti: 35
Favorevoli: 32
Contrari: 3
Il Consiglio approva.
Presidente
- Pongo in votazione l'articolo 22:
Consiglieri presenti e votanti: 35
Favorevoli: 32
Contrari: 3
Il Consiglio approva.
Presidente
- Pongo in votazione l'articolo 23:
Consiglieri presenti e votanti: 35
Favorevoli: 32
Contrari: 3
Il Consiglio approva.
Presidente
- All'articolo 24 vi è l'emendamento n. 12 del
gruppo "Arcobaleno" e n. 4 del collega Sandri.
La parola alla Consigliera Squarzino Secondina.
Squarzino (Arc-VA)
- Noi siamo comunque fiduciosi
nonostante tutto e, anche se abbiamo votato contro finora, se
questo emendamento passa, potremmo anche ripensare al nostro voto
complessivo perché, se passa tale emendamento, non ci sarà nessun
problema; i problemi che il Presidente della Regione ha: "questi
referendum sono incostituzionali, il procedimento non funziona,
andiamo incontro alla catastrofe, stiamo facendo una cosa
illegittima", se non interveniamo a bloccare un procedimento che la
legge, votata da questo Consiglio, ha indicato, una legge che lei
ha promulgato, una legge che è stata già avviata... se non si vuole
fare tutto questo, credo che la cosa migliore sia votare le
proposte del referendum. Questa è la risposta più logica, voi dite
che i referendari hanno un atteggiamento contrario al Consiglio
regionale: ma neanche per sogno! La legge referendaria è molto
chiara, vi sono delle proposte fatte da un numero non indifferente
di cittadini, quindi tale proposta viene valutata da una
Commissione che la legge prevede, la quale si esprime sulla sua
costituzionalità o meno, dopodiché questo iter prevede che la legge
approdi in Commissione e poi in Assemblea, affinché sia il
Consiglio che si assume la sua responsabilità, se il Consiglio dice
"no" a tale proposta, è semplice: ha espresso un suo parere, ma è
qui che chiedo che l'Assemblea rispetti democraticamente gli
elettori, esprime quindi un parere che gli elettori possono andare
a contestare in base alla proposta che hanno fatto. Chiedo che sia
consentito agli elettori di andare ad esprimersi in modo che sia
chiaro, nel momento in cui si fa il referendum, che le diverse
posizioni si confrontano. Se non si vuole il confronto perché lo si
teme, non si prenda la strada del bloccare i referendum, ma si
accolgano alcune di tali proposte, questa è una.
Presidente
- La parola al Consigliere Sandri.
Sandri (GV-DS-PSE)
- Noi non voteremo l'emendamento del
gruppo "Arcobaleno", perché sulla preferenza unica abbiamo delle
perplessità che abbiamo espresso più volte, anche se questo è un
ragionamento più personale, che non è impegnativo per il gruppo. Il
risultato del voto della preferenza singola è negativo per i
giovani, per le donne, per i nuovi arrivati ed è un rafforzativo di
chi già è nelle istituzioni, però in qualche modo condivido il
ragionamento della collega Squarzino, nel senso che questo è uno
dei cardini di tale riforma elettorale e noi abbiamo presentato un
emendamento all'articolo proprio perché non c'è nulla nell'articolo
perché, laddove si poteva e si doveva affrontare il problema delle
preferenze, non è stato scritto nulla. Chiediamo sia scritto in
modo semplice che si mettano 2 preferenze. Lo dico come una forma
di mediazione, nel senso che, capendo tutta una serie di
osservazioni che sono state fatte in questi mesi, non abbiamo
voluto ripresentare la questione della sola indicazione del numero
arabo, perché poteva sembrare riprendere la proposta di legge che
abbiamo appena bocciato: la n. 126, ma solo evidenziare che, pur
mantenendo l'espressione - cognome, nome e cognome o numero -, si
poteva ritornare alla legge del 1993 che aveva funzionato bene, che
era stata condivisa da un ampio "arco" costituzionale, che era
stata una giusta proporzione fra rappresentatività e correttezza
nel voto e credo che tornare a quel voto del 1993 sia una cosa
molto positiva. Penso che tutti voi vi rendiate conto che dietro
questo voto passa una parte significativa dell'avvenire politico
della Regione, quindi vi chiedo di votare in libera coscienza
ciascuno di voi, in modo che la Valle d'Aosta possa sapere cosa
pensa il Consiglio regionale su tale punto. In questo senso, a nome
anche del gruppo "Arcobaleno", chiedo la votazione a scrutinio
segreto sull'emendamento n. 4 che ho presentato.
Presidente
- Pongo in votazione l'emendamento n. 12 del
gruppo "Arcobaleno", che recita:
Emendamento
Il comma 1 dell'art. 24 è sostituito dal seguente:
"1. Il comma 2 dell'articolo 34 della l.r. 3/1993 è
sostituito dal seguente:
"2. L'elettore può manifestare la preferenza per un candidato
della lista da lui votata.".".
Consiglieri presenti: 35
Votanti: 33
Favorevoli: 3
Contrari: 30
Astenuti: 2 (Fontana Carmela, Sandri)
Il Consiglio non approva.
Presidente
- Pongo in votazione a scrutinio segreto
l'emendamento n. 4 del collega Sandri, che recita:
Emendamento
Il comma 1 dell'articolo 24 è sostituito dal
seguente:
"1. Il comma 2 dell'articolo 34 della l.r. 3/1993 è
sostituito dal seguente:
"2. L'elettore può manifestare la preferenza esclusivamente
per candidati della lista da lui votata. Il numero massimo delle
preferenze è di due.".".
Consiglieri presenti: 35
Votanti: 31
Favorevoli: 7
Contrari: 24
Astenuti: 4
Il Consiglio non approva.
Presidente
- La parola alla Consigliera Squarzino
Secondina sull'articolo 24.
Squarzino (Arc-VA)
- Questo articolo mantiene inalterato
il meccanismo delle 3 preferenze. Oggi ho sentito elogiare le 3
preferenze, perché queste danno la possibilità di votare non solo
il capo, ma anche una donna e un giovane; infatti vediamo in questo
Consiglio che abbiamo 1/3 di donne, 1/3 di giovani e 1/3 di
precedenti Consiglieri. Essendo questo il risultato di 3
preferenze, credo che... questo per dire che tutte le motivazioni
sulle 3 preferenze sono motivazioni, dal punto di vista
divulgativo, di grande democrazia, dal punto di vista sostanziale,
di palese possibilità di fare cordate e clientele... e non le
cordate e le clientele secondo i principi democratici di: "vedete,
ci saranno più donne e più giovani".
Presidente
- Pongo in votazione l'articolo 24:
Consiglieri presenti e votanti: 34
Favorevoli: 29
Contrari: 5
Il Consiglio approva.
Presidente
- Pongo in votazione l'articolo 25:
Consiglieri presenti e votanti: 35
Favorevoli: 32
Contrari: 3
Il Consiglio approva.
Presidente
- Pongo in votazione l'articolo 26:
Consiglieri presenti e votanti: 35
Favorevoli: 32
Contrari: 3
Il Consiglio approva.
Presidente
- All'articolo 27 vi è l'emendamento n. 13 del
gruppo "Arcobaleno", che recita:
Emendamento
Al 1° comma dell'art. 27, sostituire "le eventuali preferenze
espresse" con "eventuale preferenza espressa".
Posso riformulare la questione, collega Squarzino? Mi parrebbe
decaduto. Posso considerarlo tale? Grazie.
Pongo in votazione l'articolo 27:
Consiglieri presenti e votanti: 35
Favorevoli: 32
Contrari: 3
Il Consiglio approva.
Presidente
- Pongo in votazione l'articolo 28:
Consiglieri presenti e votanti: 35
Favorevoli: 32
Contrari: 3
Il Consiglio approva.
Presidente
- Pongo in votazione l'articolo 29:
Consiglieri presenti e votanti: 35
Favorevoli: 32
Contrari: 3
Il Consiglio approva.
Presidente
- All'articolo 30 vi sono gli emendamenti n.
5, n. 6 e n. 9 del Consigliere Sandri e n. 14 e n. 15 del gruppo
"Arcobaleno".
La parola al Consigliere Sandri.
Sandri (GV-DS-PSE)
- Due emendamenti che ho presentato
sono in effetti contraddittori, nel senso che il primo è molto più
radicale, ossia, prendendo atto che questa legge non modifica
nulla, è una "bufala", perché cerca di dare l'impressione di
accettare le alleanze preventive per poi non farle, credo che
sarebbe più corretto eliminare gli articoli 30-31 della proposta di
legge della nuova maggioranza e ammettere che è meglio andare a
votare con la legge attuale, che il suo ruolo lo ha fatto. Volete
mantenere un ruolo centrale, benissimo, almeno gli elettori hanno
una legge chiara e semplice da capire al posto di questo meccanismo
che è difficile da spiegare. Se tale coraggio di dire quello che
pensate non ce lo avete, propongo di tornare al discorso dei 21
seggi e qui c'è l'emendamento n. 6 che consente di estendere anche
al secondo turno i 21 e che permetterebbe di correggere, nel senso
di trovare un accordo di mediazione fra tutti, quindi di avere la
possibilità di andare incontro alla principale delle motivazioni
referendarie, fra l'altro che depotenzierebbe - ovviamente non vi
fosse - gli altri referendum e che consentirebbe di avere una
coalizione vincente al secondo turno con 21 seggi, quindi, tutto
sommato, con le condizioni di poter rispondere alle esigenze degli
elettori. Credo siano 2 passaggi importanti, penso che dentro di
voi vi sia la necessità anche di fare una valutazione. Devo dire
che, malgrado finora non abbiamo avuto dei grandissimi risultati,
sugli esiti di questo articolo anche noi possiamo ottenere aperta
una possibilità di modificare il nostro atteggiamento rispetto alla
tipologia della votazione finale e alla disposizione che il nostro
gruppo avrà a seconda della vostra risposta sull'articolo 30.
Presidente
- La parola al Consigliere Venturella.
Venturella (Arc-VA)
- Sull'emendamento n. 14 del nostro
gruppo, dato che non siamo d'accordo su questo "arzigogolato"
meccanismo, per cui poniamo il caso che liste che compongono un
programma comune sono più di una, non raggiungono il primo
quoziente, anche se sommando questi voti singoli di lista si
arrivasse a 6-7.000, questi, proprio perché non hanno ottenuto il
primo quoziente, sono esclusi da ogni conteggio. Mi pare questo
sistema di operare un sistema che ha poco significato dal punto di
vista della libera partecipazione alle competizioni elettorali, al
fatto che anche una coalizione o liste che hanno sottoscritto
programmi comuni possano partecipare in maniera libera e
democratica fino alla fine, anche se non ottengono il 5,3%, che è
il secondo quoziente, che moltiplica per 2 il primo quoziente,
credo che debbano essere contate, ma quale ragione sta sotto questo
articolo? Una ragione che potrei definire simpaticamente diabolica,
quindi tale emendamento va a correggere l'ultimo periodo della
lettera b). Credo di avere illustrato l'emendamento n. 14, ma anche
l'emendamento n. 15 perché fa parte sempre del 30... che modifica
il 50... l'emendamento n. 14 aveva una sua ragione, anche
l'emendamento n. 15 di conseguenza ha la stessa ragione... si
propone di eliminare tutta la lettera c) del comma 2 per le
evidenti ragioni che avevo spiegato.
Presidente
- Pongo in votazione l'emendamento n. 5 del
collega Sandri, che recita:
Emendamento
Gli articoli 30 e 31 della p.l. sono soppressi.
Consiglieri presenti: 35
Votanti: 32
Favorevoli: 2
Contrari: 30
Astenuti: 3 (Bortot, Squarzino Secondina, Venturella)
Il Consiglio non approva.
Presidente
- Pongo in votazione l'emendamento n. 6 del
collega Sandri, che recita:
Emendamento
L'articolo 30 della p.l. è sostituito dal seguente (di
conseguenza, l'articolo 31 è soppresso):
"Art. 30
(Sostituzione dell'articolo 50)
1. L'articolo 50 della l.r. 3/1993 è sostituito dal
seguente:
"Art. 50
(Determinazione del numero di seggi da attribuire)
1. Compiute le operazioni di cui all'articolo 49, l'Ufficio
elettorale regionale, con l'assistenza degli esperti di cui
all'articolo 8, comma 2:
a) determina la cifra elettorale di ciascuna lista. La cifra
elettorale di lista è data dalla somma dei voti validi di lista
ottenuti da ciascuna lista nelle singole sezioni;
b) divide la somma delle cifre elettorali di tutte le liste
per il numero dei consiglieri da eleggere, trascurando la parte
decimale, e successivamente elimina da tutte le operazioni di cui
al presente articolo le liste che non hanno raggiunto tale
quoziente;
c) moltiplica per due il quoziente di cui alla lettera b);
tale prodotto rappresenta la soglia minima per partecipare
all'attribuzione dei seggi;
d) determina la cifra elettorale di ogni gruppo di liste che
ha presentato un programma elettorale comune, di seguito denominato
gruppo, che è data dalla somma dei voti validi ottenuti da ciascuna
delle liste del gruppo che ha raggiunto il quoziente di cui alla
lettera b), a condizione che almeno una delle predette liste abbia
raggiunto la soglia minima di cui alla lettera c);
e) individua la lista singola o il gruppo che abbia ottenuto
il maggior numero di seggi. Qualora tale lista o gruppo abbia
conseguito almeno 21 seggi, alla lista singola o al gruppo spetta
un numero di seggi in proporzione ai voti validi raggiunti, senza
tener conti dei resti;
f) nel caso che la lista singola o gruppo che abbia ottenuto
il maggior numero di seggi non abbia già conseguito almeno 21
seggi, l'Ufficio elettorale regionale attribuisce a tale lista o
gruppo il numero di seggi necessario per raggiungere tale
consistenza, a condizione che abbia ottenuto almeno il 50 per cento
più uno dei voti validi espressi. Nel caso in cui nessuna lista
singola o gruppo abbia ottenuto almeno il 50 per cento più uno dei
voti validi, si procede ad un turno di ballottaggio nella seconda
domenica successiva al voto del primo turno. Al ballottaggio
partecipano esclusivamente le due liste singole o gruppi che
abbiano ottenuto i maggiori consensi al primo turno. A chi ottiene
il maggior numero di voti al ballottaggio, l'Ufficio elettorale
assegna 21 seggi. La ripartizione dei seggi all'interno delle liste
singole o dei gruppi si effettua proporzionalmente sulla base dei
voti ottenuti al primo turno;
g) per l'attribuzione dei seggi all'interno del gruppo che
abbia ottenuto il maggiore numero di voti validi espressi,
l'Ufficio elettorale regionale attribuisce ad ogni lista del
gruppo, che abbia conseguito almeno due seggi pieni, tanti seggi
quante volte il quoziente, ottenuto dividendo la somma dei voti
validi espressi per il numero dei seggi del gruppo, risulti
contenuto nella cifra elettorale di lista, evidenziando i resti di
ciascuna lista, e attribuisce alle liste che hanno i maggiori
resti, sempre che abbiano conseguito almeno due seggi pieni, i
seggi non assegnati;
h) l'Ufficio elettorale regionale procede a ripartire
proporzionalmente i restanti seggi tra le altre liste o gruppi che
abbiano superato la soglia minima di cui alla lettera c). A tale
fine, divide il totale dei loro voti per i seggi da assegnare,
ottenendo il quoziente elettorale di minoranza. Nell'effettuare
tale divisione non si tiene conto dell'eventuale parte frazionata
del quoziente. Divide poi i voti di lista o di gruppo per tale
quoziente. La parte intera del quoziente così ottenuta rappresenta
il numero di seggi da assegnare a ciascuna lista o gruppo. I seggi
che rimangono ancora da attribuire sono assegnati, rispettivamente,
alle liste o gruppi che, nelle divisioni, hanno ottenuto i maggiori
resti e, in caso di parità di resti, alla lista o gruppo che abbia
conseguito la maggiore cifra elettorale regionale; a parità di
quest'ultima si procede a sorteggio. Per l'attribuzione dei seggi
all'interno dei gruppi si applica il meccanismo di cui alla lettera
g).".".
Consiglieri presenti e votanti: 35
Favorevoli: 5
Contrari: 30
Il Consiglio non approva.
Presidente
- Pongo in votazione l'emendamento n. 9 del
collega Sandri, che recita:
Emendamento
All'art. 30, comma 1, che modifica l'articolo 50 della l.r.
3/1993.
Alla lettera b) dopo le parole "tale quoziente" sono aggiunte
le parole: "che rappresenta la soglia minima per partecipare
all'attribuzione dei seggi per le liste che abbiano presentato un
programma elettorale comune con altre" e alla lettera c) sono
aggiunte le seguenti parole: "per quanto riguarda le liste che non
abbiano presentato un programma elettorale comune con altre
liste".
Il restante articolo è adeguato a tale differente quoziente
per l'attribuzione dei seggi.
Consiglieri presenti e votanti: 35
Favorevoli: 5
Contrari: 30
Il Consiglio non approva.
Presidente
- Pongo in votazione l'emendamento n. 14 del
gruppo "Arcobaleno", che recita:
Emendamento
Alla lettera d) del comma 1 dell'art. 50 della l.r. 3/1993,
come sostituito dall'art. 30, eliminare la parte finale a partire
da "che ha raggiunto".
Consiglieri presenti e votanti: 35
Favorevoli: 5
Contrari: 30
Il Consiglio non approva.
Presidente
- Pongo in votazione l'emendamento n. 15 del
gruppo "Arcobaleno", che recita:
Emendamento
La lettera c) del comma 2 dell'art. 50 della l.r. 3/1993,
come sostituito dall'art. 30, è soppressa.
Consiglieri presenti e votanti: 35
Favorevoli: 5
Contrari: 30
Il Consiglio non approva.
Presidente
- La parola al Consigliere Ottoz sull'articolo
30.
Ottoz (UV)
- Sull'articolo 30, per coerenza con quanto
illustrato stamani, mi asterrò. Non è tanto che mi sembri
inutilmente complicato perché, a leggerlo bene, non è così
complicato, ma è contraddittorio in sé, pencola fra voglia di
coalizione o di gruppo e bipolarismo imperfetto, ballottaggio
eventuale, a cui si spera di non andare, perché chi va al
ballottaggio vince, perdendo, il premio di ingovernabilità, l'ho
spiegato stamani. Non mi dilungo adesso. Su questo articolo, per
coerenza, mi asterrò.
Presidente
- Pongo in votazione l'articolo 30:
Consiglieri presenti: 35
Votanti: 34
Favorevoli: 29
Contrari: 5
Astenuti: 1 (Ottoz)
Il Consiglio approva.
Presidente
- All'articolo 31 vi sono gli emendamenti n.
16, n. 17 e n. 18 del gruppo "Arcobaleno"; posso considerare
decaduti gli emendamenti n. 16 e n. 17? Grazie. Ne do
rispettivamente lettura per il verbale:
Emendamento
Il comma 5 dell'art. 50bis è così sostituito:
"5. Il voto alla lista singola o al gruppo di liste che hanno
presentato un programma elettorale comune, si esprime tracciando un
segno sul contrassegno della lista singola o della
coalizione.".
Emendamento
Il comma 5 dell'art. 50bis è così sostituito:
"5. Il voto alla lista singola o al gruppo di liste che hanno
presentato un programma elettorale comune, si esprime tracciando un
segno nella parte alta del rettangolo dove c'è la scritta
"Programma".".
La parola al Consigliere Venturella sull'emendamento n. 18.
Venturella (Arc-VA)
- Articolo 50 bis della legge
regionale... questo sistema passerà alla storia come il
"Ferrarellum", non come liscia, gassata... tale sistema che premia
prima la maggioranza, poi, se la maggioranza va al ballottaggio, la
punisce, perché far sì che al primo turno si ottengano 21 seggi
solo se si è superato il numero di Consiglieri oppure se si
recupera il 50% e se si hanno 21 seggi... si ha la governabilità;
però se al ballottaggio una lista o un programma comune vince, si
torna indietro e si danno 18 seggi. Questo è un altro bollo
sull'ingovernabilità, per cui possibilità di fare accordi, che non
avvengono in questo Consiglio, ma non sono neanche "alla luce del
sole", sono nelle solite segreterie di partito, per cui programmi
diversi potranno essere limati per fare un bel "minestrone". Con
tale emendamento facciamo sì che anche nel turno di ballottaggio vi
sia il premio di maggioranza, questo si chiama governabilità.
Presidente
- Pongo in votazione l'emendamento n. 18 del
gruppo "Arcobaleno", che recita:
Emendamento
Al comma 7 dell'art. 50bis della l.r. 3/1993, inserito
dall'articolo 31, sostituire la cifra "18" con "21".
Consiglieri presenti e votanti: 34
Favorevoli: 5
Contrari: 29
Il Consiglio non approva.
Presidente
- Pongo in votazione l'articolo 31:
Consiglieri presenti e votanti: 34
Favorevoli: 29
Contrari: 5
Il Consiglio approva.
Presidente
- Pongo in votazione l'articolo 32:
Consiglieri presenti e votanti: 35
Favorevoli: 32
Contrari: 3
Il Consiglio approva.
Presidente
- Pongo in votazione l'articolo 33:
Consiglieri presenti e votanti: 35
Favorevoli: 32
Contrari: 3
Il Consiglio approva.
Presidente
- Pongo in votazione l'articolo 34:
Consiglieri presenti e votanti: 35
Favorevoli: 32
Contrari: 3
Il Consiglio approva.
Presidente
- Pongo in votazione l'articolo 35:
Consiglieri presenti e votanti: 35
Favorevoli: 32
Contrari: 3
Il Consiglio approva.
Presidente
- Pongo in votazione l'articolo 36:
Consiglieri presenti e votanti: 35
Favorevoli: 32
Contrari: 3
Il Consiglio approva.
Presidente
- La parola al Consigliere Sandri
sull'articolo 37.
Sandri (GV-DS-PSE)
- Credo che questo sia un dato molto
importante: il fatto che vi siano degli elettori valdostani
residenti all'esterno che abbiano diritto a partecipare alle
elezioni regionali. Qui però si sarebbe potuto fare qualcosa di più
anche per controllare i costi del voto della politica: qui vi sono
155 euro che vanno a favore di quei cittadini che devono rientrare,
quindi è una bella occasione per tornare in famiglia, ma penso che
avremmo potuto prendere spunto dalla legge di Bolzano già più volte
richiamata per prevedere il voto per posta. Questo è un dato
diffuso in tutto il mondo, penso che non si è fatto in tale
occasione, ma alla prima occasione sarebbe opportuno prevedere un
meccanismo preciso e ovviamente gli uffici si metteranno nelle
condizioni di farlo, in modo da consentire il voto per posta. C'è
un dato politico dietro tutto questo che non dobbiamo dimenticare.
La partecipazione alle elezioni è un termometro della vicinanza o
lontananza della popolazione dalla politica. Dobbiamo fare di tutto
sia nel nostro comportamento, sia nelle nostre proposte politiche,
ma anche in queste forme per costruire un aggancio fra i cittadini
e la politica, quindi consentire anche il voto per posta sarebbe un
piccolo, ma importante segnale in questa ottica. Voteremo
l'articolo, ma diciamo che abbiamo perso un'occasione per fare un
passo in avanti.
Presidente
- Pongo in votazione l'articolo 37:
Consiglieri presenti e votanti: 35
Favorevoli: 32
Contrari: 3
Il Consiglio approva.
Presidente
- Pongo in votazione l'articolo 38:
Consiglieri presenti e votanti: 35
Favorevoli: 30
Contrari: 5
Il Consiglio approva.
Presidente
- Pongo in votazione l'articolo 39:
Consiglieri presenti e votanti: 35
Favorevoli: 32
Contrari: 3
Il Consiglio approva.
Presidente
- Pongo in votazione l'articolo 40:
Consiglieri presenti e votanti: 35
Favorevoli: 32
Contrari: 3
Il Consiglio approva.
Presidente
- Vi è l'emendamento n. 1 del Presidente
Caveri, di cui do lettura:
Emendamento
Dopo l'articolo 40, è inserito il seguente:
"Art. 40bis
(Disposizione finale)
1. In occasione delle prime elezioni del Consiglio regionale
successive alla data di entrata in vigore della presente legge, al
fine della sperimentazione del voto e dello scrutinio mediante
l'uso di apparecchiature elettroniche, da effettuare nelle stesse
giornate delle operazioni di votazioni e di scrutinio disciplinate
dalla l.r. 3/1993, la Giunta regionale, con propria deliberazione,
individua un numero ristretto di uffici elettorali interessati e le
modalità di svolgimento delle operazioni sperimentali.".
Do altresì lettura dell'emendamento dei Consiglieri Lavoyer,
Ferraris, Viérin Marco, Cesal e Frassy, che è in correlazione con
l'emendamento precedente e che lo sostituisce:
Emendamento
Dopo l'articolo 40, è inserito il seguente:
"Art. 40bis
(Disposizione finale)
1. In occasione delle prime elezioni del Consiglio regionale
successive alla data di entrata in vigore della presente legge, al
fine della sperimentazione del voto e dello scrutinio mediante
l'uso di apparecchiature elettroniche, da effettuare nelle stesse
giornate delle operazioni di votazioni e di scrutinio disciplinate
dalla l.r. 3/1993, la Giunta regionale, con propria deliberazione
può individuare, sentita la commissione consiliare competente, un
numero ristretto di uffici elettorali in piccoli comuni e le
modalità di svolgimento delle operazioni sperimentali.".
Presidente
- La parola al Consigliere Sandri.
Sandri (GV-DS-PSE)
- Per mozione d'ordine. Questo
emendamento non è accettabile, formalmente non è corretto, in
quanto la disposizione finale come presentata dal collega Ferraris
ed altri è stata cassata dal punto di vista dell'esposizione
finanziaria dal Coordinatore che ha presentato una modifica
articolo 40ter, che però non è stata controfirmata da nessun
Consigliere proponente. Non abbiamo quindi nessuna certezza che
questa sia stata accettata dai proponenti, non doveva essere
neppure accettata come emendamento e chiediamo sia ritirato per
insussistenza di condizioni formali. Naturalmente ci riserviamo in
caso contrario tutte le azioni relative della questione.
Presidente
- La parola al Presidente della Regione,
Caveri.
Caveri (UV)
- Ovviamente il Governo non è così
irresponsabile da presentare un emendamento che non abbia copertura
finanziaria, va detto che la versione presentata dal Consigliere
Ferraris comporta ulteriori risparmi perché si è ristretta la
sperimentazione.
Presidente
- La parola al Consigliere Sandri.
Sandri (GV-DS-PSE)
- Per chiedere una sospensione del
Consiglio per 5 minuti, perché tale questione è molto grave, non vi
è possibilità di cambiare ruolo, il Presidente della Regione non è
il Coordinatore delle finanze, non può dare nessuna garanzia in
questa maniera, non vi è alcuna possibilità di accettare tale
emendamento perché non ci sono le firme dei Consiglieri regionali,
che sono gli unici che sono detentori della potestà legislativa di
questo Consiglio. Chiedo quindi la sospensione per poter valutare
come uscire da tale questione.
Presidente
- Per quel che mi riguarda, è pienamente
ammissibile. Nel momento in cui viene depositato un emendamento che
porta la firma dei proponenti che contiene un parere finanziario, è
ovvio che i proponenti fanno proprio anche l'articolo che sta
dietro.
La parola all'Assessore al bilancio, finanze, programmazione e
partecipazioni regionali, Marguerettaz.
Marguerettaz (UV)
- Al di là della mozione, non so se è
accoglibile la sospensione ma, di fronte ad un'evidenziazione da
parte del Coordinatore, nella fase successiva c'è una proposta di
un emendamento con allegata la considerazione e il rilievo fatto
dal Coordinatore... che fa un tutt'uno del primo e del secondo
foglio... tanto che sono 2 cose allegate e quindi la proposta è
unitaria di quanto è scritto nell'emendamento e di quanto suggerito
dal Coordinatore... che è parte integrante dell'"emendamento
Ferraris".
Presidente
- Do per acquisito che sospendiamo per 5
minuti.
Si dà atto che la seduta è sospesa dalle ore 21,18 alle ore
21,27.
Presidente
- Riprendiamo i lavori.
La parola al Consigliere Ferraris.
Ferraris (GV-DS-PSE)
- Per ritirare l'emendamento.
Presidente
- L'emendamento presentato dai Consiglieri
Lavoyer, Ferraris, Viérin Marco, Cesal e Frassy in correlazione
all'emendamento n. 1 del Presidente Caveri è ritirato.
Pongo in votazione l'articolo 41:
Consiglieri presenti e votanti: 34
Favorevoli: 31
Contrari: 3
Il Consiglio approva.
Presidente
- Emendamento n. 7 del collega Sandri.
La parola al Consigliere Sandri.
Sandri (GV-DS-PSE)
- Questo rientra nel testo di tale
provvedimento, anche perché ha avuto l'accortezza questa proposta
di legge... noi lo abbiamo approvato in tali articoli con assoluta
convinzione... di modificare agli articoli 3 e 4 la parola
"sessi"
con la parola
"generi"
, quindi abbiamo fatto
un piccolo passo avanti. Un altro piccolo passo avanti sarebbe
quello di modificare le parole
"candidato/candidati"
solo
maschile in
"candidata/candidato"
o
"candidate/candidati"
, comprensivi degli articoli e
preposizioni articolate necessarie nel contesto: questo renderebbe
concreta la visione anche legislativa della differenza di genere. È
una presa di coscienza che finora non avete voluto tenere in
considerazione, ma io vi ripropongo anche questa volta in modo che
a furia "di battere il chiodo" magari si riesca ad ottenere un
risultato.
Presidente
- La parola alla Consigliera Squarzino
Secondina.
Squarzino (Arc-VA)
- Ieri quando abbiamo discusso un
simile emendamento qualcuno si era molto inalberato per le cose che
avevo detto a sostegno di questa scelta. Credo che forse qualcuno
ha capito che non valeva la pena di intervenire in modo così
drastico contro un emendamento che va in un'ottica di parità nel
linguaggio. Oggi, magari dopo aver riflettuto sul fatto che ieri è
stata presa una decisione insensata, si accoglie questo
emendamento. Accogliere l'emendamento non vuol dire che
automaticamente tutte le leggi si cambiano, ma si comincia con
questa e poi di volta in volta si procede. Credo sia possibile dare
un segnale forte in tale senso. Spero che vi sia da parte dei
colleghi la volontà di accettare questi emendamenti.
Presidente
- Pongo in votazione l'emendamento n. 7 del
collega Sandri che recita:
Emendamento
Le espressioni "candidato" e "candidati", ovunque ricorrano
nel testo della l.r. 3/1993, sono sostituite rispettivamente da
"candidata/candidato" e "candidate/candidati", comprensive degli
articoli o delle preposizioni articolate necessari nel
contesto.
Consiglieri presenti: 35
Votanti: 29
Favorevoli: 5
Contrari: 24
Astenuti: 6 (Borre, Cesal, Charles Teresa, Ottoz, Viérin
Adriana, Viérin Laurent)
Il Consiglio non approva.
Presidente
- Pongo in votazione l'emendamento n. 8 del
collega Sandri che recita:
Emendamento
Le espressioni "elettore" e "elettori", ovunque ricorrano nel
testo della l.r. 3/1993, sono sostituite rispettivamente da
"elettrice/elettore" e "elettrici/elettori", comprensive degli
articoli o delle preposizioni articolate necessari nel
contesto.
Consiglieri presenti: 35
Votanti: 29
Favorevoli: 5
Contrari: 24
Astenuti: 6 (Borre, Cesal, Charles Teresa, Ottoz, Viérin
Adriana, Viérin Laurent)
Il Consiglio non approva.
Presidente
- Pongo in votazione la tabella A nel nuovo
testo della I Commissione:
Consiglieri presenti e votanti: 35
Favorevoli: 30
Contrari: 5
Il Consiglio approva.
Presidente
- L'emendamento n. 2 dei Consiglieri Ferraris,
Cesal, Frassy, Lavoyer e Viérin Marco prevede la sostituzione delle
tabelle B e D; ne do lettura:
Emendamento
Le tabelle B e D allegate al nuovo testo della p.l. n.
168/XII, predisposto dalla I Commissione consiliare, sono
sostituite dalle tabelle B e D allegate al presente
emendamento.
Allegati
(Omissis)
Presidente
- Pongo in votazione la tabella B così come
risulta dall'emendamento n. 2 del Consigliere Ferraris e altri:
Consiglieri presenti: 35
Votanti: 33
Favorevoli: 30
Contrari: 3
Astenuti: 2 (Fontana Carmela, Sandri)
Il Consiglio approva.
Presidente
- Pongo in votazione la tabella C nel nuovo
testo della I Commissione:
Consiglieri presenti: 35
Votanti: 33
Favorevoli: 30
Contrari: 3
Astenuti: 2 (Fontana Carmela, Sandri)
Il Consiglio approva.
Presidente
- Pongo in votazione la tabella D così come
risulta dall'emendamento n. 2 del Consigliere Ferraris e altri:
Consiglieri presenti: 35
Votanti: 33
Favorevoli: 30
Contrari: 3
Astenuti: 2 (Fontana Carmela, Sandri)
Il Consiglio approva.
Presidente
- La parola al Consigliere Sandri, per
dichiarazione di voto sulla proposta di legge n. 168.
Sandri (GV-DS-PSE)
- Alla fine di 2 giorni di ampie
discussioni, direi anche di un notevole valore politico, perché ci
siamo confrontati a viso aperto, abbiamo confrontato posizioni
differenziate, però penso che sia stato fatto tutto da parte di
tutti con la volontà di difendere le proprie posizioni, ma anche di
agire per il bene della Valle d'Aosta. Credo che questo sia un
segnale positivo per la politica, perché in quest'aula è stato
fatto un lavoro positivo e concreto, poi ovviamente voterò come il
gruppo "Gauche Valdôtaine-Democratici di Sinistra" contro tale
proposta di legge perché non ha recepito nessuno dei cardini che
volevamo e che riassumo brevemente: le quote rosa, la scelta delle
2 preferenze e la decisione di avere un meccanismo con alleanze
preventive che garantisca la governabilità sia al primo che al
secondo turno. Siamo abbastanza delusi di quello che è venuto fuori
come risultato finale e non possiamo che prendere atto che forse
sarebbe stato più onesto sugli articoli 30-31 rinunciare a
modificare la legge vigente perché è quello che è successo nel
testo finale. Proprio perché questa legge ha un'importanza che va
al di là delle leggi ordinarie, in quanto tutelata dall'articolo 15
dello Statuto, quindi ha una valenza particolare... credo che siamo
tutti chiamati ad esprimere in senso libero da condizionamenti.
Questa è una legge importante perché sapete che sarà in base anche
ai risultati del prossimo turno elettorale che si disegnerà il
futuro della nostra Regione in un passaggio particolarmente
delicato; ognuno di noi ha la responsabilità di dare alla Valle
d'Aosta la possibilità di esprimersi nel modo più corretto
possibile. Ognuno di noi ha le proprie convinzioni, credo che
questo debba muoverci nel momento in cui diamo il voto finale ed è
per questo motivo che con la Consigliera Fontana e con i 3
Consiglieri del gruppo "Arcobaleno" chiediamo che la votazione
finale sia a scrutinio segreto.
Presidente
- La parola alla Consigliera Viérin
Adriana.
Viérin A. (UV)
- Nous venons d'achever ce lourd et
difficile travail en matière électorale, un travail lourd vu les
échéances qui incombaient et qui nous ont amenés à concentrer la
discussion sur un nombre significatif de propositions de loi. Tout
d'abord un remerciement donc à tous ceux qui se sont engagés au
sein des Commissions et de cette salle - comme le disait M. Sandri
tout à l'heure -, afin de permettre de trouver un point d'accord
entre les différentes positions, mais aussi un remerciement sans
provocations aux promoteurs des référendums, sans qui, il est fort
probable, nous n'aurions pas abordé ce thème, tout au moins pas
dans cette séance, comme l'avait très bien rappelé le Chef de
groupe de l'"Union Valdôtaine" ce matin. Nous avons donc avancé,
comme Conseil de la Vallée, dans l'application de notre Statut
d'autonomie en votant des lois dont la compétence nous revient aux
termes de son article 15. Nous sommes donc parvenus à obtenir un
résultat dans le respect de la règle démocratique, de la volonté de
la majorité.
La centralité du Conseil, qui est chère à plusieurs personnes
ici, pour ce qui est de l'action législative, a été confirmée; sa
valeur symbolique aussi a été rétablie. J'en suis heureuse d'un
côté même si je suis toujours très prudente envers les symboles,
car s'ils incarnent la mémoire et ils peuvent être le "carburant"
qui donne un nouvel élan à l'action, l'histoire nous apprend que la
politique des symboles est aussi dangereuse, car elle fait appel à
l'émotion et non à la critique.
"Le symbole ça peut tuer
l'histoire..."
- disait Vincent Duclert, un historien -
"...
ça peut faire perdre de vue le bon chemin"
. Malheureusement
nous avons été obligés de travailler dans l'urgence, avec une hâte
sans pareil et en engageant un tour de force tout à fait
inhabituel. Nous n'avons certainement pas donné une image de pleine
efficacité au peuple, bien que nous nous sommes démontrés
efficients et rapides. Quelques réflexions s'imposent donc quant à
la méthode, quant au message que nous avons transmis. Est-ce que
les temps très limités nous ont permis de forger un bon travail du
point de vue technique? J'espère que oui. Encore: est-ce que nous
avons su satisfaire pleinement les attentes des Valdôtaines et des
Valdôtains, de nos concitoyens, des électrices et des électeurs à
qui nous devons nous, les Conseillers, répondre de notre action à
tout moment? J'espère que oui. Pourquoi cette incertitude, cette
inquiétude, dirais-je? Tout simplement car je suis, nous sommes que
des représentants. Le Conseil, il est vrai, il est central dans le
cadre des institutions régionales, mais il n'est pas souverain de
par lui-même: il l'est seulement car il est le représentant du seul
et unique souverain qui est le peuple et le peuple souverain nous
regarde, nous évalue, nous sollicite. Les propositions
référendaires ne sont qu'un exemple. Le peuple souverain en 2003
nous a fait confiance et cette confiance nous devons démontrer
d'avoir su la mériter, nous devons jour après jour la soigner, à
tout moment. Nous sommes, nous, des représentants et, en tant que
tels, nous ne devons jamais donner l'impression de nous conduire
comme des souverains ou, pire encore, croire d'être des souverains.
Je veux continuer à croire que nous avons agi démocratiquement pour
remplir nos fonctions de représentants dans le seul but de
concrétiser la compétence statutaire en matière électorale. Je veux
croire que nous avons travaillé avec la conviction que la matière
électorale, étant complexe et prioritairement technique, demande un
examen et un débat qui soient techniques et pour cela oui le
Conseil de la Vallée est sûrement le siège privilégié. Je ne
pourrais jamais accepter de travailler à des fins moins nobles,
visant tout simplement au maintien du pouvoir et négligeant le rôle
et le désir de la Communauté. Si quelqu'un par contre l'a fait,
qu'il le sache, il a trahi la démocratie. Nous avons... vous
avez... ceux qui y ont travaillé de plus... avec des grandes
difficultés travaillé pour trouver des équilibres, poussés ou
entraînés par des événements extérieurs à cette Assemblée. Nous
avons, vous avez essayé d'améliorer notre système, de l'intégrer et
de le reformer. Juste! Le Conseil ne fait pas de révolutions, mais
au maximum il doit faire des réformes et donner des réponses
claires et concrètes. Les révolutions c'est le peuple qui les fait
normalement, c'est le peuple qui envoie des signaux préalables en
ce sens à ceux qui le gouverne; à nous il nous revient de les
composer ces messages. Si nous avons bien compris ces signaux, si
nous retrouvons... si nous savons, si nous saurons retrouver le
collant nécessaire entre la Communauté et le Palais, ou les Palais,
si la majorité de ce Conseil reflète concrètement la majorité des
Valdôtaines et des Valdôtains, alors nous pourrons dire d'avoir
bien travaillé; si nous savons l'écouter, si nous saurons
l'écouter, le peuple nous le dira.
Presidente
- La parola al Consigliere Ferraris.
Ferraris (GV-DS-PSE)
- Intanto per fare una dichiarazione
di voto a favore, credo che il Consiglio abbia fatto un buon lavoro
e con questo ringrazio anche tutti coloro che sono intervenuti.
Intendo qui leggere pubblicamente una lettera che mi è stata
inviata oggi pomeriggio da Elio Riccarand, che lo scorso lunedì
sera era qui sotto nel salone della Regione a parlare dei problemi
della democrazia e a difenderla. I contenuti li giudicherete voi,
ma credo che una lettera di questo genere sia grave per chi l'ha
scritta e per tutti noi, dopodiché ne leggerò il testo e penso
anche che contenga una presa di posizione che tende a delegittimare
il ruolo del Consiglio a favore di un cosiddetto "libero e sovrano
voto popolare", rispetto al quale nessuno di noi ha nulla da dire e
nulla da obiettare. Leggo questa lettera perché mi pare di una
gravità assoluta:
"Caro Piero,
grande è lo stupore, e non solo mio, per il tuo atteggiamento
sulla riforma elettorale e le proposte di iniziativa popolare. Il
motivo di questa mia lettera aperta non è tuttavia sulle
valutazioni che ti hanno portato a prendere una posizione in
contrasto con tutte le forze del Centro-Sinistra, dell'Alleanza
autonomista-progressista e del tuo stesso Partito..."
- ossia
traditore del popolo -
il compagno che sbaglia
"... la
domanda riguarda un aspetto circoscritto, ma molto rilevante. Tu in
questi giorni hai più volte affermato che la legge di cui sei
relatore "non rappresenta nessun impedimento a che si facciano i
referendum", e che non capisci l'irritazione di molti nei tuoi
confronti perché "i cittadini avranno modo di esprimersi
democraticamente con i referendum, senza impedimenti".
A molti di noi che hanno sottoscritto le proposte di
iniziativa popolare sembra invece che la proposta di cui tu sei
relatore sia fatta proprio per impedire il referendum
sull'iniziativa popolare delle alleanze preventive.
Tu dici che non è così. Voglio prendere per buona questa tua
affermazione, ma questo significa che nei prossimi giorni il
Presidente della Regione indirà il Referendum popolare per il
prossimo novembre su tutte e quattro le proposte di iniziativa
popolare senza neppure sentire il parere della Commissione
regionale per i procedimenti referendari. Consultazione che deve
intervenire solo qualora sia stata approvata una legge che
recepisca "i principi ispiratori ed i contenuti essenziali"
dell'iniziativa popolare. Così non è, secondo noi promotori
dell'iniziativa popolare. Ma così non è, secondo quanto ho capito,
anche secondo te che sei il relatore della Pdl n. 168.
Se nei prossimi giorni il Presidente della Regione indirà i 4
Referendum ti darò atto che non avevi intenzione di impedire l'iter
referendario, se, però ciò non avvenisse, le tue affermazioni
subirebbero una clamorosa smentita e non potresti certo sottrarti
alla responsabilità di aver spalleggiato chi voleva impedire il
libero e sovrano voto popolare."
.
Ritengo che questa lettera si commenti da sola, mi si
attribuiscano potestà titaniche che penso di non aver avuto, ma
credo che per chi si fa paladino della democrazia essere l'autore
di missive di tale genere sia un fatto che non ha bisogno di altri
commenti. Con questo confermo il voto e chiedo vi sia un voto ampio
a sostegno di tale proposta di legge, anche perché con questo
provvedimento credo sia caduta la "maschera" ai comitati
referendari.
Presidente
- La parola al Consigliere Bortot.
Bortot (Arc-VA)
- Di "maschere" ne stanno cadendo
parecchie, non so quella di Riccarand, risponderà lui, ma le nostre
e le vostre qui dentro sono cadute. Prima ridevamo, la collega
Squarzino ed io, e il Presidente ne ha chiesto il motivo... svelo
subito l'"arcano": stavamo immaginando il nostro ruolo se voi
aveste mediato, come avete sempre dichiarato, sulle proposte che vi
sono fatte in dirittura di arrivo; ad esempio, se alla preferenza
unica dei referendari a 3 delle vostre si accettavano le 2 del
Consigliere Sandri, che ruolo avremmo avuto noi Consiglieri,
legittimati a svolgere il nostro ruolo senza vincolo di mandato nei
confronti dei referendari? Se aveste accettato il simbolo delle
alleanze preventive oppure le quote rosa fossero passate da 2/3 o
1/3 a 1/4 o 3/4, che ruolo avreste dato a noi di intervenire nei
confronti dei referendari per dire: "tutto sommato, non abbiamo
portato a casa quello che ci proponevamo e comunque è stato fatto
uno sforzo non indifferente"... e forse noi 3 ci saremmo anche
potuti mettere in gioco. Vi ringrazio che, da quel punto di vista,
"ci avete tolto le castagne dal fuoco", noi non possiamo svolgere
alcun ruolo.
L'altra lezione che ho imparato... è un anno che sono qui...
adesso il Presidente Caveri è di malumore... è un anno che sono qui
in qualità di professionista e vuole mandarmi a casa perché sono
vecchio; lui è 20 anni che fa il professionista della politica e ha
accumulato anche 2 o 3 pensioni, io ne ho una sola dopo 37 anni di
contributi di 712 euro, non mi sembra giusto che debba essere io ad
andare a casa solo perché sono più vecchio di lui, ma come
professionista il più vecchio è lui, anche perché se invece sul
piano fisico devo fare qualche comparazione... non prendo a
riferimento nessuno degli avversari però, rispetto a Rutelli che
sta dalla mia parte, qualcosa avrei da dire sul piano delle
capacità politiche, facendo le debite proporzioni. Morale, l'altra
cosa che ho imparato è che per far lavorare la maggioranza di
questo Consiglio... perché su tale proposta di legge ci avete
escluso... su altri argomenti importantissimi per la Regione e per
i suoi abitanti... la lezione che traggo sapete qual è? È che devo
mettermi a raccogliere firme per altri referendum, perché ho notato
che da dichiarazione comune i referendum mi sono serviti da stimolo
per fare buone leggi per il popolo valdostano. Vuol dire che non
più da dilettante, ma da professionista continuerò a stare in
piazza a raccogliere firme affinché ci siano buone leggi che
boccino le cattive leggi sulle quali raccogliamo le firme. Il
Consiglio è contento perché finalmente ha riacquisito la sua
sovranità, noi siamo contenti che abbiamo raccolto firme su
problematiche che risolvono i problemi dei Valdostani, i Valdostani
sono contenti perché vedono risolti i loro problemi e vissero
felici e contenti...
Presidente
- La parola al Consigliere Viérin Marco.
Viérin M. (SA)
- Molto sinteticamente, il pieno nostro
sostegno al collega Ferraris, per noi da un punto di vista
complessivo questa cosa è grave, ma conferma tutto quello che
abbiamo detto oggi in aula: i referendari avevano solo un
obiettivo, non di risolvere o dare risposte, ma di mantenere in
piedi una battaglia puramente demagogica e politica, perché non
hanno niente da dire sulle cose da fare per risolvere i problemi
della gente valdostana, infatti se cadono tali quesiti
referendari... e con tale lettera... dimostrano che non hanno altre
idee di sviluppo per questa Valle.
Presidente
- La parola al Consigliere Lattanzi.
Lattanzi (CdL)
- È stata una lunga maratona per cui sarò
sintetico. Permettetemi di ringraziare il gruppo dei volenterosi:
quelli che hanno voluto accettare una sfida e che credo oggi
possano dire di averla vinta, insieme a tutti i movimenti politici,
individui, Consiglieri che hanno voluto sostenerli in questa sfida:
quella di dare alla Regione una riforma elettorale di larghe
intese, non - caro Consigliere Sandri - di nuove maggioranze,
perché, nonostante tu per 3 giorni abbia raccontato che c'è una
nuova maggioranza, è evidente che sulle riforme elettorali si fanno
le larghe intese, quelle che a Roma non siete capaci di fare,
quelle che a Roma hanno impedito a una Nazione di avere una
governabilità e una stabilità. Noi invece crediamo che tale riforma
elettorale migliori l'attuale esistente e che quella nuova porterà
ai cittadini maggiori opportunità di decidere le sorti di questa
Regione; abbiamo condiviso la necessità di tale cambiamento,
certamente si poteva fare di più, ma il massimo che è stato fatto è
quello che era possibile e io sono orgoglioso di aver contribuito a
questo lavoro. Ringrazio il collega Frassy per aver partecipato, a
nome del gruppo, al gruppo dei volenterosi, che sono stati
Consiglieri regionali, uomini di buona volontà che contro gli
"sfasciatori di carrozze" hanno dato a questa Regione una speranza:
la prossima primavera la speranza di potersi scegliere coalizioni
di programma con maggioranze reali e non fittizie, con quote rosa
presenti nelle liste, con l'opportunità di scegliere i candidati
che preferiscono e non quelli imposti dai partiti. Ringrazio tutti
i colleghi, gli uffici che hanno assistito i nostri colleghi in
questo percorso importante e, visto che una riforma elettorale si
fa ogni 20 anni, tutti voi, perché avete partecipato a tale
lavoro.
Presidente
- Pongo in votazione a scrutinio segreto la
proposta di legge nel suo complesso:
Consiglieri presenti e votanti: 35
Favorevoli: 30
Contrari: 5
Il Consiglio approva.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK