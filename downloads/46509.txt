Consiglio Regionale della Valle d'Aosta - Oggetto del Consiglio n. 2924 del 9 novembre 2023 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
FINANZA REGIONALE E LOCALE
Programmazione
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 2924 del 9 novembre 2023 - Resoconto
OGGETTO N. 2924/XVI - Continuazione della trattazione del
Documento di Economia e Finanza Regionale (DEFR) per il triennio
2024-2026. (Approvazione di sei ordini del giorno. Reiezione di
quattordici ordini del giorno. Ritiro di quattro ordini del
giorno).
Bertin (Presidente) -
Alla presenza di 28 Consiglieri,
possiamo riprendere i lavori.
Ricordo che abbiamo ancora 59 ordini del giorno, oltre che
l'approvazione di emendamenti al Documento.
Sentita adesso la Conferenza dei Capigruppo, per chiudere il
punto dell'ordine del giorno aperto, ho convocato il Consiglio
regionale per domani mattina alle ore 09:00, al fine di poter
esaurire questo punto all'ordine del giorno, salvo disposizioni
diverse che, nel caso, verrebbero prese questo pomeriggio.
Siamo all'ordine del giorno n. 6 della Lega. Consigliera
Foudraz, ha facoltà di illustrarlo.
Foudraz (LEGA VDA) -
Grazie Presidente. Quest'ordine del
giorno pone l'attenzione sulla possibilità eventuale, in accordo
con le istituzioni scolastiche, di rendere strutturali i percorsi
formativi per ottenere la certificazione di operatore
socio-sanitario per i ragazzi che frequentano gli ultimi due anni
delle scuole superiori di secondo grado ad indirizzo
socio-sanitario-assistenziale.
Visto il capitolo 1.5, "Beni e attività culturali, sistema
educativo e politiche per le relazioni intergenerazionali" al punto
"Sistema educativo" del Documento di Economia e Finanza che stiamo
analizzando, dove si sottolinea quella che è l'importanza del ruolo
della scuola, che è un fattore determinante per il futuro del Paese
e che deve quindi tenere conto dei cambiamenti di questi ultimi
anni, caratterizzati dall'emergenza sanitaria offrendo delle nuove
prospettive;
considerato l'attuale contesto economico e sociale;
preso atto che anche nella nostra regione vi è una carenza di
personale nel settore sanitario socio-assistenziale, e più volte in
quest'Aula abbiamo affrontato la tematica;
considerato altresì che i corsi per operatore socio-sanitario
hanno di norma una durata totale di mille ore, suddivise in 550 ore
di teoria e 450 ore di stage nei contesti ospedaliero e
socio-assistenziale;
evidenziato che sarebbe opportuno rendere strutturali i percorsi
formativi per ottenere detta certificazione per gli studenti che
frequentano gli ultimi due anni delle scuole superiori di secondo
grado ad indirizzo sanitario socio-assistenziale, proprio per poter
sopperire a quella mancanza di figure professionali e consentire
una prospettiva lavorativa qualificata futura agli stessi e
garantire un numero sufficiente di operatori in questo settore,
stante anche la direzione che prenderà la sanità valdostana con una
maggiore attenzione ai territori, la riorganizzazione dei servizi
sanitari a seguito dell'approvazione del Piano della salute e del
benessere sociale, al fine di facilitare il passaggio del paziente
tra l'ospedale, le strutture intermedie e il domicilio e dare
quindi conseguentemente risposte eque, rapide ed efficienti ai
bisogni di salute della cittadinanza valdostana.
Perché si chiede di rendere strutturali questi percorsi
formativi? Perché purtroppo attualmente, dalle informazioni
assunte, non è così. Al momento, questi percorsi formativi vengono
proposti solo per gli studenti frequentanti l'ultimo anno di scuola
superiore di secondo grado, con apposito indirizzo di studi, ma
ogni anno si ripresenta la problematica per cui fino al mese di
maggio (quindi quasi al termine dell'anno scolastico) non si sa
bene se il corso verrà effettuato nel successivo anno di studi.
Ecco perché sarebbe necessario strutturare questi percorsi
formativi ogni anno, dando quindi certezze a coloro che stanno
affrontando questo percorso di studi, ma anche al personale docente
che ruota attorno, e sarebbe da valutare, ovviamente sempre sentite
le Istituzioni scolastiche, di estendere questi percorsi formativi
agli ultimi due anni di frequenza di scuola superiore, proprio per
non appesantire l'ultimo anno di scuola che vede i ragazzi già
notevolmente impegnati per affrontare al meglio l'esame di Stato a
conclusione del loro percorso scolastico.
Per le motivazioni che ho appena esposto, con quest'ordine del
giorno il Consiglio regionale impegna il Governo regionale a
valutare, in accordo con le Istituzioni scolastiche interessate, la
possibilità di rendere strutturali i percorsi formativi per
ottenere la certificazione di operatore socio-sanitario per i
ragazzi frequentanti gli ultimi due anni delle scuole superiori di
secondo grado ad indirizzo socio-sanitario-assistenziale.
Grazie.
Presidente -
Assessore Bertschy, ha facoltà di
intervenire.
Bertschy (AV-VdA Unie) -
Grazie consigliera Foudraz. Noi,
se c'è la disponibilità, emenderemo il testo, condividendo
l'obiettivo, e leggerò l'emendamento velocemente.
Dopo "Preso atto", cancellando "Evidenziato", si dice: "Ritenuto
opportuno valorizzare l'esperienza avviata a partire dal 2019
relativamente ai percorsi integrativi rivolti agli studenti dei
percorsi di istruzione professionale ad indirizzo sanitario e
socio-assistenziale e finalizzati al conseguimento della qualifica
di Operatore socio-sanitario che ha permesso da un lato a molti
giovani di investire nella loro formazione e avvicinarsi con
maggiore facilità al mondo del lavoro e dall'altro rispondere ai
fabbisogni professionali del settore".
Nell'impegno diremmo: "Impegna il Governo regionale a valutare,
in accordo con le Istituzioni scolastiche interessate, la
possibilità di strutturare e rendere stabili  percorsi
integrativi al curricolo dei percorsi di istruzione professionale
ad indirizzo socio-sanitario-assistenziale con l'obiettivo di
promuovere attività di orientamento alle professioni del settore e
azioni formative finalizzate al conseguimento di qualificazioni
professionali spendibili nel mondo del lavoro o alla prosecuzione
degli studi".
Questo perché l'innovazione introdotta in Valle d'Aosta nel
2019, che ci porta un passo avanti a tante altre Regioni, cioè
quella di permettere in maniera volontaria ai ragazzi di iscriversi
nel quarto e quinto anno ad un percorso che permette loro di
acquisire una serie di crediti per arrivare alla conclusione del
diploma e ad ottenere la qualifica, va potenziata, ma soprattutto
vanno potenziate una serie di possibilità in più che vorremmo dare
ai ragazzi: vorremmo provare a ragionare sull'assistenza allo
studio odontoiatrico, alla tata familiare piuttosto che
interessarli ad esperienze di tipo socio-sanitario, anche per
stimolarli nel percorso successivo.
Con questa precisazione e con l'idea di rendere strutturale
quello che oggi è stato avviato in maniera sperimentale, vi
chiediamo la disponibilità ad emendare il testo dell'ordine del
giorno e a lavorare insieme a voi, offrendo anche tutti i dati che
sono già a disposizione.
Presidente -
Consigliera Foudraz, a lei la parola.
Foudraz (LEGA VDA) -
Grazie Presidente, grazie
Assessore.
Io sono stupita perché è la prima volta in tre anni che mi viene
accolto un ordine del giorno: direi una vittoria! Sono veramente
contenta e quindi come gruppo Lega Vallée d'Aoste accogliamo
veramente di buon grado gli emendamenti da lei proposti, che vanno
comunque nell'ottica di rendere spendibile la professionalità
acquisita dai ragazzi che frequentano questo percorso di studi e
che danno anche quell'appiglio in più, quella voglia in più, di
fare ancora meglio e ai tanti docenti che con passione e con
dedizione stanno istruendo i nostri ragazzi.
Per una volta abbiamo la stessa visione, grazie.
Presidente -
Mettiamo in votazione l'ordine del giorno
così come emendato. La votazione è aperta. La votazione è
chiusa.
Presenti, votanti e favorevoli: 34
L'ordine del giorno è approvato all'unanimità.
Ordine del giorno n. 7, sempre della Lega. Si è prenotato Lavy,
ha facoltà d'intervento.
Lavy (LEGA VDA) -
Grazie Presidente. È un ordine del
giorno che riprende un'iniziativa che avevo già sottoposto quando
alle Opere pubbliche era ancora assessore Carlo Marzi che aveva
preso un impegno personale per approfondire il tema dei
collegamenti intervallivi.
In Commissione abbiamo saputo che comunque si lavorerà per il
collegamento con una pista sul Colle Ranzola, quindi fra Brusson e
Gressoney-Saint-Jean, però è necessario fare - credo - uno studio
generale su tutta la Valle d'Aosta, c'è la questione del Colle del
Nivolet che verrà trattata anche in altre iniziative e, prendendo
spunto da quelli che sono gli scritti che si trovano nel Piano
regolatore voluto da Olivetti negli anni '30, si può benissimo
vedere come certe zone, che non sono collegate con collegamenti
intervallivi, hanno un problema di sviluppo economico, sociale e
turistico.
Con quest'ordine del giorno allora si vuole impegnare il Governo
a fare uno studio per quanto riguarda dei collegamenti intervallivi
che possono essere stradali o di altra tipologia, ma anche a fare
una sorta di studio storico sulla viabilità in Valle d'Aosta, per
vedere effettivamente quali siano state le conseguenze o meno di
una mancanza di collegamenti intervallivi, anche poi in un'ottica
della chiusura del Traforo del Monte Bianco e anche della chiusura
della ferrovia. Grazie.
Presidente -
L'assessore Sapinet ha facoltà di
parola.
Sapinet (UV) -
Grazie Presidente, grazie collega, buon
pomeriggio.
Ad oggi non risultano redatti studi complessivi sul territorio
valdostano volti ad implementare i collegamenti intervallivi, ma va
evidenziato che la tematica si inserisce in un quadro decisamente
peculiare, sia per le caratteristiche geografiche del territorio,
sia per la sua morfologia che va attentamente analizzata e
valutata; ricordo che la nostra regione ha un'altezza media di
oltre 2.100 metri e solo il 20% della superficie è al di sotto dei
1.500 metri (dati che ovviamente conosce bene).
La redazione di uno studio relativo alla realizzazione di nuovi
collegamenti intervallivi viabili comporterebbe sicuramente la
necessità di approfondire specifiche tematiche, quali la difficoltà
di realizzazione delle infrastrutture, costi di manutenzione e di
gestione, la costante e difficoltosa attività manutentiva delle
stesse, la necessità di prevedere un adeguato servizio di sgombero
della neve, qualora si decidesse di mantenere il collegamento
aperto anche durante la stagione invernale.
Non ultimo, l'aspetto connesso ai maggiori costi legati alla
realizzazione di opere a quote elevate.
Diversa è invece la fattispecie di collegamenti intervallivi su
piste o utilizzando parte di infrastrutture poderali di Protezione
Civile, di servizio alle infrastrutture tecnologiche già esistenti,
che si potrebbero realizzare magari in casi puntuali e specifici,
che potremmo definire "casi scuola" - lei ha citato anche il caso
del Colle Ranzola, che è quello sul quale si stanno facendo dei
ragionamenti e degli approfondimenti e che si sta cercando di
mandare avanti - anche in relazione all'evoluzione climatica,
turistica e di supporto alla Protezione Civile in cui negli ultimi
anni abbiamo sperimentato la necessità. Su questo, come detto, si
sta ragionando e anche valutando la questione sotto gli aspetti
legati alla tutela del paesaggio, alle ricadute sociali e alle
possibili ricadute in merito economico e, nello specifico, in
ambito di sviluppo turistico.
Questo è un piccolo passo che va nella direzione che anche lei
richiede, sicuramente un primo passo.
Riguardo all'impegnativa, quindi di un qualcosa di più profondo,
allo stato attuale, pur mantenendo l'impegno di approfondire e di
portare avanti tutti i ragionamenti del caso, si chiede il ritiro
o, in alternativa, ci asterremo. Grazie.
Presidente -
Consigliere Lavy ne ha facoltà.
Lavy (LEGA VDA) -
Grazie Presidente. Si dice che non c'è
uno studio, che bisogna approfondire tutta una serie di questioni
che potrebbero essere approfondite con uno studio, che però non
volete approvare.
È paradossale, quindi di certo noi non ritiriamo l'ordine del
giorno.
La risposta che mi ha dato l'assessore Marzi quando avevo
portato l'interpellanza mi aveva soddisfatto di più; questo,
sinceramente, mi sembra un po' un modo per lavarsi le mani.
Grazie.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti: 34
Votanti: 15
Favorevoli: 13
Contrari: 2
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'ordine del giorno non è approvato.
Ordine del giorno n. 8. La parola al consigliere Manfrin.
Manfrin (LEGA VDA) -
Grazie Presidente. Con quest'ordine
del giorno trattiamo il tema del calo demografico e del sostegno
alle famiglie della nostra regione.
Credo di non dire una cosa inaspettata affermando che molti
colleghi che sono intervenuti in questi due giorni di Consiglio
hanno evidenziato il dato da una parte del calo demografico, che è
abbastanza lampante: leggevo l'ultimo articolo uscito, che
evidenziava come la Valle d'Aosta continui a detenere il
record
negativo per l'incremento della denatalità (quindi
dove si fanno meno figli) dal 2008. È stato infatti registrato un
calo del 43,8% di primogeniti nati sul territorio, speculare al
calo del 35,5% che concerne invece gli altri figli: un calo che è
ormai acclarato.
Sulla base di questo calo demografico, anche facendo un po' le
proiezioni dal punto di vista economico, è inevitabile che un certo
tipo di economia non si possa sostenere se non vi è una
sostituzione e se non vi è l'ingresso di nuovi giovani nel mercato,
prima della scuola e poi del lavoro.
A fronte di questo, esaminando il DEFR, abbiamo visto che
purtroppo si sono registrate delle grosse carenze da questo punto
di vista, e anche qui molti colleghi lo hanno evidenziato.
Nel DEFR l'unica azione che viene evidenziata in favore delle
famiglie e dei neo-genitori è quella relativa al Centro per le
famiglie, che è sicuramente una struttura importante, che svolge un
lavoro encomiabile ed importante per conciliare la vita e per
imparare anche ad essere genitori, ma che agisce nel momento
successivo alla nascita.
Quello che invece noi ci proponiamo e ci poniamo come obiettivo
è quello di sostenere le nascite, nel momento in cui avvengono, e
sostenere i neo-genitori.
Come ricorderà anche l'Assessore, che ho visto che si è
prenotato, più volte in quest'Aula abbiamo presentato l'iniziativa
a sostegno dei neo-genitori, così come abbiamo voluto proporre
delle misure di sostegno alle famiglie rispetto ad un problema che
è quello del riscaldamento.
Chiediamo quindi con quest'ordine del giorno di prevedere
l'istituzione di un contributo
una tantum
per ogni nuovo
nato, al fine di sostenere le famiglie valdostane ed incrementare
le nascite nella nostra regione. Grazie.
Presidente -
Assessore Marzi, ha facoltà di
intervenire.
Marzi (SA) -
Grazie Presidente. La logica delle misure
una tantum
a sostegno della natalità è stata conglobata
dalla logica di adottare interventi strutturali che possono
garantire nel tempo risorse certe alle famiglie.
A livello nazionale, ad esempio, la misura
una tantum
"Bonus bebè" per i nuovi nati, in vigore fino al 31 dicembre 2021,
è stata di fatto assorbita dall'assegno unico universale. Questa
misura prevede un supporto significativo, tra l'altro su base Isee,
in particolare per le famiglie numerose.
Il disegno di legge di bilancio dello Stato, ad esempio, prevede
l'aumento degli importi dell'assegno unico e universale per il
terzo figlio di contribuzione per l'assunzione a tempo
indeterminato di donne con figli, aumento dei congedi parentali,
innalzamento del tetto dei beni e dei servizi per i lavoratori con
figli.
Il tema della denatalità, non solo valdostano, è legato non
soltanto ad aspetti economici, ma anche ad aspetti di conciliazione
lavoro-famiglia, sulla quale è forte la collaborazione con
l'attività in capo al collega Bertschy.
Su questo tema, inoltre, già nel corso di quest'anno, abbiamo
previsto un aumento del costo unitario ottimale mensile per i
servizi della prima infanzia, prevedendo un incremento del
trasferimento regionale a favore degli enti locali da 900 a mille
euro mensili per i posti di asilo nido e inoltre abbiamo avviato la
certificazione delle competenze di nuove tate familiari per
incrementare l'offerta di servizi integrativi nella prima
infanzia.
In prospettiva, nel prossimo bilancio di previsione, sono
previste inoltre risorse aggiuntive per i trasferimenti agli enti
locali, al fine di incrementare il numero di posti negli asili nido
e nelle
garderies
, come tra l'altro previsto dalla legge
6/2014.
Per quanto riferito, chiediamo il ritiro dell'ordine del giorno,
altrimenti proporremo il nostro voto di astensione. Grazie.
Presidente -
Consigliere Manfrin, a lei la parola.
Manfrin (LEGA VDA) -
Rapidamente, per dire che ovviamente
noi confermiamo l'ordine del giorno e lo porteremo al voto: siamo
convinti che ci siano delle misure nazionali, che sono sicuramente
ottime ed importanti, riteniamo però che la nostra Regione, con il
calo delle nascite registrato, abbia necessità - soprattutto
essendo una delle Regioni che ha registrato il calo maggiore nel
nostro Paese - di un intervento ulteriore che possa ampliare quel
tipo di interventi.
Concordiamo sul fatto che non vi siano soltanto degli aiuti
economici per incentivare le famiglie e per incentivare le nascite,
ma riteniamo che sia importante anche intervenire da quel punto di
vista, perché dare una sicurezza a chi si appresta a diventare
genitore e che quindi ha necessità anche di un sostegno, sapere di
poter contare su un sostegno è sicuramente una cosa importante.
Grazie.
Presidente -
Consigliere Restano, a lei la parola.
Restano (GM) -
Su questo tema avevo detto qualcosa
durante il mio intervento. Riprendendo quanto detto dal collega
Manfrin ed appoggiando la loro proposta, sottolineo che i numeri ci
pongono in una condizione da dover recuperare quello che è il
gap
rispetto ad altre Regioni; in più siamo, rispetto ad
altre realtà, meno attrattivi, quindi abbiamo la necessità di
recuperare. Non basterebbe da sola quest'iniziativa, dobbiamo
ancora fare altro, l'ho detto nel mio intervento: dobbiamo fare un
ragionamento diverso, ampliare i confini di quelle che sono le
nostre idee.
Vi invito a riflettere su questo tema, a proporre ulteriori
iniziative e ad appoggiare l'iniziativa del collega Manfrin.
Presidente -
Mettiamo in votazione. La votazione è
aperta. La votazione è chiusa.
Presenti: 34
Votanti: 13
Favorevoli: 13
Astenuti: 21 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Erika, Guichardaz
Jean-Pierre, Jordan, Lavevaz, Malacrinò, Marguerettaz, Marzi,
Minelli, Padovani, Rollandin, Rosaire, Sapinet, Testolin)
L'ordine del giorno non è approvato.
Ordine del giorno n. 9, sempre del gruppo Lega. La parola al
consigliere Ganis.
Ganis (LEGA VDA) -
Grazie Presidente. Quest'ordine del
giorno ha come oggetto la Via Francigena e riprende una serie di
iniziative volte a valorizzare questo tratto di strada; un percorso
che negli ultimi anni è stato attraversato da moltissimi visitatori
e che rappresenta per la nostra regione un'opportunità di crescita,
per tutta l'economia valdostana.
Abbiamo più volte evidenziato che attorno alla promozione
turistica, all'accoglienza e all'arrivo dei tanti pellegrini,
turisti e visitatori, si registra un buon volume d'affari, tant'è
che alcuni Comuni valdostani in questi ultimi anni si sono
interessati affinché il percorso transitasse proprio per il centro
del paese, per creare un po' d'indotto per tutte le attività
commerciali presenti nei territori.
Appare evidente l'importanza che ricopre questo famoso tratto
per la nostra regione, visto che da qui parte il primo
step
in territorio italiano per raggiungere, dopo varie tappe, la
capitale. Un percorso importante, dal punto di vista turistico e
culturale, ma, come abbiamo più volte evidenziato, presenta delle
criticità legate alla mancanza di una segnaletica efficiente, e lo
dimostra anche il grande numero di pellegrini che camminano lungo
le strade, disorientati dal fatto che il percorso non è spesso
segnalato a dovere.
Un tratto importante che dovrebbe essere uniformato a quello
nazionale; ricordo che nella nostra Regione la Via Francigena è
segnalata con il percorso giallo recante il segnavia 103, un
problema questo che a volte mette in difficoltà il camminatore.
Esistono poi una serie di problemi legati alla sicurezza che
sono irrisolti da anni, con tratti di percorsi che risultano essere
molto distanti da quello ottimale.
Un tratto percorso di 90 km circa, quello che transita nel
nostro territorio valdostano e che merita tutte le attenzioni del
caso, affinché possa essere valorizzata al meglio dai nostri
fruitori e che possa creare un indotto notevole per l'economia
valdostana.
La nostra mozione, presentata in Aula il 7 ottobre del 2021, e
approvata dal Consiglio con le dovute modifiche, andava nella
giusta direzione: quella di mettere in atto le azioni utili, volte
a migliorare il tratto della Via Francigena.
Sono trascorsi tre anni ma la situazione è sempre la stessa.
Il nostro ordine del giorno impegna l'Assessore competente a
mettere in atto ogni iniziativa utile per migliorare l'itinerario
pedonale lungo il tratto della Via Francigena che transita nel
territorio regionale, attraverso lavori di manutenzione e di
rifacimento della segnaletica. Grazie.
Presidente -
Assessore Carrel, ha facoltà di parola.
Carrel (PA) -
Grazie Presidente e grazie ai colleghi
della Lega e collega Ganis per aver riportato questo tema in
Consiglio regionale.
Mi dispiace semplicemente che lei abbia detto che nulla è stato
fatto; le dico che non solo sulla Via Francigena, ma su tutta una
serie di sentieri, devo dire grazie a tutti quelli che sono gli
operai forestali e a quelle che sono le strutture del Dipartimento
risorse naturali che cercano di operare al meglio e operano per
risolvere, laddove è possibile, tutte quelle che sono le
segnalazioni che ci pervengono dai Comuni.
Proprio su questo aspetto tengo a sottolineare che, all'interno
di un anno solare, si effettuano circa 150 interventi annui
-
ovviamente di una durata diversa da intervento a
intervento in base alla complessità dell'intervento richiesto
-
e sulla Via Francigena dal 2022 al 2023 abbiamo operato e
lavorato per manutenzioni per circa 30 km all'interno del
territorio regionale: quindi qualcosa è stato fatto, spesso e
volentieri su quelle che sono le segnalazioni degli utenti o dei
Comuni.
Qui mi soffermo, perché tutta la segnaletica e tutta la
manutenzione sono fatte, modificate e sistemate dalla nostra
struttura su quelle che sono le segnalazioni dei Comuni; oggi
stiamo raccogliendo tutte quelle che sono le esigenze che
pervengono dal territorio valdostano e dai Comuni valdostani
proprio per andare a fare il Piano lavori del 2024-2026; quindi,
credo che questo sia il momento giusto per affrontare questa
tematica.
È proprio con questo spirito, ma sottolineando che non ci
occupiamo solamente di questa Via, ma di tutta la rete
sentieristica della nostra Regione, fra cui il Cammino Balteo, ma
tante altre sono le realtà che abbiamo sul nostro territorio,
saremmo propensi ad accettare questo ordine del giorno chiedendole,
se possibile, di togliere nelle premesse l'"Appreso dagli
innumerevoli pellegrini" (quel paragrafo lì) e terminando,
nell'impegnativa, con "attraverso i lavori di manutenzione".
Se questo per lei è sufficiente, per quanto ci riguarda, proprio
per l'attenzione che poniamo nei sentieri, tra cui anche la Via
Francigena, ringraziando tutti coloro che lavorano con noi per
mantenere il nostro territorio, saremmo propensi ad accettare il
suo ordine del giorno.
Presidente -
Consigliere Brunod, ha facoltà di
parola.
Brunod (RV) -
Grazie Presidente. Sicuramente anche noi
siamo a favore a questo ordine del giorno: come è già stato detto,
avevamo presentato diverse iniziative anche noi in merito a questo
tema, in quanto tutti gli itinerari sono molto importanti, come ha
detto l'Assessore; sicuramente più che rivedere l'itinerario
-
perché quello è un itinerario storico e sicuramente ha un
suo grande valore così com'è, quindi non credo che sia il caso di
andare a modificare quello che è
-,
più che altro mi
concentrerei sull'andare a rivedere l'attuale segnaletica, perché a
detta di molti in diversi Comuni c'è un po' di confusione: infatti,
molto spesso si trovano dei frequentatori che, con le loro
apparecchiature tecnologiche, cercano di ritrovarsi un po' nella
confusione di questa segnaletica.
Non è semplice e, per quanto mi riguarda, può essere anche buono
mantenere l'aspetto attuale della segnaletica, che è quello
regionale, però bisogna cercare di rivedere su tutta la sua
completezza del percorso quello che è.
Come sa bene anche l'assessore Sapinet, l'ex Assessore
competente in materia, era stata approvata non mi ricordo più se
una mozione per quanto riguarda un tratto della Bassa Valle di cui,
ad oggi, una parte è stata migliorata, messa a posto, l'altra
parte, inerente a quella mozione lì, è ancora com'era ai tempi;
quindi, se si possono sollecitare i Comuni, come lei ha ben detto,
a vedere magari dove ci sono più complessità, per cercare di
raggiungere l'obiettivo comune a tutti. Grazie.
Presidente -
Consigliere Ganis.
Ganis (LEGA VDA) -
Grazie Presidente. Ringrazio il
collega Brunod per aver fatto anche lui un po' di chiarezza e
ringrazio l'Assessore per la risposta.
Non è stato fatto tutto il necessario, perché è evidente che ci
sono ancora delle criticità lungo il percorso; quindi, grazie
Assessore, accettiamo le modifiche. Un tema importante, quello di
valorizzare la Via Francigena a fini turistici e commerciali.
Grazie.
Presidente -
Mettiamo in votazione l'ordine del giorno
così come emendato. La votazione è aperta. La votazione è
chiusa.
Presenti, votanti e favorevoli: 34
L'ordine del giorno è approvato all'unanimità.
Ordine del giorno n. 10 sempre del gruppo Lega. Consigliere
Lavy, a lei la parola.
Lavy (LEGA VDA) -
Grazie Presidente. C'è un dato di fatto
che è appunto la chiusura della ferrovia fino al 2026. Si spera che
ci sarà un aumento anche di persone che prenderanno i bus normali,
comunque sostitutivi, per sopperire alla mancanza dei treni.
Sappiamo però che lungo la Strada Statale 26 ci sono alcune
fermate che sono un pochino pericolose: mi viene in mente quella di
Saint-Marcel, soprattutto in discesa da Aosta.
Sappiamo benissimo anche che comunque il Codice della strada
prevede tutta una serie di normative per le strade extraurbane e le
fermate, però con questo ordine del giorno si vuole impegnare il
Governo, relazionandosi con Anas, a trovare delle soluzioni per
ridurre la pericolosità di alcune di queste fermate per bus sulla
Strada Statale 26. Grazie.
Presidente -
Assessore Sapinet interviene per il
Governo.
Sapinet (UV) -
Grazie Presidente, grazie collega
Lavy.
Il confronto con Anas è continuo
-
come abbiamo già detto
-
e anche costruttivo da parte mia ma anche da parte del
collega Bertschy, soprattutto nell'ambito delle varie attività di
cantiere di Anas
-
come lei ricordava
-
, ma anche
attività di cantiere legate agli interventi che verranno messi in
atto in relazione all'elettrificazione della tratta
ferroviaria.
Un confronto continuo che ha sbloccato, proprio nelle scorse
settimane, una questione un po' annosa che era quella della rotonda
di Nus; un confronto che sicuramente verrà portato avanti e
continueremo anche in merito a quanto lei ci dice. Quindi andrei,
per quanto riguarda l'impegnativa, a togliere la parte evidenziata
e poi a usare il plurale, "Gli Assessori competenti a relazionarsi
con Anas in merito alle criticità che caratterizzano alcune fermate
per bus sulla Strada Statale 26".
In merito a quella da lei citata, su Saint-Marcel, è in
previsione un intervento che andrà a creare proprio un diverso
accesso dopo il ponte di Saint-Marcel, proprio anche alla parte
legata all'Assessorato all'agricoltura, degli orti, ma che andrà
anche a migliorare quella che è una delle fermate che hanno delle
criticità. Grazie.
Presidente -
Mettiamo in votazione. La votazione è
aperta. La votazione è chiusa.
Presenti, votanti e favorevoli: 34
L'ordine del giorno è approvato all'unanimità.
Ordine del giorno n. 11. Consigliere Perron, a lei la
parola.
Perron (LEGA VDA) -
Grazie Presidente. Questa iniziativa
è a prima firma del collega Sammaritani che oggi è assente, quindi
farò io la lettura dell'ordine del giorno.
Visto il capitolo 1.7 del Documento di Economia e Finanza
Regionale, con particolare riferimento all'attuazione di azioni
correlate agli obiettivi del Piano per la salute e il benessere
sociale;
considerato l'attuale contesto economico e sociale, il quadro e
le analisi delle sezioni I e II;
preso atto delle criticità segnalate dal CPEL con riferimento
alla difficoltà di reperire personale con qualifica OSS;
preso atto altresì del fatto che uno dei maggiori ostacoli
segnalati è costituito dal mancato superamento della prova di
accertamento linguistico prevista dalla legge vigente da parte dei
candidati;
evidenziato che, pur nel rispetto delle disposizioni statutarie
e legislative vigenti, appare prioritario garantire la copertura
dei posti vacanti in un ambito particolarmente delicato, quale
quello del servizio socio-assistenziale per le persone anziane,
evitando il più possibile di ricorrere a misure emergenziali
temporanee;
considerata la disciplina introdotta dalla legge regionale
1/2023, "Disposizioni organizzative temporanee e urgenti in materia
di reclutamento di personale da parte dell'Azienda ASL della Valle
d'Aosta ed ulteriori disposizioni urgenti in materia di
organizzazione del Sistema Sanitario regionale", chiediamo che il
Consiglio regionale impegni l'Assessore competente e la Giunta ad
estendere, attraverso apposito atto normativo nel primo intervento
di manutenzione normativa regionale utile o mediante apposita
iniziativa legislativa, una norma che estenda le deroghe e la
disciplina, di cui alla legge regionale 1/2023 anche al
reclutamento degli operatori socio-sanitari assunti attraverso
avviamento a selezione dei Centri per l'impiego e attraverso le
procedure concorsuali attivate dagli enti pubblici gestori dei
servizi socio-assistenziali.
Presidente -
Assessore Marzi interviene per il
Governo.
Marzi (SA) -
Grazie Presidente. La necessità di agevolare
il reperimento di professionalità adeguate sotto il profilo
quantitativo e qualitativo in ambito sanitario e
socio-assistenziale è ben nota, e lo dimostra il fatto di essere
intervenuti anche attraverso lo strumento legislativo, in
particolare con la legge 1/2023.
Per assicurare i servizi assistenziali per gli anziani, la
Giunta ha autorizzato apposite deleghe che tra l'altro hanno
consentito agli enti locali, dal 2020 ad oggi, di attenuare la
carenza di personale in possesso della qualifica di OSS che, in
alcuni territori, ha recentemente causato una inevitabile riduzione
di alcuni servizi.
Tale criticità, manifestatasi inizialmente in conseguenza
dell'emergenza sanitaria, si è protratta negli anni, rendendo
evidente come i percorsi formativi di base non risultino più
sufficienti a soddisfare il fabbisogno degli enti gestori dei
servizi stessi, cioè le Unités.
Sono in essere inoltre incontri finalizzati ad individuare le
eventuali soluzioni percorribili, nella consapevolezza che per il
personale assimilabile al comparto regionale non è ad oggi
possibile introdurre un automatismo in analogia a quanto previsto
per il personale dell'Azienda USL, ai sensi dell'articolo 2 della
legge regionale 1/2023.
Per tale motivo, pur comprendendo e condividendo le
preoccupazioni espresse da quest'ordine del giorno, che hanno - tra
l'altro - già determinato l'assunzione di atti deliberativi in tal
senso, chiediamo di ritirare l'ordine del giorno, da recepire però
non come un rifiuto, ma nell'ottica di proseguire il percorso di
verifica che ad oggi non consente di poter assumere da parte del
Consiglio l'impegno richiesto.
Altrimenti, nel ringraziare, ci asterremo. Grazie.
Presidente -
Consigliere Perron, ha facoltà di
replica.
Perron (LEGA VDA) -
Grazie Presidente, grazie Assessore.
Cerco un po' di carpire gli elementi essenziali del burocratese nel
quale lei si è dovuto esprimere e anch'io ho pedissequamente letto
un'iniziativa di cui non sono il primo firmatario.
Lei mi pare adduca motivazioni tecniche, dice attaccandoci a
quella legge: "Non si può fare per quel motivo lì".
Io prendo atto della sua risposta, comunque sia per noi il
problema c'è, lo conferma anche lei. A nostro avviso, questa
avrebbe comunque potuto essere una soluzione; faremo i nostri
opportuni accertamenti per vedere che ci torni quanto da lei detto
e a questo punto non ritiriamo e mettiamo ai voti. Grazie.
Presidente -
Mettiamo in votazione. La votazione è
aperta. La votazione è chiusa.
Presenti: 34
Votanti: 15
Favorevoli: 15
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'ordine del giorno non è approvato.
Ordine del giorno n. 12 sempre del gruppo Lega. Consigliere
Manfrin a lei la parola.
Manfrin (LEGA VDA) -
Grazie Presidente. Io non so chi
risponderà a quest'iniziativa, potrebbe essere il collega
Guichardaz... Perfetto, immaginavo, ma volevo accertarmene.
Con questa iniziativa ritorniamo sul tema tristemente famoso
delle
baby gang
. Io ho conservato
-
e questo lo dico
a beneficio dell'allora presidente Lavevaz e dell'attuale
presidente Testolin
-
una notizia del nostro dibattito che
risale al 3 novembre 2022.
Il 3 novembre 2022 l'Ansa titolava: "Manfrin: in Valle d'Aosta
significativa presenza
baby gang
"; ovviamente l'iniziativa
non è solo del sottoscritto, ma era di tutto il gruppo Lega e
rimane di tutto il gruppo Lega, dove denunciavo in
quell'interpellanza il fatto che uno studio di Transcrime che era
stato fatto di concerto con le autorità, con il Ministero degli
interni, collocava la Regione autonoma Valle d'Aosta fra le Regioni
che avevano avuto le segnalazioni per il timore di un incremento
esponenziale rispetto alla presenza di
baby gang
.
Ai tempi, se andiamo a vedere il sottotitolo che c'è sulla
notizia, l'allora presidente Lavevaz replicava: "Nessuna chiara
evidenza del fenomeno". Questo accadeva a novembre 2022.
Io non so su quale base l'allora presidente Lavevaz dichiarasse
anche al sottoscritto in risposta in Aula che non vi era nessuna
presenza significativa, ma da quella volta gli atti purtroppo si
sono moltiplicati. Ho ricordato in Aula le aggressioni di una nota
banda che agiva nella Bassa Valle, a Verrès e dintorni, nelle feste
di paese: aggrediva le persone, addirittura le minacciava, ha
spaccato la mascella ad una persona e poi ha minacciato di andare a
prendere la figlia se l'avessero denunciato... Quindi una banda di
cui però si aveva l'evidenza già a partire dal 2019, quando già
nella loro scuola aggredirono compagni, aggredirono professori,
distrussero le macchine dei professori. E mi ricordo che, in
quell'occasione, io presentai un'iniziativa qui in Consiglio ed
ebbi tutta una serie di soggetti
-
che ovviamente non citerò
-
che prima che io discutessi quell'iniziativa, mi dissero:
"Ma no, sono ragazzi, non dire niente perché poi acuiamo la
tensione. Evitiamo di portare agli onori della cronaca tutto
questo".
Quel lassismo ci ha portato ad avere quella banda che, un anno
dopo queste dichiarazioni ed un anno dopo quanto avvenuto, una
settimana dopo il deposito e la discussione di una mozione che
chiedeva d'intervenire, si è resa protagonista di un episodio che
probabilmente molti conoscono: cioè hanno aggredito un'altra
persona, l'ennesima, questa persona aveva un fratello e questo
fratello, assieme ad un altro amico, si è recato in quel di Verrès
per farsi giustizia.
Di fronte a questa banda, questo fratello si è presentato ed in
quel momento uno di questi soggetti, senza neanche far aprire bocca
al fratello che andava a vendicare suo fratello, l'ha accoltellato,
poi è stato soccorso.
Da qui si sono mobilitate le Forze dell'ordine, di fronte ad un
tentato omicidio, e finalmente non soltanto è stato assicurato
l'accoltellatore, ma anche i soggetti che lo accompagnavano. Poi
sono state effettuate perquisizioni, dagli organi d'informazione
abbiamo saputo che è stato ritrovato il
taser
, è stata
ritrovata una mazza chiodata, sono emerse molte tracce di quello
che erano le loro spavalde azioni nella Bassa Valle.
Tutto questo si sarebbe potuto prevenire se si fossero messe in
atto nel 2019 delle azioni di prevenzione che evidentemente noi,
con questo ordine del giorno, chiediamo d'interpretare, perché
leggendo il DEFR vediamo che vi sono alcune azioni che generalmente
vengono messe in campo, con scritto "Uno o più progetti di
prevenzione del disagio giovanile incentrati anche sul bullismo,
cyberbullismo
, violenza di genere".
Qui nulla si dice della violenza in generale, dei comportamenti
devianti che sono ben diversi dal bullismo e
cyberbullismo
.
Quando io tratto male un mio compagno di classe, lo taglieggio, lo
discrimino, gli faccio delle angherie, le più disparate, esercito
su di lui un atto di bullismo, e ovviamente è profondamente
sbagliato.
Quando comincio ad aggredirlo, quando comincio a picchiare la
gente con oggetti contundenti, quando aggredisco i professori e
quando non do segno di sottomettermi all'autorità né di rispettare
quelle che sono le regole minime di convivenza civile, siamo di
fronte ad un comportamento deviante, che presenta la necessità di
un intervento importante, rapido, risolutivo, che possa prendere in
carico la persona, che possa spiegarle che cosa è giusto, che cosa
è sbagliato, e di fronte a questa persona o questo gruppo di
persone che mette in atto un comportamento deviante, evitare che
questo venga assorbito purtroppo da questa deriva.
Noi, da quel momento in cui abbiamo denunciato quanto accaduto,
abbiamo potuto prendere atto di diverse azioni che sono accadute
nella nostra regione.
Lei penso avrà avuto notizia delle bastonature che si sono dati
gruppi di ragazzi in viale Europa, penso che avrà avuto notizia
dell'aggressione che un ragazzo ha subito in pieno centro, in via
Croce di Città ad Aosta, penso che abbia ricevuto - e se non l'ha
ricevuto, riceverà presto una mia segnalazione - delle notizie che
riguardano le scuole di Nus, dove ci sono anche qui degli episodi e
dove alcuni ragazzi devono vivere scortati dai genitori, devono
uscire da scuola scortati; tutti questi comportamenti, messi
assieme, rischiano davvero di seppellire la nostra regione sotto
una serie di azioni che sicuramente nulla hanno a che fare con la
nostra tradizione e con quello che è il nostro retroterra
culturale, con la nostra identità, con il nostro bagaglio che ci
portiamo avanti.
A fronte di questo, abbiamo ritenuto opportuno con quest'ordine
del giorno chiedere al Governo regionale d'inserire specifiche
iniziative di prevenzione e contrasto della violenza, della
devianza e la presa in carico degli autori di tali azioni con
iniziative che educhino alla legalità, anche in collaborazione con
le Forze dell'ordine, campagne di sensibilizzazione e programmi
d'intervento precoci per aiutare i giovani ed evitare la violenza e
la criminalità. Grazie.
Presidente -
Assessore Jean-Pierre Guichardaz, a lei la
parola per il Governo.
Guichardaz J. (FP-PD) -
Grazie Presidente, grazie
collega. La conforto perché i lavori e le azioni che si fanno per
la prevenzione del contrasto sono lavori ormai in essere da
parecchi anni e probabilmente non è informato o non abbiamo
informato abbastanza, anche se ho visto le rassegne stampa e devo
dire che delle iniziative le abbiamo anche evidenziate. Comunque, a
titolo d'informazione, riguardo alla prevenzione e contrasto della
violenza e della devianza, abbiamo istituito un tavolo tecnico
permanente corresponsabilità educativa e legalità in cui la Regione
ha voluto dare vita ad un luogo di confronto concreto e stabile tra
tutte le Istituzioni
-
come richiede giustamente lei
-,
che operano sul territorio in materia di legalità e
sicurezza, e contribuire così alla genesi di una progettualità
comune.
Con la delibera di Giunta 433/2023, abbiamo approvato il Piano
corresponsabilità educativa e legalità 2023-2024, proposto proprio
dal tavolo tecnico permanente sulla corresponsabilità educativa e
sulla legalità, che è coordinato dall'Assessore (cioè dal
sottoscritto), in cui vi sono la Polizia di Stato, la Questura di
Aosta, la Polizia di Stato- sezione Polizia Stradale di Aosta, la
Polizia di Stato-Sezione Polizia Postale delle telecomunicazioni,
la Legione Carabinieri Piemonte-Valle d'Aosta, il Gruppo di Aosta
della Guardia di Finanza, il Comando regionale della Valle d'Aosta,
il Corpo Forestale della Valle d'Aosta, il Corpo valdostano dei
Vigili del Fuoco, il Corpo associato di Polizia locale di Aosta,
Police de la Plaine, il Dipartimento dell'Amministrazione
penitenziaria, la Direzione della Casa circondariale di Brissogne,
l'Azienda USL della Valle d'Aosta, la Cittadella dei Giovani di
Aosta, l'Assessorato regionale dell'istruzione, università,
ricerche e politiche giovanili, cioè il nostro - era nella vecchia
dicitura ancora, ma è stato modificato adesso con l'istituzione del
nuovo Assessorato -, l'Assessorato regionale della sanità e
politiche sociali del collega Marzi, il Consiglio permanente degli
enti locali, la Presidenza della Regione autonoma, la Presidenza
del Consiglio regionale, il Comune di Aosta e il Centro Servizio
per il volontariato-CSV Onlus.
È un tavolo che si riunisce costantemente, tra l'altro domani,
purtroppo, avendo il prolungamento, o il paventato o l'ipotizzato
prolungamento, del Consiglio, non potrò presenziare al tavolo
permanente che si tiene proprio al carcere circondariale di
Brissogne che era convocato per le ore 09:00, andrà qualcuno in mia
rappresentanza.
Questo tavolo, tra l'altro - come lei sa -, ha fatto diverse
azioni che sono state anche presentate e sono stati progettati
percorsi e
forum
tematici, giovani detenuti, anche con
particolare riferimento, come lei peraltro chiede nel suo impegno,
anche alle persone, non solo quelle che subiscono violenza, ma
anche le persone che sono direttamente implicate in quanto non
vittime, ma criminali, e quindi in qualche modo si sono fatte anche
delle azioni direttamente in carcere, oltre a tutta una serie di
interventi sul territorio.
Adesso, per esempio, lunedì 20 e martedì 21 saranno fatti
proprio con i firmatari del protocollo d'intesa per la prevenzione
e il contrasto delle violenze - che lei sa essere stato approvato
da poco - e con i referenti del tavolo tecnico permanente, due
incontri che si svolgeranno a Morgex, ad Aosta e a Verrès,
intitolati "I diritti delle persone, iniziative di
sensibilizzazione in tre realtà territorialmente rappresentative",
con l'obiettivo di sensibilizzare la comunità educante in tema di
sicurezza, dignità, autostima, diritto alle libertà fondamentali
enunciate dalla Costituzione e valorizzazione di azioni positive
verso coloro che subiscono abusi determinati da violenza di genere
o da posizioni di prevalenza; sono 550 studenti che
parteciperanno.
In occasione della giornata mondiale del ricordo delle vittime
della strada, il tavolo tecnico presenterà e proporrà il progetto
"Aosta sicura" con la Polizia locale, finanziato dalla Presidenza
del Consiglio dei Ministri. Nello specifico l'offerta formativa
prevede tre mattinate, lunedì 20, 27 e 28 con il coinvolgimento
complessivamente di poco meno di 400 studenti e accompagnatori.
In più abbiamo in programma, con il Forum legalità, svariati
interventi tematici che sono compresi nel programma e interventi
sulla settimana della legalità e della cittadinanza; tra l'altro,
si incontra anche un Gruppo coordinamento genitori, quindi uno
spazio d'incontro virtuale con funzione di collegamento tra
Istituzione scolastica e le altre realtà territoriali. Abbiamo uno
sportello di ascolto regionale rivolto ai genitori, ai familiari e
a tutte le figure adulte preposte all'educazione dei bambini.
Abbiamo fatto delle iniziative intergenerazionali, per esempio
sulla prevenzione delle truffe, in cui abbiamo coinvolto anche i
ragazzi giovani, oltre agli anziani, e tutta una serie ancora di
iniziative di prevenzione e di contrasto delle dipendenze che
spesso e volentieri sono quelle che originano anche atti criminali,
oltre ovviamente altre iniziative all'interno del carcere che hanno
tutte la finalità anche di sensibilizzare i detenuti verso la
legalità e a favore della legalità.
Queste azioni, insieme al Piano triennale contro la violenza di
genere che abbiamo approvato il 19 aprile del 2023, in cui vi sono
tutta una serie di azioni d'intervento nei confronti delle persone
che subiscono violenza, ma anche con un approccio verso coloro che
in qualche modo la somministrano, e questo credo potrebbe spiegarlo
meglio il collega Marzi, il quale in occasione di quella
discussione diede una panoramica molto completa... Quindi le
chiederei cortesemente di ritirare quest'impegno perché, di fatto,
credo sia già assolutamente inserito all'interno sia delle
politiche delle azioni già svolte, sia del Piano e del DEFR e nelle
sue declinazioni. Diversamente, ci asterremo. Grazie.
Presidente -
Consigliere Manfrin, ha facoltà di
intervenire.
Manfrin (LEGA VDA) -
Grazie Presidente, grazie Assessore
per la sua risposta.
Ho apprezzato i toni pacati che ha utilizzato, un po' meno il
tono saccente con cui ha sostanzialmente detto: "Ma lei non sa che
stiamo facendo un sacco di cose, non è informato", possiamo dircelo
tra di noi.
Io la ringrazio per averci resi edotti di tutte queste azioni
che lei ritiene siano importanti ed utili, e sicuramente sono
importanti ed utili, però io ho una sola domanda da farle: ma le
risulta, a fronte del racconto - visto che poi annuiva quando
parlavo e raccontavo di certi atti, quindi vuol dire che ne è a
conoscenza -, che queste azioni che ha portato avanti abbiano avuto
un'efficacia?
Per me, no. Intendiamoci, non parliamo di criminali che
assaltano le case e che quindi sono bande che fanno quello di
lavoro e assaltano le case, picchiano la gente e non è che vadano
compresi, nella maniera più assoluta, o comprendo che assaltino, ma
si tratta di criminali incalliti ed è purtroppo materia di cronaca
nera e materia di Forze dell'ordine.
Qui parliamo di ragazzi giovanissimi, che fanno dei percorsi
nelle scuole, che già mostrano segni di devianza e già si producono
in atti che evidentemente sono di sopraffazione e di violenza nei
confronti dei propri coetanei, e non solo, e se tutto questo (con
queste manifestazioni ne abbiamo ampia prova) non è sufficiente per
fare in modo che queste persone vengano prese in carico, anche
perché sinceramente noi abbiamo parlato con chi di dovere, e ci ha
detto: "Noi abbiamo le mani legate".
Anzi, direttamente una sera, quando abbiamo visto queste
persone, le abbiamo segnalate tempestivamente e ci hanno detto:
"Sì, ma lo vedete quante macchine fotografiche e quanti telefonini
ci sono in giro? Secondo voi possiamo intervenire in questo
momento?". Questa è la risposta che è stata data.
Ecco perché le Istituzioni devono prendere in carico questi casi
prima, sapendo e avendo ben presente l'identità di queste
persone.
Oggi lei ha elencato tutta una serie di azioni, che però non
sono sufficienti, glielo ripeto. Abbiamo avuto un tentato omicidio
da parte di persone di cui tutti conoscevamo l'identità, da noi che
siamo qui, alle Forze dell'ordine, ai professori, ne conoscevamo
l'identità, le abbiamo segnalate alle Forze dell'ordine più volte e
non è successo niente, si è dovuti arrivare ad un tentato omicidio
perché queste persone venissero fermate. Se ci troviamo di fronte a
bastonate tra bande di ragazzini in viale Europa, ci troviamo di
fronte ad aggressioni e pestaggi brutali in pieno centro ad Aosta o
ci troviamo di fronte a delle avvisaglie della stessa situazione
nella Media Valle, bisogna porvi rimedio e le azioni che avete
messo in campo non sono sufficienti; per cui, sinceramente,
rimaniamo convinti che quest'ordine del giorno sia assolutamente
necessario. Grazie.
Presidente -
Consigliere Lucianaz ha facoltà di
intervenire.
Lucianaz (RV) -
Grazie Presidente. Brevemente, solo per
chiedere all'Assessore che è intervenuto e al Governo intero se per
una volta si può avere, in quanto Consiglieri (quindi vostri
colleghi, fino a prova contraria) con il diritto di essere
informati sulla situazione anche criminale in Valle d'Aosta, visto
che è un anno che chiedo alla Commissione competente di avere
un'audizione su questi fenomeni e mi si risponde che c'è
l'Osservatorio. L'Osservatorio, che io sappia, non ha mai
relazionato in Commissione; chiedo al presidente Testolin e al
presidente Bertin se ci fanno la cortesia, in un anno, di darci
verbalmente o tramite una relazione un'idea di qual è la situazione
della criminalità in Valle d'Aosta.
Mi rendo conto che voi della Giunta, assessore Guichardaz, lo
dico chiaramente, ve ne fottete - così ha capito il termine
abbastanza moderno - dell'opposizione, però abbiamo un nostro
diritto di essere informati e che i compiti della Commissione
previsti dal regolamento vengano rispettati. Grazie.
Presidente -
Assessore Jean-Pierre Guichardaz.
Guichardaz J. (FP-PD) -
Solo per rispondere...
Io
le ho parlato di un tavolo tecnico permanente sulla
corresponsabilità educativa e legalità e lei cita me che mi occupo
di istruzione e di politiche giovanili.
Se vengo in Commissione, più che elencarle queste cose che già
dovrebbe sapere... perché mi sembra che lei faccia di mestiere il
Consigliere e ha tutta la possibilità sia di aver accesso agli
atti, sia di poter anche partecipare alle iniziative.
Per il resto, le rinvio l'insulto: io non me ne fotto, non so
lei se se ne fotte ma le chiederei e chiederei anche al Presidente
di usare, per quanto possibile, un linguaggio consono, poi capisco
che in italiano probabilmente è traducibile in modo diverso
rispetto alle sue lingue madri, ma, per quanto mi riguarda, è un
insulto.
Presidente -
Nell'invitare ad usare i termini adeguati al
luogo nel quale ci troviamo e al lavoro che facciamo, mettiamo in
votazione l'ordine del giorno. La votazione è aperta. La votazione
è chiusa.
Presenti: 34
Votanti: 13
Favorevoli: 13
Astenuti: 21 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Erika, Guichardaz
Jean-Pierre, Jordan, Lavevaz, Malacrinò, Marguerettaz, Marzi,
Minelli, Padovani, Rollandin, Rosaire, Sapinet, Testolin)
L'ordine del giorno non è approvato.
Ordine del giorno n. 13 del gruppo Lega. Consigliere Perron, ha
facoltà di illustrarlo.
Perron (LEGA VDA) -
Grazie Presidente. Veniamo al tema
scuola. E intanto mi permetto una battuta anch'io all'assessore
Guichardaz, perché lo sentivo prima giustamente parlare di
devianze: non so se si ricorda, circa un anno fa ci fu una diatriba
a livello nazionale, perché l'allora Segretario del suo partito -
almeno credo sia il suo perché io mi perdo un po' con le vostre
diaspore - Enrico Letta, era uscito con un famoso tweet: "Io lo
penso, lo dico: viva le devianze". Non so se qualcuno si ricorda,
era partito tutto da un qualcosa che aveva detto la Meloni sul
diritto allo sport, poi erano partiti gli Zan...
Mi ricordavo questa cosa sulle devianze, assessore Guichardaz:
vede che ogni tanto è d'accordo con noi anche ad usare i termini
giusti, senza turpiloquio, quando si parla di devianze, devianze ci
sono.
Veniamo a noi, parliamo della scuola, invece: mi prenderò anche
qui qualche minuto in più rispetto alla sintesi precedente. Questa
nostra iniziativa è un po' l'unione di alcuni elementi: il primo è
il DEFR, sennò non saremmo qui a parlarne; nel DEFR c'è la parte in
cui si sottolinea l'importanza del ruolo della scuola, offrendo
nuove prospettive e consentendo ai giovani di vincere paure,
insicurezze, nonché ottimizzare importanti risorse assegnate alle
scuole dal PNRR e da altri fondi statali ed europei per contrastare
la dispersione scolastica e creare nuovi ambienti di
apprendimento.
L'obiettivo chiaramente è di venire incontro ai giovani sulla
scuola e direi che su questo siamo certamente tutti d'accordo.
La seconda parte invece è che dalle notizie di stampa, e poi
anche dalla lettura dell'importante documento che ogni anno
l'Amministrazione fa, cioè il memento statistico che riguarda la
scuola, apprendiamo, da sintesi giornalistica (utilizzo la loro,
quella dell'Ansa in questo caso), "Le scuole della VDA sono quelle
in cui si boccia di più". Anche questo è stato oggetto di
dibattito.
Per il 2021-2022 nei licei, rispetto alla media nazionale del
3,4%, la percentuale di non ammessi è del 7,8, quindi siamo al
doppio, negli istituti tecnici il 13,3%, in Italia 8,9, negli
istituti professionali 8,5, la media nazionale è 10,3, e che nella
stessa sintesi al memento, di cui dicevo prima, sopra citato, i
dati evidenziano particolari criticità negli istituti tecnici. I
dati della Valle d'Aosta relativi alle non ammissioni sono più
elevati rispetto a quelli nazionali in entrambi gli anni scolastici
considerati e nei diversi percorsi di studio.
Nel 2021-2022 quasi un quarto degli studenti valdostani del
secondo anno ha ripetuto almeno una classe, dato vicino al 30%
negli istituti tecnici e supera il 40% negli istituti professionali
e IFP (Istruzione e Formazione Professionale). Io ho insegnato
proprio in questa tipologia di istituti e quindi conosco bene
questi meccanismi.
Da una parte, sul DEFR si pone un indirizzo chiaramente
condivisibile, dall'altra vediamo che la situazione della scuola
valdostana è in effetti peculiare, un po' particolare su questo, e
quindi cerchiamo di unire le cose con la nostra iniziativa.
Faccio una breve parentesi: come già le avevo esplicitato
nell'iniziativa precedente che poi le cito, riguardo alla questione
delle ripetizioni, per noi non è un problema che in Valle d'Aosta
ci siano elevate bocciature. Noi stessi avevamo detto: "Guardate
che mettere un'asticella sempre più a ribasso nella scuola, come è
stato fatto negli anni, purtroppo va a finire che si penalizza
proprio i ragazzi che hanno più capacità e magari vengono da
famiglie meno abbienti, ma che con un merito più serrato riescono a
fare quell'ascensore sociale che purtroppo in Italia è bloccato e
fa dell'Italia un paese poco meritocratico".
Le bocciature, dal nostro punto di vista, non ci spaventano,
anche perché se noi incrociamo la questione delle bocciature con i
dati degli Invalsi, che invece sono positivi, dimostrano che la
scuola valdostana è in grado di formare dei ragazzi di alto
livello, perché i nostri risultati sono buoni, è per quello che ci
servono gli Invalsi e altri colleghi a sinistra non amano gli
Invalsi, per noi almeno è un qualcosa di
standard
da poter
vedere, quindi la scuola valdostana i risultati ce li ha buoni.
Il fatto che bocci di più, ci sono mille meccanismi dentro, però
mi vien da dire che se noi paragoniamo il dato valdostano a quello
nazionale, in particolare con quello del centro-sud Italia,
sappiamo benissimo che in certe aree geografiche sono molto più
avvezzi alle promozioni, questo si vede. Noi abbiamo tante
bocciature ma buoni risultati Invalsi, ottimi risultati Invalsi;
vuol dire che siamo selettivi, in quel senso.
Su questo noi non stiamo dicendo: "Bocciate meno", non lo stiamo
dicendo perché se una classe insegnanti - e ho visto tanti consigli
di classe - decide che un alunno va bocciato, è giusto che vada
bocciato, altrimenti passa il messaggio che si passa ad ogni cosa
senza far fatica, e questa è una follia.
Su questo noi non discutiamo, però quello che diciamo è che,
relativo a questo, sappiamo che tutte le volte che si sbaglia
nell'orientamento delle classi, c'è chi può puntellarsi con delle
ripetizioni private e chi invece probabilmente non può farlo.
Questo era il discorso - e questo è il terzo elemento che
intersechiamo nel nostro ordine del giorno - perché, con la nostra
interpellanza 23 di qualche settimana fa, noi avevamo chiesto se
siano stati fatti dei censimenti o questionari da parte dell'ente
regionale sul tema "ripetizioni private in Valle". Lei mi aveva
risposto: "Non ci sono dati ma noi facciamo interventi di
sportello, di recupero all'interno delle scuole", cosa che noi
conosciamo ed è buona questa cosa qua, certamente, però unendo
tutto insieme ci diciamo: va bene, ma allora a questo punto se le
bocciature continuano ad essere elevate, stiamo facendo tutto il
possibile per offrire degli strumenti interni alle scuole che
possano consentire di colmare questo
gap
? Non è che c'è
ancora qualcuno che magari ha bisogno di ripetizioni in più, va nel
settore privato, che in gran parte è sommerso - lo sappiamo tutti-,
e invece dalla parte delle scuole non facciamo abbastanza? Questa è
la domanda che noi oggi ci poniamo.
Ripeto, non le bocciature in sé; facciamo abbastanza? Un
censimento l'abbiamo fatto? Lei l'altra volta mi ha risposto di no
ma ha lasciato aperto uno spiraglio, mi aveva detto: "Anche noi
stiamo pensando di poter fare un censimento sulle scuole per capire
se le famiglie degli studenti sono soddisfatti del recupero interno
e quanto vanno ad ottenere, dei recuperi invece sul mercato delle
ripetizioni private".
Unendo tutto insieme, l'ordine del giorno ha la seguente
impegnativa: invitiamo a predisporre un questionario - ovviamente
anonimo, potrebbe essere anche a campione -, da somministrare alle
scuole secondarie di secondo grado (cioè le superiori), al fine di
ottenere dati relativi all'utilizzo di ripetizioni private - già
l'altra volta lei aveva lasciato aperto uno spiraglio, quindi noi
proviamo ad entrare in quello spiraglio -, e poi il grado di
soddisfazione percepita dagli alunni e dalle famiglie per quanto
attiene alle ripetizioni e ai recuperi effettuati con le risorse
interne delle stesse.
Presidente -
Assessore Jean-Pierre Guichardaz, a lei la
parola.
Guichardaz J. (FP-PD) -
Grazie Presidente, grazie
collega.
Guardi che con me sfonda una porta aperta, nel senso che i temi
che lei oggi ha evidenziato, il tema dell'orientamento e anche il
tema della valutazione, perché la questione di questa distonia tra
risultati Invalsi che non sono i risultati solo degli ultimi anni,
cioè i risultati di quando oramai i ragazzi sono stati selezionati,
ma i risultati relativi a tutti gli ordini e gradi, cioè quelli che
sono monitorati dagli Invalsi, sono da indagare e stiamo cercando
di capire, anche in un'ottica di confronto con i docenti e con la
dirigenza, come mai, a fronte di risultati elevati - come lei ha
evidenziato e come evidenzia tutti gli anni il memento -, poi alla
fine abbiamo un livello di bocciature, ma non è neanche solo la
questione del livello delle bocciature, è anche una questione del
livello dei voti che sono più bassi rispetto poi agli esiti e alle
altre Regioni; probabilmente qua si fatica di più a dare dei voti
alti o andare sopra l'8. Lei lo sa bene perché per esempio, quando
abbiamo dovuto individuare i 100 e i 100 e lode per il premio, i
famosi 100 euro di premio ministeriale, qua abbiamo un numero
bassissimo di 100 e 100 e lode, che invece sono molto più alti
nelle Regioni che lei indica come Regioni probabilmente meno
attente ad un tipo di valutazione. Questo è il tema.
L'altro tema è quello delle lezioni private. Anche
confrontandomi con i colleghi, penso che sia un tema sul quale
bisognerebbe indagare. Io non sono sicuro, e mi sono confrontato
anche con la Sovrintendenza e con i dirigenti, ma abbiamo
sollecitato comunque un'attenzione verso questo tema che
un'indagine nelle scuole, attraverso anche dei questionari anonimi,
alla fine potrebbe essere un'indagine attendibile, perché le
famiglie, pur compilando un questionario anonimo, poi bisognerebbe
capire anche lì il livello di attendibilità statistico, perché o lo
si fa su tutte le classi o scegliere delle classi - lei lo sa bene
- le prime hanno delle caratteristiche diverse, anche perché in
prima e seconda c'è l'obbligo di istruzione, avrebbero, secondo
noi, una certa reticenza nel dichiarare la partecipazione dei
ragazzi alle lezioni private per mille motivi, non ultimo il motivo
legato al fatto che - come lei ha evidenziato - molte lezioni
private probabilmente hanno un mercato del sommerso che
difficilmente può essere rappresentato attraverso dei questionari,
e non credo che qualcuno che aderisce a questo tipo di sommerso poi
alla fine ti dica di sì.
Nulla toglie comunque alle Istituzioni scolastiche - e qua cerco
di essere breve - ed è motivo, attraverso il collegio docenti e i
consigli d'istituto, di immaginare, nella loro autonomia, di
predisporre una qualsivoglia forma di monitoraggio.
Noi non lo indicheremmo comunque come impegno preciso, tra
l'altro dell'Assessore o dell'Assessorato o della Sovrintendenza,
ma accogliamo questa sua sollecitazione, la trasferiamo ai
dirigenti che ne parleranno poi ai loro organismi, ma non riteniamo
che sia opportuno impegnarci in tal senso, quindi ci asterremo.
Grazie comunque della sollecitazione.
Presidente -
Consigliera Minelli, a lei la parola.
Minelli (PCP) -
Grazie Presidente. L'ordine del giorno
che è stato presentato dal collega Perron ha messo in luce alcuni
dei dati che sono presenti nel memento statistico; li ha illustrati
il collega, sono dei dati estremamente preoccupanti che
meriterebbero un approfondimento anche in una seduta dell'apposita
Commissione, perché la fotografia che questo memento statistico ci
rimanda è una fotografia che non può di certo lasciarci
tranquilli.
È vero, è stato messo in luce che i risultati delle prove
Invalsi danno un'immagine diversa, il collega Perron prima (non so
se si riferisse a noi) parlava genericamente della sinistra che è
contraria alle prove Invalsi.
Io ho avuto modo di pronunciarmi in una discussione - non
ricordo in quale occasione - sulle prove Invalsi e ho fatto una
valutazione che è del tutto personale, nel senso che io ho dei
dubbi sull'utilità delle prove Invalsi così come sono strutturate,
ma è un'opinione che mi viene dall'aver utilizzato per molto tempo
queste prove e i risultati che emergevano - io sto parlando
ovviamente della scuola in cui lavoravo, e parlo della secondaria
di primo grado - nella maggioranza dei casi, abbiamo proprio fatto
anche delle statistiche in base ai risultati che noi avevamo a
scuola e ai risultati delle prove Invalsi, erano spessissimo molto
falsati, direi quasi che erano falsati per gli alunni che avevano
abitualmente delle valutazioni positive nella didattica, nelle
valutazioni che noi davamo a scuola, e che poi risultavano alla
prova Invalsi peggiori di quello che invece un intero anno di
scuola aveva certificato.
Al di là di questo, credo che il problema delle cosiddette
ripetizioni private sia un problema che esiste, ne abbiamo parlato
anche qualche tempo fa quando avevamo segnalato di questo mercato
on-line
che è legittimo, se vogliamo, ma che aveva
utilizzato impropriamente il nome della Regione, quindi è un
problema anche questo da affrontare, forse ha ragione l'Assessore,
nel senso di dire: "Rimandiamo anche alle scuole questa
riflessione".
C'è stato recentemente il finanziamento tramite il PNRR per
affrontare la dispersione scolastica, quindi ci sono dei progetti
in atto nelle scuole.
Io credo che sia anche passato troppo poco tempo perché quei
progetti, che sono stati messi in piedi da poco, possano avere dei
risultati; andranno sicuramente monitorati, questo è certo.
È stato scelto di assegnare alle singole scuole delle risorse,
delle cifre, scelta del Governo, del PNRR, cosa che a me ha
lasciato perplessa perché credo che debba essere fatto un discorso
più di rete di scuole, ma non solo di scuole.
Io sono convinta che c'è necessità di non organizzare tutte le
attività chiamiamole di recupero, approfondimento, potenziamento,
all'interno dell'Istituzione scolastica, soprattutto considerata la
nostra situazione e il nostro territorio.
Ci sono ragazzi che frequentano gli istituti superiori nei
bacini dove ci sono, nei fondovalle, ma abitano molto distanti, se
poi devono anche fermarsi molto tempo per effettuare tutte le
attività di recupero, diventa molto gravoso.
Credo che una delle possibilità, che dovrebbe essere messa
all'attenzione e che dovrebbe essere discussa da parte di tutti gli
attori che lavorano nella scuola o che fanno parte del contorno
della scuola, dovrebbe essere anche quella di trovare intese con le
biblioteche, con gli enti locali, l'organizzazione di momenti di
studio, di recupero per chi ne ha bisogno, fatti anche in maniera
decentrata territorialmente.
Credo che questa sia una cosa che la nostra Regione deve
prendere in considerazione.
Lei, collega Perron, ha fatto riferimento in particolare ai
ragazzi delle secondarie di secondo grado, perché il tasso di
dispersione grosso poi arriva da lì, però io penso che si debba
lavorare anche a monte, quindi che già fin dalla secondaria di
primo grado un lavoro di sostegno, di aiuto costante, un
accompagnamento che duri nel tempo per quelli che sono gli alunni
più fragili, ma non solo, anche per gli altri, ci deve essere.
Quello che non ho capito bene, però, dell'impegnativa è che lei
dice: "L'impegno è a predisporre un questionario anonimo, anche a
campione, da somministrare alle scuole per avere dei dati relativi
all'utilizzo delle ripetizioni private", e poi? Mi sembra che
manchi un pezzo. Una volta che abbiamo questi dati, abbiamo
un'informazione, quindi penso che ci dovrebbe essere qualche cosa
in più.
Perché chiediamo questa cosa? Perché vogliamo mettere in piedi
un progetto, qualche cosa di diverso, magari simile a quello che io
ho descritto o a qualche cos'altro, però avere solo un dato di
questo tipo, mi sembra un po' riduttivo.
Con questa impegnativa noi ci asteniamo.
Presidente -
Consigliere Restano, a lei la parola.
Restano (GM) -
Grazie Presidente. Inizio con il dire che
capisco le difficoltà dell'Assessore per questioni di opportunità
nel votare un ordine del giorno di questo tipo.
Sul tema allarmato dagli articoli di giornale ho presentato
un'interpellanza, anche perché sollecitato da genitore: io parlo da
genitore, perché mi inserisco in un dibattito tra persone altamente
qualificate, un Assessore e due professori. Invece i genitori ci
dicono: "Ma scusate, se la maggior parte dei ragazzi devono essere
aiutati, devono ricorrere forse a lezioni private, se la Valle
d'Aosta percentualmente ha il tasso più elevato di bocciati, se
abbiamo il maggior numero di non ammessi agli esami alla scuola
secondaria di secondo grado per diploma, se abbiamo un maggior
numero di rinunce alla scuola, forse c'è qualcosa che non va" e la
mia interpellanza, cui avrò modo di ascoltare la risposta forse al
prossimo Consiglio, è tesa a capire se l'Assessorato ha
approfondito questo tema, perché per me il ricorrere alle
ripetizioni e a corsi
extra
ha un significato chiaro: forse
non siamo tarati nella giusta maniera.
Non è sicuramente un'accusa al ramo insegnante, ma vuole essere
una presa di responsabilità da parte della componente politica, che
deve dare i giusti indirizzi alla scuola e non dire: "C'è
l'autonomia scolastica". No, perché può darsi - sempre da
incompetente ed in punta di piedi - mi permetto di dire che
l'autonomia scolastica, all'interno di un istituto, potrebbe essere
utilizzata in una maniera e nell'altro istituto nell'altra maniera,
creando così una disparità di trattamento a seconda se frequento
una scuola dell'Alta Valle, della Bassa Valle o della vallata
laterale, e questo desta non poca preoccupazione tra i genitori che
sì, ambiscono che i propri figli siano promossi, ma hanno anche la
pretesa che, qualora promossi, abbiano imparato le giuste nozioni e
possano essere incentivati.
Mi sembra che con queste informazioni riportate dai giornali, e
poi non ho altri elementi, l'incentivo venga un po' a mancare, e
nell'interesse collettivo è che la media degli studenti si alzi e
non si alzino le eccellenze, e questo non lo riscontro da questi
articoli.
Chiederei all'Assessore - glielo anticipo per la prossima volta
- le voglio dare i compiti, Professore, di prepararsi su questo
tema che è di forte interesse.
Assessore... ma per me è un po' professore, è anche lui nel ramo
insegnanti anche lui, per certi versi... non è che voglio
permettermi di darle delle indicazioni per la prossima volta, però
sarebbe interessante sapere quella che è l'opinione politica, senza
rimandare ai dirigenti scolastici questo compito, ed è il
significato dell'intervento che avevo fatto sul DEFR.
Collega, il suo ordine del giorno lo condivido ma per questioni
di opportunità non lo voterò, perché potrebbe far emergere dei
significati che non gli vogliamo dare; però ne condivido il
contenuto, ma soprattutto chiedo di avere degli approfondimenti in
merito.
Presidente -
Consigliere Perron.
Perron (LEGA VDA) -
Grazie Presidente. Cercherò di
rispondere anch'io un attimo alle obiezioni e alle questioni che
sono uscite. Il tema del dibattito, in realtà, è molto importante e
molto complesso, non c'è una soluzione univoca.
Innanzitutto le dico, Assessore, sul metodo statistico, lei dice
che probabilmente il sistema del questionario anche a campione e
anonimo non è la forma più corretta, però io lì l'ho mutuata dallo
studio che aveva fatto la Fondazione Einaudi nel 2016, loro hanno
utilizzato quella modalità statistica, quindi per questo abbiamo
pensato ad un'azione di quel tipo.
Poi, sul resto io do delle spiegazioni anche molto empiriche,
faccio un esempio ma proprio dal campo, perché queste sono
interpretazioni del perché noi comunque abbiamo voti degli Invalsi
alti e allo stesso tempo bocciature elevate: prova Invalsi in
seconda superiore, mettiamo il caso che io abbia degli alunni in
classe in un dato anno che sono poco preparati magari, mi si sono
già trascinati e sono arrivati lì. Fanno la prova Invalsi e magari
te la fanno male, quindi io avrò quell'anno lì un dato.
Se io questi ragazzi, che sono magari al limite della
sufficienza, con una scuola che tiene l'asticella bassa per far
passare tutti, l'anno dopo questi vanno in terza, poi vanno in
quarta, in quinta, rifaranno Invalsi e si riporteranno dietro delle
lacune. Se io questi ragazzi invece quell'anno lì li boccio, l'anno
dopo questi ragazzi mi rifanno la prova Invalsi, è altamente
probabile che ragazzi bocciati quell'anno lì mi faranno la prova
Invalsi meglio di quelli che invece sono andati avanti e si sono
portati le lacune.
Questa è soltanto una spiegazione empirica che faccio io, molto
da campo ed è un'ipotesi. Qui mi aggancio al consigliere Restano e
ascolterò con attenzione il tema quando lo riporta; per quanto
riguarda noi non ci deve essere un tentativo di aiuto nel senso di
aumentare le promozioni. So benissimo che i genitori vogliono avere
i figli sempre promossi, sta nella natura umana, ma spesso,
purtroppo, è molto meglio avere un ragazzo fermato un anno, si fa
un anno in più, ha le basi per qualcosa, piuttosto che avere un
ragazzo che passa e poi le lacune se le porta dietro tutta la
vita.
Purtroppo è più duro questo meccanismo, ma nel lungo termine
premia e quello rimane la nostra posizione d'impostazione.
Per quanto riguarda l'abbandono scolastico, tra l'altro lì c'è
un problema di genere in questo caso, nel senso che i dati parlano
di abbandono soprattutto maschile; le ragazze vanno meglio, hanno
migliori risultati, quindi abbiamo un problema soprattutto con i
maschi nelle scuole, e questo non è completamente scollato dal
discorso che si faceva prima invece, dalle
baby gang
,
eccetera. Abbiamo un disagio giovanile soprattutto maschile, i dati
ci dicono questo, bisogna stare molto attenti, su molti aspetti i
ragazzi, con l'idea che l'aggressività sia sempre sbagliata,
comprimiamo tutto, questi sfogano nelle maniere più assurde, mente
ogni società sana ha trovato il modo di sfogare l'aggressività che
è sana, maschile, nei comparti giusti. Noi la schiacciamo in tutti
i modi e poi ci esplode fuori in forma non controllata.
Consigliera Minelli, in questo caso manca la seconda parte
perché ho fatto riferimento all'interpellanza che avevamo
presentato, nella quale chiedevamo dei dati e poi, a seconda dei
dati, di poter provare soluzioni innovative - quella che lei ha
proposto potrebbe essere certamente una - per riuscire a far uscire
magari questo sommerso delle ripetizioni o trovare un modo per dare
degli aiuti ai ragazzi, e ripeto, non facilitare le promozioni ma
dei puntelli in più, degli approfondimenti in più, legati alle
scuole con modalità innovative, quindi la seconda parte è
intrinsecamente legata alla nostra interpellanza. Oggi non è
segnata però l'idea era proprio quella.
Io a questo punto farei così: oggi mi svesto un po', tolgo via
le ali da falco che generalmente ho e metto quelle delle colombe
verso la sinistra (mi è venuto in mente, era il Consigliere
Padovani che era contro gli Invalsi; visione che non condivido ma
legittima) e anche verso di lei, Assessore.
A questo punto io prendo atto di quello che lei dice: questo
problema continuate a valutarlo, monitoratelo e poi noi
probabilmente avremo altre modalità per arrivare di nuovo a qualche
soluzione. Per adesso io ritiro quest'ordine del giorno, però
staremo attenti. Le diamo mandato: porti in Commissione e siamo
disposti a collaborare su un tema che, su molti aspetti, non ha
steccati ideologici, ma riguarda i risultati e la salute dei nostri
giovani. Quindi direi che possiamo
bypassare
.
Attendiamo vostre ulteriori iniziative ed io ritiro l'ordine del
giorno.
Presidente -
Ordine del giorno n. 14 della Lega. La
parola al Consigliere Distort.
Distort (LEGA VDA) -
Grazie Presidente. Titolo di
quest'ordine del giorno è: "Sviluppo e valorizzazione delle aree di
montagna".
Con questo ordine del giorno noi intendiamo suggerire al Governo
regionale una nostra proposta per raggiungere o per incrementare
l'obiettivo di sviluppo e valorizzazione delle aree di montagna
contenuto nel Documento di Economia e Finanza a pagina 128.
Noi siamo perfettamente tutti a conoscenza del fatto che
esistano delle zone del nostro territorio in condizioni depresse di
spopolamento e di abbandono delle attività territoriali.
Se queste zone si trovano in queste condizioni, è chiaro e del
tutto evidente che l'attrattività verso le attività, sia
insediative sia imprenditoriali, non viene riscontrata e, di
conseguenza, per meccanismo naturale, vengono abbandonate; c'è
proprio una reazione di tipo anche difensivo di comportamento
umano.
Noi con quest'ordine del giorno vogliamo sensibilizzare
l'attenzione del Governo verso alcuni elementi, alcuni meccanismi
che potrebbero creare inversione di tendenza.
Noi partiamo dal presupposto che esaminando il fatto che alcune
zone non sono attrattive per l'attività d'insediamento e per
l'attività di attività economiche, questioni che vanno di pari
passo: ci si insedia dove si può star bene ma ci si insedia anche
dove si può trarre un certo beneficio, un normale dialogo economico
con il territorio, soprattutto nell'ambito montano dove la
vocazione principale è quella agricola, quindi si crea un legame
proprio tra la parte del territorio e chi lo occupa.
Come fare ad invertire queste tendenze? Il tema non è facile,
noi assolutamente ne prendiamo atto, motivo per cui noi vogliamo
spenderci, come opposizione, per dare un suggerimento, per dare il
nostro contributo, perché così si fa, perché questa è l'etica di
una presenza in Consiglio regionale; così come non solo è etica ma
diventa importante e strategico per voi del Governo far tesoro di
questi suggerimenti.
Noi vogliamo andare a riflettere sulle regole e sulla disciplina
che regola le trasformazioni del suolo e degli oggetti edilizi
presenti sul territorio nelle zone montane. Noi sappiamo che la
stragrande maggioranza del territorio nelle zone montane è
collocato nella zona omogenea E, zone agricole, salvo alcuni casi
di centri storici, zone A, salvo alcuni casi di case sparse, però
tendenzialmente il territorio montano è collocato in zona E, dove
tra l'altro sono consentiti gli usi del suolo, le trasformazioni,
l'attività edilizia ma orientata verso l'ambito
dell'agricoltura.
Questo era un meccanismo che nei decenni passati aveva un certo
valore, cioè io, pianificatore, definisco e colloco tutte queste
zone montane per lo più nelle zone E in modo tale che, ponendo il
vincolo verso le sole attività agricole, automaticamente incentivo
e promuovo al massimo l'attività agricola in queste parti di
territorio.
In questo modo promuovo il presidio del territorio, la tutela
del territorio e la manutenzione del territorio.
Questo legame automatico poteva funzionare fino a qualche
decennio fa; è chiaro che oggi ci sono meccanismi anche di
competitività assolutamente più spietati e fanno sì che, laddove
non c'è una diretta corrispondenza tra una buona attività economica
e le regole che disciplinano il territorio, automaticamente succede
il caso che ho descritto, il caso d'abbandono, quindi finiscono per
essere delle zone che sono abbandonate, depresse, si spopolano.
Le zone che si spopolano, vuol dire zone che perdono il presidio
umano. Portate pazienza, questo è un mio
leitmotiv
, ma nel
2025 finirà la Legislatura e se non verrò più rieletto vi
libererete da quest'incombenza, però finché son qua io dispenso i
miei consigli in quest'ambito perché questo è un ambito che
funziona, questo è l'ambito delle regole del gioco che, fra
l'altro, non presuppongono impegno economico da parte dell'ente
pubblico. Presuppongono invece un'attività sicuramente approfondita
di elaborazioni di norme, in modo tale che si possano svincolare ed
aprire queste parti di territori ad usi del suolo che siano diversi
dall'attività agricola.
È normale che uno potrebbe pensare: "Caspita, però nel momento
in cui noi apriamo i cancelli in questo modo, cosa succede?
Mettiamo in moto dei meccanismi che potrebbero funzionare come
l'apprendista stregone, che poi non riusciamo più a
controllare".
In realtà non è così, perché studi dimostrano che nel momento in
cui si apre il territorio montano o il territorio di campagna, il
territorio rurale, ad usi del suolo diversi dall'attività agricola,
tendenzialmente chi si insedia ritorna per effetto corollario
all'attività agricola. Ritornerà per un'economia familiare, quindi
un'economia domestica, ma ci sarà il ritorno.
Siccome l'idea di aprire ad altri usi comprende anche la
presenza di attività imprenditoriali, l'imprenditore ha in sé
questa vocazione a trasformare, a far sì che lo spazio di
territorio che occupa, diventi uno spazio d'attività
imprenditoriale.
Voi chiaramente direte: "Ma di che cosa stiamo parlando?".
Stiamo parlando per esempio così, a titolo esemplificativo e non
esaustivo, della residenza associata allo svolgimento delle
attività professionali in
smart working
, il turismo
business
e
leisure
(quindi il piacere ed il business
che si condensano nella stessa parte del territorio, nello stesso
luogo), il turismo psicoterapico e di montagna terapia, il
cohousing
, i modelli residenziali di tipo comunitario, le
comunità rurali di nuova generazione e poi tutti gli spazi di
destinazione connessi alle varie attività descritte.
Tutto questo ovviamente rispetto all'attuale assetto legislativo
e normativo è assolutamente precluso e, di conseguenza, queste
parti del territorio non riescono a diventare appetibili per altri
tipi di usi che non siano quello esclusivamente agricolo dove, tra
l'altro, però, la penalizzazione della parte della zona del
territorio incentiva invece dinamiche di abbandono.
Diventerebbe quindi importante modificare l'attuale assetto
normativo di settore andando a ripensare una disciplina urbanistica
ed edilizia che contenga regolamenti e meccanismi che possano
diventare motori per l'innesco di un'economia territoriale dedicata
alla montagna e alle zone economicamente depresse, in inversione
delle attuali dinamiche.
Alla luce di queste considerazioni, così come indicato sul
Documento di Economia e Finanza, in questo punto si riferisce di un
incarico di supporto per individuare le strategie necessarie al
perseguimento dell'obiettivo, noi proprio per questo incarico di
supporto chiediamo al Governo regionale di avviare, contestualmente
all'attività dell'incarico di supporto indicato nella descrizione
dell'obiettivo "Sviluppo e valorizzazione delle aree di montagna",
un ulteriore percorso di approfondimento, quindi un elemento in più
per l'incarico di supporto, che preveda l'individuazione degli
elementi di revisione della vigente disciplina regionale in materia
di urbanistica ed edilizia, nel perimetro delle competenze
statutarie, con la finalità di favorire idonee politiche abitative
e innescare conseguentemente dinamiche economiche di valorizzazione
in ambito di territori montani. Grazie.
Presidente -
Risponde l'assessore Caveri.
Caveri (AV-VdA Unie) -
Non oserei mai dire a lei che ha
preso lucciole per lanterne, perché il rapporto di stima reciproca
non me lo consentirebbe.
Purtroppo questo supporto per lo studio della montagna è un
supporto che noi faremo in collaborazione con l'Università della
Valle d'Aosta prevalentemente sul terreno economico e non sul
terreno urbanistico che lei sottolinea; sarò però esegeta di un
messaggio dell'assessore Sapinet e dei suoi uffici, che conferma
come si stia operando nell'elaborazione di una riconsiderazione del
PTP (Piano Territoriale Paesistico) e una contestuale revisione
della legge urbanistica regionale.
Io la posso rassicurare su  tutta una serie di cose che lei
ha detto, come per esempio un utilizzo diverso (e questo vale
soprattutto per la media montagna), il
coworking
, l'idea di
avere un'alternativa che possa essere però consentita dalle regole
oggi troppo stringenti che fanno sì che una parte del patrimonio
edilizio regionale rischi il dissolvimento e la perdita anche di
residenti; noi oggi dobbiamo invertire quella piramide rovesciata
che porta ad un invecchiamento progressivo della nostra
popolazione.
Io le chiederei di ritirare questo ordine del giorno, assumendo
l'impegno, assieme al collega Sapinet, di approfondire nella fase
di revisione delle normative vigenti che però, in questo caso, non
ha un collegamento specifico su quella parte della scheda che lei
ha citato, che è quella che viene individuata come sviluppo e
valorizzazione delle aree montane che ha un significato diverso e
su materie non afferenti all'urbanistica.
Presidente -
Consigliere Distort.
Distort (LEGA VDA) -
Grazie Presidente, grazie Assessore
per la risposta.
Sono a conoscenza del fatto che il taglio di quest'iniziativa e
di quest'obiettivo è un taglio di tipo prioritariamente economico,
quasi esclusivamente economico; le posso dire - più di una volta
l'ho detto e lo ribadisco - che l'urbanistica tratta regole che
poi, di fatto, confluiscono o determinano, innescano o mortificano
meccanismi economici, quindi c'è un legame profondamente
diretto.
Mi conforta la sua risposta, so perfettamente che nel momento in
cui ci fosse un'approvazione dell'ordine del giorno, in definitiva
la mole di lavoro ed il compito assegnato è talmente alto che
presuppone mesi di lavoro. Mi auguro che entro la fine della
Legislatura si possa arrivare a stappare la bottiglia di
champagne
.
Prendo atto della sua risposta, prendo atto di quanto dichiarato
sia da lei sia a nome del collega assessore Sapinet, per cui
ritengo di aver raggiunto un obiettivo che era esattamente in linea
con lo spirito con cui abbiamo presentato quest'iniziativa. Quindi,
ritiro l'ordine del giorno.
Presidente -
Ordine del giorno n. 15. Consigliere Ganis,
a lei la parola.
Ganis (LEGA VDA) -
Grazie Presidente. Quest'iniziativa
riprende in parte il mondo faunistico venatorio valdostano perché
se da un lato il cacciatore, attraverso la pratica della caccia,
deve gestire la fauna selvatica, dall'altro lo deve fare
rispettando una serie di norme presenti nel calendario venatorio e
approvato ogni anno dalla Giunta con una delibera.
Ricordo che nella nostra Regione vige la legge regionale 64 del
27 agosto 1999 che disciplina le norme per la tutela e la gestione
della fauna selvatica e la disciplina dell'attività venatoria.
Purtroppo ancora oggi molte persone sono all'oscuro del fatto
che, per poter esercitare questa pratica, esistono delle norme
molto restrittive e selettive, che vanno dal tipo di
carnet
,
dalla modalità di prelievo, al tipo di specie cacciabili, alle
giornate di caccia con i rispettivi orari e vari divieti; norme che
devono essere rispettate a dovere per non incorrere in sanzioni
anche di tipo penale.
Per queste ragioni l'articolo 8, inerente alle strade
interpoderali, autorizza il transito ai cacciatori amputati agli
arti inferiori o portatori di protesi ortopediche ma, a nostro
avviso, senza fare alcun riferimento ai cacciatori portatori di
protesi interne, creando così una disparità tra persone con
difficoltà. Una segnalazione, questa, pervenuta da moltissimi
cacciatori non più giovanissimi che, per gravi motivi di salute o
per eventi traumatici, si sono sottoposti ad interventi importanti,
riuscendo così, attraverso l'inserimento nel proprio corpo di
protesi o mini protesi, di ritornare a camminare e di poter
continuare a svolgere la loro passione.
In base a queste considerazioni, si impegna l'Assessore
competente a mettere in campo ogni azione utile per consentire che
nel prossimo calendario venatorio 2024-2025 vengano ricompresi
anche i cacciatori portatori di protesi interne ortopediche nelle
autorizzazioni relative alla circolazione lungo le strade
interpoderali. Grazie.
Presidente -
Assessore Carrel.
Carrel (PA) -
Grazie Presidente, grazie consigliere
Ganis. Credo che la caccia, e convengo con lei, sia cura e
conoscenza del territorio e avere la necessità di conoscere bene
tutto il territorio e avere la possibilità di poterlo camminare e
frequentare.
In quest'ottica, il calendario venatorio prevede la possibilità
di utilizzare quelle che sono le strade poderali per chi ha
un'invalidità superiore all'80%, il quale può essere accompagnato
esclusivamente se comunicato alla stazione forestale.
Dico questo e ci tengo a sottolinearlo perché - ripeto - sono
strade poderali con delle responsabilità chiare e definite in capo
a dei Presidenti dei Consorzi e a dei privati; ecco perché il
pubblico non può permettersi di andare a legiferare, così come lei
ci chiede, per tutti coloro che hanno delle protesi di un certo
tipo, anche perché vi sono sicuramente degli interventi che
prevedono delle protesi ma che prevedono anche, grazie al cielo,
delle riabilitazioni totali e quindi sì, ho la protesi ma posso
effettuare tutto quello che facevo prima, quindi posso andare a
caccia esattamente come andavo prima e non è giusto che io possa
andare in questo caso in macchina in sentieri dove questo non è
autorizzato.
La sua richiesta è una richiesta che il Comitato venatorio
caccia ha già presentato alla Consulta, ci siamo presi l'impegno di
approfondirlo, con questi approfondimenti però credo che sia
necessario chiarire quest'aspetto.
È ovvio che ampliarlo così tanto è praticamente impossibile,
perché le strade sono appunto poderali e di proprietà privata.
Presidente -
Consigliere Ganis, a lei la parola.
Ganis (LEGA VDA) -
Grazie Presidente, grazie Assessore
per la risposta e per avere condiviso con me l'importanza di
quest'attività.
Mi permetta, Assessore: il mondo venatorio lo conosco abbastanza
bene, anche lei, lo so; purtroppo sono molti i cacciatori portatori
di protesi e che soffrono a causa di questa problematica.
Non sono un medico, ma da quello che ho potuto apprendere, chi
subisce un intervento importante come l'inserimento di una protesi
totale al ginocchio e non parziale, prevede certamente un ritorno
alla normalità ma limitando molto le attività motorie.
Vorrei ricordare inoltre che questi impianti non durano in
eterno, in media sono 15 anni, e vista anche l'età matura di molti
cacciatori - come ha anche ricordato la collega Minelli -, a nostro
avviso sarebbe opportuno ovviare a questa disparità.
Noi andremo avanti e non ritireremo l'ordine del giorno.
Grazie.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti: 32
Votanti: 13
Favorevoli: 13
Astenuti: 19 (Bertin, Bertschy, Carrel, Caveri, Chatrian,
Cretier, Grosjacques, Guichardaz Erika, Guichardaz Jean-Pierre,
Jordan, Lavevaz, Malacrinò, Marguerettaz, Marzi, Minelli, Padovani,
Rollandin, Rosaire, Sapinet)
L'ordine del giorno non è approvato.
Ordine del giorno n. 16. La consigliera Foudraz ha la
parola.
Foudraz (LEGA VDA) -
Grazie Presidente. Quest'ordine del
giorno pone l'attenzione sulla possibilità di istituire, anche
nella nostra regione, dei percorsi formativi per la formazione di
operatori socio-sanitari con formazione complementare in assistenza
sanitaria, quelli che si definiscono gli OSSS, con tre S.
L'operatore socio-sanitario, con formazione complementare in
assistenza sanitaria, oltre a svolgere i compiti propri
dell'operatore socio-sanitario, coadiuva anche l'infermiere in
tutte le sue attività assistenziali.
Visto il capitolo 1.7 intitolato "Assessorato sanità, salute e
politiche sociali" del Documento di Economia e Finanza che stiamo
analizzando, dove si evidenzia la necessità di una riorganizzazione
complessiva della sanità valdostana sotto numerosi profili, tra i
quali anche quelli della valorizzazione del personale, rendendoli
quindi maggiormente funzionali; considerato l'attuale contesto
economico e sociale; preso atto - come già rimarcato nel precedente
ordine del giorno - che nella nostra regione, come in tante altre
regioni italiane, vi è una carenza di personale nel settore
sanitario socio-assistenziale; appreso che in alcune regioni
italiane sono stati strutturati corsi per operatore socio-sanitario
con formazione complementare in assistenza sanitaria e per citarne
alcuni, vorrei far presente che sono stati strutturati corsi di
questo tipo nella Regione Veneto e nella Regione Lombardia.
Vediamo un po' più nello specifico di cosa si occupa l'operatore
socio-sanitario con formazione complementare: svolge tutte quelle
attività che possono essere attribuite all'OSS, quindi
all'operatore socio-sanitario, però con un'aggiunta di alcune
attività che vanno in aiuto a quelle che sono le attività svolte
dal personale infermieristico.
Tra queste tante attività - ne cito solo alcune per non
prolungarmi e dilungarmi, visto che sono numerosi gli ordini del
giorno che dobbiamo ancora esaminare - rileva e registra parametri
vitali, quali la frequenza cardiaca, la frequenza respiratoria, la
temperatura corporea, la pressione arteriosa, esegue e registra
elettrocardiogrammi, rileva, registra e segnala la glicemia
mediante il glucometro, somministra farmaci, sorveglia il
mantenimento della velocità d'infusione come prescritta e impostata
dall'infermiere, somministra ossigenoterapia rispettando tempi,
dosaggio e flusso prescritto, e queste sono solo alcune. Tutte
attività che sono di grande aiuto al personale infermieristico e
che quindi vanno nella direzione di migliorare quelli che sono i
servizi socio-sanitari assistenziali.
Evidenziato che la creazione di queste figure professionali
avrebbe delle ricadute positive, sia per gli addetti del settore ma
anche e soprattutto per l'utenza, con quest'ordine del giorno il
Consiglio regionale impegna il Governo regionale a valutare la
possibilità di istituire, anche nella nostra Regione, dei percorsi
formativi per la formazione di OSS con formazione complementare in
assistenza sanitaria. Grazie.
Presidente -
Assessore Marzi interviene per il
Governo.
Marzi (SA) -
Grazie Presidente. Le Regioni stanno
collaborando con lo Stato nell'ambito della Conferenza
Stato-Regioni, come da lei richiamato, in ambito di formazione
complementare socio-sanitaria per l'istituzione di un nuovo profilo
professionale che rappresenta l'evoluzione della figura
professionale dell'operatore socio-sanitario.
La direzione generale delle professioni sanitarie e delle
risorse umane del Servizio Sanitario Nazionale ha elaborato negli
ultimi mesi due documenti molto significativi, che hanno visto la
consultazione delle rappresentanze dei portatori d'interesse
coinvolti in un apposito tavolo.
Il primo documento revisiona il profilo professionale
dell'operatore socio-sanitario istituito con accordo sancito il 22
febbraio del 2001, con i relativi requisiti di formazione; il
secondo documento, che sarà discusso presso la Conferenza
permanente per i rapporti tra lo Stato, le Regioni e le Province
autonome, dopo aver completato l'apposito
iter
d'approvazione, istituisce la nuova figura.
L'iter di approvazione dei documenti citati è giunto alle fasi
conclusive.
Le sperimentazioni citate dai proponenti, relative a percorsi
formativi per operatori socio-sanitari con formazione
complementare, da quanto è emerso nel tavolo di lavoro
interregionale dedicato, hanno evidenziato diversi aspetti da
migliorare. Pertanto, chiediamo di ritirare l'ordine del giorno,
altrimenti ci asterremo.
Poiché è in corso la definizione a livello statale di specifica
disciplina sulla materia, conviene aspettare queste linee guida
anziché procedere, a livello regionale, con una formazione che poi
potrebbe divergere da quanto sarà indicato a livello degli
standard
professionali di questa nuova professionalità.
Grazie.
Presidente -
Consigliera Foudraz, a lei la parola.
Foudraz (LEGA VDA) -
Grazie Presidente e grazie Assessore
per la risposta fornita.
Non ritireremo quest'ordine del giorno perché riteniamo che sia
comunque un argomento che va nella direzione di risolvere delle
criticità che si sono verificate e si stanno verificando nella
nostra Regione, stante appunto la carenza più volte sottolineata in
quest'Aula di personale infermieristico.
Di quello che lei mi ha citato io ero a conoscenza: so che si
sta addivenendo ad una sorta di protocollo nazionale, però visto
che ci sono Regioni che si sono portate avanti, che quindi hanno
già ben intrapreso questa strada, io non capisco perché noi non
possiamo prendere buon esempio ma dobbiamo sempre aspettare;
intanto, la gente aspetta e sta male.
Mi spiace veramente constatare che ci sia una mancanza di
visione futura da parte vostra o, per lo meno, che abbiate delle
visioni a volte con i paraocchi.
Io credo che corrette programmazioni e pianificazioni siano alla
base di progetti vincenti e dovreste imparare da Regioni che hanno
visioni decisamente più ampie, che hanno attuato determinati
percorsi, anche se lo Stato non li aveva ancora messi in atto,
perché stiamo parlando dell'anno scorso, 2022. Percorsi che stanno
dando i loro frutti a beneficio di tanti, siano utenti o
lavoratori.
Prendiamo atto di questa mancanza di volontà della maggioranza
di guardare al futuro della nostra società valdostana, perché
chiaramente dobbiamo sempre aspettare che si muova qualcun altro
prima; questo sempre perché comunque si lavora nell'interesse dei
valdostani. Grazie.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti: 34
Votanti: 15
Favorevoli: 15
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'ordine del giorno non è approvato.
Ordine del giorno n. 17 della Lega. Consigliere Manfrin, a lei
la parola.
Manfrin (LEGA VDA) -
Grazie Presidente. Con quest'ordine
del giorno interveniamo su un settore che riteniamo molto
importante, ovvero la formazione per il lavoro.
Si è evocato, anche nella giornata di ieri, il documento che
richiama l'alleanza per il lavoro di qualità nella Regione autonoma
Valle d'Aosta che è stato approvato poco tempo fa e che indica
alcuni capisaldi rispetto sia al lavoro, sia all'accompagnamento al
lavoro, all'inizio del lavoro, la formazione al lavoro.
Nel documento che viene citato, e ci sono riferimenti
all'interno del DEFR, che è stato approvato proprio circa
l'alleanza per lavoro di qualità, viene evidenziato che bisogna
implementare e definire i percorsi d'istruzione e formazione utili
per il territorio, indirizzare i giovani verso professionalità
spendibili sullo stesso. Diviene sempre più necessario creare reti
per consentire di programmare ed implementare attività formative in
grado di rispondere alle probabili future transizioni di
competenze, quindi favorire un'adeguata risposta alle professioni
emergenti.
Questa definizione, soprattutto circa le professioni emergenti,
pare quasi delineare magari delle figure legate all'
hi-tech
piuttosto che magari a professioni che arrivano a seguito di una
certa evoluzione; quello di cui però ci siamo accorti è che, anche
a fronte di numerose segnalazioni da parte delle aziende
valdostane, quello che viene a mancare nella nostra regione sono
percorsi che purtroppo invece in realtà riguardano magari non
professioni emergenti ma professioni di cui c'è un estremo bisogno
e che però vengono a mancare con figure sicuramente importanti.
Abbiamo voluto evidenziarne alcune, ma le abbiamo collocate
nell'ambito degli operai specializzati, quali ad esempio la
carpenteria, la saldatura, l'idraulica, la posatura di lose.
Sono tutte professioni indispensabili, specifiche, che
richiedono competenze, preparazione e studio, ma che purtroppo ad
oggi nella nostra regione si fa fatica a trovare. Ovviamente oltre
a queste ci sono altre professioni, ma abbiamo avuto nelle nostre
analisi una specifica segnalazione rispetto a questo tipo di
professioni.
Con quest'ordine del giorno chiediamo al Governo regionale
interventi specifici che pongano in essere ogni azione utile per
organizzare e portare a compimento percorsi che prevedano la
creazione di figure specializzate, come quelle che abbiamo
indicato, sia per garantire un futuro certo alle nuove generazioni
(quindi c'è grande fame di lavoro e di manodopera specializzata,
quindi in questo caso verrebbe totalmente assorbita dal mercato),
sia per mantenere la competitività delle aziende del territorio
che, purtroppo, senza figure con questa specifica competenza,
rischiano di perdere il loro vantaggio competitivo. Grazie.
Presidente -
Assessore Bertschy, ha facoltà di
intervenire.
Bertschy
(
AV-VdA Unie) -
Grazie. Per economia di
tempo e della discussione di tutti, farò una sintesi e, come
abbiamo avuto modo di approfondire per le vie brevi, chiederemo di
emendare una parte delle premesse e una parte dell'impegno.
Gli elementi che ha portato nel suo rodine del giorno sono
quelli che fanno parte dei tanti confronti che stiamo sviluppando
all'interno del Consiglio politiche del lavoro e ci sono almeno due
aspetti da considerare con la massima importanza: da un lato, la
necessità di dare interesse al lavoro che cambia, al lavoro che è
in tutte queste fasi di transizione, preparare le persone
attraverso il percorso d'istruzione e formazione al nuovo lavoro o
a come si modificheranno certe attività lavorative; allo stesso
tempo non perdere di vista tutto quello che invece oggi è già
lavoro, che, pur con un'evoluzione dei modelli di sviluppo, rimarrà
lavoro, quindi il carpentiere, il saldatore, l'idraulico, il
posatore e tanti altri mestieri.
Questo si sposa con la necessità di costruire anche
un'educazione al lavoro, un'educazione nelle nostre famiglie che
porti a rendere dignitoso ogni lavoro, ogni mestiere ed ogni
attività che può dare un contributo personale e alle aziende di
sviluppo e, allo stesso tempo, di sviluppo per la propria vita.
Il lavoro da fare è un lavoro su più fattori, noi siamo
d'accordo a lavorare su questi temi e credo che avremo tempo nei
prossimi mesi, all'interno del Consiglio politiche del lavoro, di
sviluppare queste iniziative e, ripeto, emendiamo togliendo dalle
premesse alcuni paragrafi e aggiungendo: "Preso atto che sul
territorio, nell'ambito del sistema regionale d'istruzione e
formazione professionale IFP viene proposta un'offerta formativa
qualificata destinata ai ragazzi di 14 anni e 18 anni, desiderosi
d'imparare una professione conseguendo una qualifica o un diploma
professionalizzante realizzato da organismi di formazione e
istituzioni scolastiche accreditate, impegna il Governo regionale a
promuovere, nell'ambito del Piano triennale degli interventi di
politica del lavoro 2024-2026 interventi specifici che pongano in
essere ogni azione utile per mettere a disposizione ai giovani
adulti, oltre all'offerta di IFP, una formazione
professionalizzante, come esemplificata nelle premesse, collegata
ai fabbisogni delle imprese del territorio, potenziando misure già
esistenti e rendendo la formazione maggiormente attrattiva per i
giovani in linea con quanto verrà". Grazie.
Presidente -
Consigliere Aggravi.
Aggravi (RV) -
Grazie Presidente, molto semplicemente per
dire che il gruppo del Rassemblement Valdôtain sosterrà
quest'ordine del giorno anche per integrare e dare anche manforte
all'attività che sta portando avanti il Consiglio politiche del
lavoro che ha citato giustamente l'Assessore e anche soprattutto a
quelle che sono le attività propedeutiche alla definizione del
nuovo Piano e delle attività che si stanno facendo.
È vero che spesso si parla soltanto di quelli che sono
considerati i nuovi lavori, nuove categorie di lavoro, però non
esiste soltanto la novità perché, come spesso si dice, non si può
vivere di soli servizi, nel senso che la parte produttiva, e tutta
una serie di figure che in realtà mancano fortemente, è giusto che
siano rilanciate.
Soprattutto è importante - e l'ha detto anche l'Assessore, e su
questo noi concordiamo da sempre - anche rivitalizzare o comunque
ridare dignità a quelle che sono delle figure professionali e dei
lavori che, in realtà, nel tempo sembrano quasi aver perso,
soprattutto nel modo di essere rappresentati, una dignità, anzi, in
realtà sono quelli forse più necessari e di cui si necessita di
più.
Si è parlato e si parla dell'alleanza per il lavoro di qualità e
io su questo punto ho sempre mantenuto un atteggiamento guardingo o
comunque scettico da membro dell'opposizione, l'ho detto anche più
di una volta all'Assessore e l'ho detto anche pubblicamente: avrei
valutato anche lo sviluppo di questo documento sulla base di quelle
che poi sarebbero state le azioni.
Questa è un'azione che sicuramente può essere utile e può
integrare quelle che in realtà già ci sono e sicuramente verranno
riproposte anche nel nuovo Piano, perché comunque c'è un'esperienza
che si porta avanti e delle necessità professionali più consolidate
rispetto ad altre.
Quello che mi auguro, un po' come alcune iniziative che si
fanno, anche una parte attiva di quelle che sono le rappresentanze
di categoria e anche le organizzazioni sindacali, soprattutto
nell'individuazione di quelle che possono essere le figure più
necessarie e, perché no, anche una rinnovata integrazione di quella
che è la formazione e di quella che è l'azienda, perché se si
costruisce il posto di lavoro già nell'ambito formativo, io penso
che reciprocamente si possa fare un ottimo lavoro, quindi ben
vengano iniziative di questo tipo.
Presidente -
Mettiamo in votazione l'ordine del giorno
così come modificato. La votazione è aperta. La votazione è
chiusa.
Presenti, votanti e favorevoli: 34
L'ordine del giorno è approvato all'unanimità.
Ordine del giorno n. 18. Consigliere Distort, a lei la
parola.
Distort (LEGA VDA) -
Grazie Presidente. Con quest'ordine
del giorno, che si inserisce nell'obiettivo d'implementazione della
fruibilità della rete escursionistica anche ai fini cicloturistici,
contenuto nel Documento di Economia e Finanza a pagina 104, noi
vogliamo riprendere un argomento già approdato in Consiglio
regionale.
Penso che sia del tutto evidente che non sia per mancanza di
fantasia che noi riproponiamo qualcosa di passato, ma è proprio
perché vale il detto
repetita iuvant
, perché riteniamo
importante che si rifletta una volta di più su di un duplice
progetto che propone di valorizzare due realtà del nostro
territorio che, se mantenute dormienti, evidenziano la mancanza di
visione, mentre, se valorizzate, possono diventare un prodotto
turistico di altro profilo, addirittura un modello di riuso e di
reinterpretazione di attività umane che hanno assegnato alla
cosiddetta "storia minore" del nostro territorio, una sorta di
modernariato industriale.
Stiamo parlando di due progetti specifici: il completamento
della strada del Nivolet, avviata negli anni tra il '68 e il '73,
poi interrotta; ovviamente, il completamento della strada del
Nivolet secondo rigorosamente un uso cicloturistico, ciclo
escursionistico.
L'altro progetto è il riuso della galleria del tunnel del
trenino di Cogne, analogamente secondo un uso ciclo
escursionistico.
Sulla diffusione e l'incidenza del cicloturismo abbiamo tante
informazioni, mi astengo dal ripeterle, voglio però precisare che
il cicloturismo e il ciclo escursionismo costituiscono
un'opportunità da cogliere come elemento turistico capace di
regolare dinamiche di destagionalizzazione (sembra una parola
difficile da pronunciare, immagino metterla in atto).
Oltretutto, questi due progetti rappresenterebbero un prodotto
turistico che, essendo legato all'identità storica nel nostro
territorio, diventa un prodotto non replicabile, quindi un prodotto
nel suo caso unico.
Noi ritroviamo e riconosciamo in questa visione i due progetti
come elementi importanti, per lo meno da prendere in
considerazione, per cui nella nostra impegnativa noi chiediamo al
Governo regionale di considerare (usiamo il termine modesto di
"considerare") parallelamente o all'interno dell'attività del
tavolo tecnico istituito con DGR (deliberazione della Giunta
regionale) 150/2022 - affrontare insieme a questo tavolo -
l'ipotesi della prosecuzione del progetto della strada del Nivolet
con gli opportuni aggiornamenti ed accorgimenti in ambito di
ingegneria naturalistica, a scopo di realizzazione di un percorso
ciclabile ad alto profilo naturalistico, culturale e
sci-escursionistico in periodo invernale.
Ovviamente diventa
est modus in rebus,
è importante anche
perché siamo perfettamente a conoscenza che stiamo parlando di un
intervento in un'area protetta, in un parco; per cui conosciamo
vincoli, conosciamo la necessità di tutela ambientale, conosciamo
la necessità di evitare impatti su flora e fauna, però la sfida
dell'ingegneria naturalistica è un'energia per l'economia del
nostro territorio e dei territori in genere, soprattutto dei
territori montani dove l'ingegneria naturalistica si applica al
massimo delle proprie potenzialità.
Altra impegnativa è considerare, sempre parallelamente o
all'interno dell'attività del tavolo tecnico, l'ipotesi di utilizzo
del tracciato del tunnel minerario da Cogne ad Acque Fredde con gli
opportuni adattamenti tecnici e tecnologici per realizzare un
percorso ciclabile di profilo emozionale e culturale, perché noi
immaginiamo nella nostra visione progettuale - personalmente e come
gruppo -, la possibilità di gestire all'interno di un tunnel lungo
15 km, buio di per sé, la possibilità di poter inserire una
dotazione d'illuminazione che permetta tra l'altro tutta una serie
di effetti, perché noi sappiamo che nel buio si può gestire la
comunicazione visiva, si può gestire la comunicazione didascalica.
Si potrebbe addirittura pensare che, nell'ambito di questo
percorso, ci siano, in proiezione sulle pareti del tunnel, tutta
una serie di informazioni relative alla storia della siderurgia in
Valle d'Aosta, dell'attività estrattiva mineraria; lo riteniamo un
progetto dalla grandissima potenzialità.
In conclusione, vorrei semplicemente riprendere quello che ha lo
stesso oggetto, un'impegnativa molto simile: noi avevamo presentato
nel dicembre 2021 un'impegnativa analoga. Il collega Lavevaz,
allora Presidente e depositario delle deleghe per l'ambiente, aveva
detto: "L'idea d'utilizzare come pista ciclabile 15 km di galleria,
in cui peraltro scorre anche dell'acqua, mi lascia un po'
perplesso, qualche dubbio ce l'ho. Non vuol dire che non sia
d'accordo, ma qualche dubbio ce l'ho".
Collega Lavevaz, spero che questo non invochi in lei il
desiderio di richiedere il fatto personale, perché comunque voglio
fare semplicemente un resoconto di qualcosa che è agli atti.
Lei in risposta diceva: "Quello che possiamo cogliere è il
suggerimento, quindi accogliamo il suggerimento ad approfondire
questa questione ma non l'impegnativa, perché l'impegnativa impegna
il Governo ad avviare uno studio, quindi a dare un incarico per uno
studio di fattibilità, ed uno studio di fattibilità viene dato nel
momento in cui l'opera la si vuole fare. In questo momento
quest'impegnativa, per quanto ci riguarda, non la possiamo
accogliere e accogliamo il suggerimento ad affrontare e ad
approfondire la questione".
Prima di tutto, se voi pensavate di utilizzare questa formula
per esprimere un'eventuale astensione, non potete più usarla perché
è già stata usata, però la cosa importante è che siccome si diceva:
"Accogliamo il suggerimento ad affrontare e ad approfondire la
questione", motivo di quest'iniziativa è capire oggi, a due anni di
distanza, se il tempo è stato sufficiente al Governo per riflettere
su questi due suggerimenti, tenendo conto anche degli
avvicendamenti in Giunta, sia nella Presidenza che nelle deleghe
assessorili.
Motivo per cui abbiamo riproposto convintamente questi
argomenti, nell'ottica di una
citazione di Paulo Coelho che recita: "Non ti arrendere mai, di
solito è l'ultima chiave del mazzo quella che apre la porta".
Presidente -
Assessore Carrel, a lei la parola per il
Governo.
Carrel (PA) -
Grazie Presidente. Grazie collega Distort
per l'esposizione, sono sicuramente due progetti interessanti che
meritano però due analisi, dal mio punto di vista, distinte.
Partirei con l'impossibilità di considerare all'interno
dell'attività del tavolo, come da lei richiesto, questi due
oggetti, in quanto il tavolo è stato costituito da delibera proprio
per affrontare la questione del come risolvere, dal punto di vista
giuridico - quindi di responsabilità - la questione delle
responsabilità sulle strade poderali. Quindi, andare ad inserire
all'interno di questo tavolo tutte quelle che sono le possibili
nuove strade che non si limitano esclusivamente a questo ma a tutte
le altre all'interno di questo tavolo, diventerebbe veramente
ingestibile e rischieremmo di perdere il punto su cui abbiamo
creato questo tavolo e per cui questo tavolo deve operare.
Nulla ci impedisce di lavorare parallelamente, soprattutto su
quella che è la strada del Nivolet, la quale è oggetto anche di
un'altra iniziativa in seguito e sulla quale ci saranno sicuramente
degli approfondimenti per capire come affrontare questo
collegamento che anche noi riteniamo fondamentale.
Per quanto invece riguarda l'altra galleria del Drinc, condivido
un po' quanto aveva detto l'allora Presidente Lavevaz: in questo
momento è difficile ipotizzare, nella situazione che c'è stata
presentata in questo momento, con delle grandi perdite di acqua
all'interno, una pista cicloturistica; questo lo dico perché
bisognerebbe poi andare a quantificare gli investimenti da
effettuare su questa struttura che è comunque una struttura molto
lunga e molto complessa che è nata per tutto un altro fine.
Con gli uffici del collega Sapinet si stanno valutando diverse
ipotesi, sulle quali ci stiamo confrontando e sulle quali dobbiamo
andare ad analizzare quelli che sono i costi da sostenere e quelli
che possono essere poi invece i benefici che l'utilizzo di questa
galleria può dare alle varie comunità, sia di Cogne che di Gressan,
Pila, e di tutti i Comuni limitrofi.
Da una parte vi è la piena disponibilità a discutere e ad
approfondire la strada del Nivolet, dall'altra invece, sull'altra
galleria, stiamo già facendo una serie di approfondimenti che non
vanno nella direzione del cicloturismo, ma vanno in altre
direzioni, sulle quali però è importante andare a capire quali sono
gli investimenti necessari.
Spero di essermi spiegato abbastanza bene e aver distinto le due
situazioni; le chiederei pertanto di ritirare l'ordine del giorno
oppure la maggioranza si asterrà.
Presidente -
Consigliere Aggravi ha facoltà di
intervenire.
Aggravi (RV) -
Grazie Presidente. Molto sinteticamente
per rappresentare la posizione di Rassemblement Valdôtain su
quest'ordine del giorno.
Noi abbiamo presentato un altro ordine del giorno che parla del
comprensorio del Nivolet e dedicherò più tempo a presentare la
nostra visione in quella sede.
Abbiamo letto con attenzione l'ordine del giorno dei colleghi
della Lega e ascoltato la presentazione del collega Distort, quindi
da parte nostra nessuna contrarietà, anzi, perché sennò saremmo
anche in difficoltà con il nostro ordine del giorno sulla
percorribilità, o comunque la valorizzazione, del comprensorio del
Nivolet.
Secondo noi, e nell'impegnativa che proponiamo nel nostro ordine
del giorno è un po' più ampio, è un po' più aperto e, a nostro
giudizio almeno, è più conforme rispetto ad una valutazione
complessiva di che cosa fare, che cosa scegliere su quella realtà,
pur cercando di valorizzare la percorribilità di quel
passaggio.
Per quanto riguarda il tunnel Cogne-Acque Fredde, sapevo che la
presenza di acqua era notevole, le informazioni sono quelle che
abbiamo sentito.
Su quest'ordine del giorno, nel momento in cui fosse messo in
votazione, da parte nostra ci sarà il voto di astensione perché -
ripeto - sul discorso del Nivolet riteniamo che il nostro ordine
del giorno sia più rappresentativo e più in linea con il nostro
pensiero, invece sulla vostra impegnativa, come ho cercato di
spiegare, abbiamo qualche dubbio. Ma questo non vuol dire che
l'obiettivo finale, più o meno comune almeno da questa parte
dell'Aula, non sia condivisibile; però, nel caso in cui dovesse
essere messo al voto, ci asterremo.
Presidente -
Consigliera Minelli, ha facoltà di
parola.
Minelli (PCP) -
Grazie. Una considerazione, prima di
tutto, sull'obiettivo generale di queste due proposte che sono
volte a pensare a dei percorsi ciclabili o ciclo
escursionistici.
Noi riteniamo che ci sia, per quello che riguarda i percorsi di
questo tipo, una priorità, che è quella di arrivare al
completamento quanto prima di tutta la Ciclovia Baltea, quindi di
tutto l'asse di Fondovalle. Ci è stato detto più volte che ci sono
delle difficoltà ad avere risorse da allocare su varie cose, quindi
all'interno di un progetto che sia volto a valorizzare il più
possibile la ciclabilità, innanzitutto crediamo che si debba dare
priorità a quello, ma al di là di questa posizione, noi non siamo
assolutamente favorevoli al fatto che venga fatto un progetto di
prosecuzione della strada del Nivolet: un progetto che è stato
abbandonato nel '73 e che ha visto dei lavori che sono di ben prima
addirittura degli anni '60, ma negli anni '50, dalla parte
piemontese, erano volti ad utilizzare la strada per l'invaso e poi
ci sono dei tratti al di qua del Colle.
La strada era stata bloccata anche perché all'interno del
territorio del Parco nazionale del Gran Paradiso, già molti anni
fa, erano stati chiesti degli interventi di ripristino ambientale
di quel territorio.
Sulla questione dell'utilizzo del tunnel minerario da Cogne ad
Acque Fredde le perplessità sono maggiori ancora, proprio perché si
tratterebbe di un percorso completamente in galleria e mi sembra di
capire, anche dalle parole dell'Assessore, che le criticità, per
quello che riguarda anche l'esecuzione stessa dei lavori, siano
importanti.
Noi non condivideremo quest'ordine del giorno.
Presidente -
Consigliere Distort.
Distort (LEGA VDA) -
Grazie Presidente, grazie Assessore
per la sua risposta, grazie ai colleghi per i loro contributi.
Il fatto di ritrovarci in pochi a credere in questi progetti può
essere anche un favore che ci fate, perché così possiamo gestire,
possiamo dimostrarne la paternità, ma ovviamente non si pone su
questi termini il dibattito in Consiglio. Le nostre iniziative non
sono fatte per crearci pubblicità, ma per esprimere la nostra
collaborazione per avere una visione progettuale aperta.
Soltanto un piccolo inciso: il suggerimento sul percorso del
tavolo non voleva essere un elemento esclusivo, non voleva essere
né un'indicazione fuorviante e nemmeno un'interferenza, così
l'ipotesi era probabilmente: esistendo un tavolo, esistendo dei
professionisti, esistendo delle figure competenti, magari
l'utilizzo delle loro risorse poteva essere già un passo avanti, ma
non è minimamente determinante.
La questione di avere una mente aperta, il concetto è proprio
questo, il discriminante è questo: noi non parliamo di ciclovie,
non parliamo di potenziare un utilizzo ciclabile del territorio;
noi vogliamo creare e vogliamo pensare a qualcosa di esclusivo,
qualcosa di particolare, qualcosa che non si ritrova da altre
parti, quindi accettare la sfida di trasformare i punti di
debolezza in punti di forza.
Abbiamo 15 km di tunnel buio con infiltrazioni d'acqua, e voi
credete che nel momento in cui si proponesse al mondo e al mercato
del cicloturismo una proposta di questo tipo, un cicloturismo
estremo, un cicloturismo particolare, di nicchia, questo non
diventerebbe attrattivo per il territorio?
È questa la nostra visione, poi chiaramente le nostre sono
proposte, non abbiamo il potere di trasformarle in progettualità
che si attuano, ma conoscendo l'Assessore al turismo e la sua
visione - e con questo non la voglio prendere di mezzo né far leva
dal punto di vista di una sorta di ricatto umano, ci mancherebbe -
mi pare che una mentalità aperta ad un certo tipo di visione
turistica capisce perfettamente, coglie perfettamente l'opportunità
di un'iniziativa di questo genere. Questo è il tenore delle nostre
proposte.
Siccome noi ci crediamo, le porteremo il voto; apprezziamo gli
apporti e le considerazioni esternate dai colleghi e ribadendo la
nostra fiducia nella volontà di poter dare un contributo, di
lasciare un segno, una traccia di una visione e di una
progettualità, noi porteremo al voto.
Anticipo che l'ipotesi di prosecuzione della strada proposta dal
collega Aggravi, che sarà oggetto di un successivo ordine del
giorno, può incontrare la nostra sensibilità.
Noi vogliamo fare i conti con i limiti e con i vincoli di
un'area protetta, di un'area di parco, quindi il nostro è un
passaggio anche di prudenza d'approccio, cioè pensare a qualcosa
che possa trovare una risposta, dal punto di vista normativo, più
facile da percorrere.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti: 34
Votanti: 8
Favorevoli: 6
Contrari: 2
Astenuti: 26 (Aggravi, Baccega, Barmasse, Bertin, Bertschy,
Brunod, Carrel, Caveri, Chatrian, Cretier, Grosjacques, Guichardaz
Jean-Pierre, Jordan, Lavevaz, Lucianaz, Malacrinò, Marguerettaz,
Marquis, Marzi, Padovani, Planaz, Restano, Rollandin, Rosaire,
Sapinet, Testolin)
L'ordine del giorno non è approvato.
Ordine del giorno n. 19. Consigliere Ganis, a lei la parola.
Ganis (LEGA VDA) -
Grazie Presidente. Prima di affrontare
il tema di quest'ordine del giorno, che riguarda il rinnovo delle
concessioni su aree pubbliche, vorrei fare un breve
focus
su
come viene svolta e regolamentata quest'attività commerciale.
Innanzitutto il commercio su aree pubbliche viene svolto
mediante l'uso di un posteggio dato in concessione;
l'autorizzazione dell'esercizio dell'attività di vendita è
rilanciata insieme alla concessione di un determinato posteggio dal
Comune e costituiscono un unico titolo abilitativo.
Ricordo che il commercio su aree pubbliche può essere svolto sui
posteggi dati in concessione per un periodo di anni dieci o in
forma itinerante.
Nella nostra regione il commercio viene disciplinato dalla legge
regionale 20 del 2 agosto 1999.
In questi ultimi anni però il dibattito che si è creato ruota
intorno al fatto che venga applicata o meno la direttiva
Bolkestein, approvata nel 2006, recepita nel 2010 e che ha come
obiettivo quello di mettere al bando le concessioni pubbliche.
Una problematica, questa, che ha preoccupato moltissimi
commercianti, visto che hanno investito parte della loro vita
lavorativa e che nel corso degli anni i Governi in carica e le
Associazioni di categoria hanno cercato, attraverso numerosi
interventi, di salvaguardare la prosecuzione delle attività
commerciali, cercando di tutelare le concessioni su aree
pubbliche.
Proprio per queste ragioni, a livello nazionale, attraverso il
DDL (disegno di legge) Concorrenza 2022, approvato dal Consiglio
dei Ministri e attualmente all'esame del Parlamento, si stabilisce
che gli attuali concessionari potranno godere di un rinnovo delle
attuali concessioni per la durata di anni dodici.
Inoltre, vorrei ricordare che molti Comuni di diverse Regioni,
tra cui capoluoghi come Siena, Pistoia e Napoli, hanno rinnovato le
concessioni su aree pubbliche per anni dodici, mentre altri Comuni
sono in attesa delle nuove disposizioni del Governo.
In base a queste considerazioni, si impegna l'Assessore
competente ad assumere le decisioni conseguenti alle nuove
disposizioni contenute nel DDL Concorrenza 2022 in materia di
commercio su aree pubbliche e dare disposizione ai Comuni affinché
procedano al rinnovo delle concessioni in scadenza al 31/12/2023,
fino al termine del 31/12/2032. Grazie.
Presidente -
Risponde per il Governo l'assessore
Grosjacques.
Grosjacques (UV) -
Grazie Presidente, grazie anche al
collega Ganis per aver in qualche modo illustrato il percorso per
il rilascio e l'utilizzo di queste concessioni per il commercio
ambulante.
Il tema delle concessioni di posteggio per il commercio su area
pubblica è stato oggetto di ampio dibattito di iniziative
legislative sin dal 2010 in conseguenza dell'entrata in vigore del
decreto legislativo 59/2010 - con il quale lo Stato italiano ha
recepito la cosiddetta direttiva Bolkestein - e di contrapposizioni
politiche, significative al pari, per similitudine di problematica,
delle concessioni per gli stabilimenti balneari.
Nel 2012, a seguito d'apposita intesa Stato-Regioni (l'articolo
70, comma 5, del decreto legislativo 59/2010), erano stati
approvati dei criteri per le procedure d'assegnazione dei posteggi
nelle aree mercatali, che sono stati recepiti dalla nostra legge
regionale 20/1999 all'articolo 6, comma 3, ma che non sono stati
applicati in quanto l'Autorità garante per la concorrenza e il
mercato era nel frattempo intervenuta, avendone rilevato la non
conformità alla normativa europea, posto che non è possibile
attribuire dei vantaggi ai prestatori di servizi uscenti, così come
era previsto dalla predetta intesa.
Dal 2012 ad oggi, a livello parlamentare e governativo
nazionale, si è assistito ad un susseguirsi di disposizioni
regolarmente censurate dall'Autorità garante per la concorrenza e
il mercato o di semplice proroga dei termini o, addirittura, di
esplicita sottrazione dall'applicazione della normativa
europea.
In questo quadro normativo nazionale estremamente confuso e
contraddittorio, alcune Regioni hanno legiferato e alcuni Comuni
hanno regolamentato ma con il risultato di aver generato molti
contenziosi e quindi di aver amplificato la confusione a danno di
tutti, Regioni, Comuni ed operatori del commercio ambulante, che
ovviamente subiscono tutte queste decisioni contraddittorie.
In Valle d'Aosta, in questo decennio, non sono stati registrati
i contenziosi in quanto è stato deciso di prorogare le concessioni
esistenti e di attendere finalmente una normativa statale chiara e
rispettosa dei principi di liberalizzazione stabiliti dalla
direttiva Bolkestein, obiettivo che sembra essere raggiunto con il
disegno di legge Concorrenza - allo stato attuale non ancora
approvato e quindi ancora passibile di emendamenti anche com'è
accaduto in Aula più volte in questo periodo -, con il quale le
concessioni di posteggio per gli ambulanti vengono riportate nel
quadro delle regole europee dopo diversi tentativi di sottrarle
alla concorrenza.
Non appena la nuova disciplina statale verrà definitivamente
approvata, verranno immediatamente fornite disposizioni transitorie
ai Comuni valdostani e attivato un percorso di confronto con gli
enti locali e con le associazioni di rappresentanza per modificare
la legge regionale 20/1999 nella direzione prescritta dal disegno
di legge Concorrenza e addivenire così, nel più breve tempo
possibile, ad una nuova disciplina relativa al rinnovo delle
concessioni per il commercio su area pubblica.
L'ordine del giorno non è quindi condivisibile nel metodo, in
quanto si potrebbero generare problemi di non poco conto nel
dettare disposizioni ai Comuni sulla scorta di una normativa
nazionale non ancora definitivamente approvata; per cui le chiedo,
collega Ganis, di ritirare l'ordine del giorno in attesa - come le
dicevo - di una normativa chiara, sulla quale poi lavorare tutti
insieme; oppure, in caso contrario, la maggioranza si asterrà.
Presidente -
Consigliere Ganis, a lei la parola.
Ganis (LEGA VDA) -
Grazie Presidente, grazie Assessore
per la risposta e per aver fatto un breve
excursus
storico.
É vero che ci sono in atto dei contenziosi, però è anche vero che
ci sono dei Comuni - come abbiamo già detto più volte - che hanno
tranquillamente rinnovato le concessioni.
Io posso anche ritirare quest'ordine del giorno, però poi lei mi
deve dire alla fine dell'anno queste concessioni come andranno a
finire. Dicembre è alle porte, da qui a dicembre cosa succederà, se
a livello nazionale non faranno nulla? Le concessioni andranno in
scadenza o verranno rinnovate automaticamente?
Se dal Governo nazionale non avremo una risposta, cosa faremo?
Me lo dica lei, Assessore. Cioè rinnova o non rinnova le
concessioni? Le concessioni andranno in scadenza adesso a dicembre,
quindi a dicembre i commercianti cosa faranno? Avranno una
concessione che non è più valida? Verrà applicata la Bolkestein
oppure verranno finalmente rinnovate per altri dodici anni? Questa
è una risposta che lei mi deve dare, Assessore. Comunque io
l'ordine del giorno non lo ritiro.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti: 33
Votanti: 14
Favorevoli: 14
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'ordine del giorno non è approvato.
Ordine del giorno n. 20. Consigliere Manfrin, a lei la
parola.
Manfrin (LEGA VDA) -
Grazie Presidente. Con quest'ordine
del giorno interveniamo una volta ancora, anche per lasciare
traccia in questo dibattito, su un tema che ci sta particolarmente
a cuore: la prevenzione degli sfratti ed il sostegno alle famiglie
a rischio di sfratto.
Come l'Assessore ricorderà, più volte in quest'Aula abbiamo
dibattuto del tema degli sfratti e ricordo distintamente che agli
atti dell'ordine del giorno del Consiglio c'è una nostra
risoluzione che io sono ansioso di discutere, che è stata
depositata dalla maggioranza a prima firma del collega Malacrinò,
quindi non vedo l'ora davvero di discuterla. Spero che prima o poi
riusciremo ad arrivarci perché ci sarà da divertirsi.
Tornando a noi, tornando a bomba, la questione della prevenzione
degli sfratti e del sostegno delle famiglie a rischio di sfratto, è
un tema che abbiamo più volte trattato all'interno di questo
Consiglio.
Come sa, Assessore, c'è una genesi particolarmente lunga, che
non è evidentemente sua responsabilità, una legge che nasce nel
2013, che prevede che vi sia una delibera che permette di poter far
ricorso ad un istituto che si chiama di morosità incolpevole, che
nell'accezione di ciascuno di noi assume una definizione ben
precisa: quand'è che sono incolpevole? Quando non ho colpa di
qualcosa che succede; quindi, nel momento in cui io ho un affitto
da pagare e non ho i soldi perché nelle mie tasche ho il
portafoglio vuoto, nel mio conto in banca non ci sono dei soldi, io
non posso pagare non perché non voglio, ma perché, materialmente,
non posso, non ho i soldi per pagare.
Qui si configura la morosità incolpevole, poiché senza
colpa.
Nella delibera che dopo più di dieci anni ha finalmente definito
cosa significava e quali erano i criteri di accesso alla morosità
incolpevole, abbiamo potuto prendere atto del fatto che ci sono dei
criteri molto stringenti: cioè, per accedere alla morosità
incolpevole non è sufficiente - è un paradosso ma è così - non
avere colpa di non avere i soldi per pagare, ma bisogna non avere i
soldi per un motivo specifico, non perché semplicemente tu guadagni
100 e il conto da pagare è 120, ma tu guadagni 100, il conto da
pagare è 120, soltanto se tu hai perso il lavoro, non sei stato
bene, il tuo coniuge ha avuto dei problemi... tutta una serie di
paletti.
Se tu per esempio sei un disabile, che ha un alloggio di
edilizia residenziale pubblica, che ha sempre pagato la stessa
cifra, arriva la crisi della guerra in Ucraina e le spese per le
bollette aumentano e schizzano verso l'alto, arriva il gentile
gestore degli alloggi di edilizia residenziale pubblica e ti dice:
"Caro disabile, sai che c'è? Adesso tu mi paghi e se non mi paghi,
siccome tu sei un cattivo pagatore, vai fuori da questa casa
popolare".
Questo è quello che purtroppo oggi accade, checché ne dicano
persone che in quest'Aula e in Commissione hanno voluto
approfondire il tema della morosità incolpevole.
C'è però un dato ulteriore: quando abbiamo fatto un
approfondimento in Commissione proprio sul tema della morosità
incolpevole, e c'è stata anche un'iniziativa consiliare che ricordo
distintamente nello scorso Consiglio in cui si è trattato il tema,
l'Assessore ci ha detto una cosa molto importante: "Possiamo
allargare la platea". Ce l'ha detto distintamente, è tutta una
questione di volontà, oltre che ovviamente di coperture.
Allora, se la possibilità di allargare questa platea c'è, perché
noi abbiamo verificato: non c'è il divieto di allargare la platea;
la Regione, autonomamente, può decidere di dedicare, di allargare o
di restringere come preferisce la platea delle persone che
definisce morosi incolpevoli.
Se c'è la possibilità, quindi, di allargare la platea delle
persone che definisce incolpevoli, è di tutta evidenza che un
intervento di questo tipo oggi è necessario e, anzi, è
auspicabile.
Per farla breve, in termini molto semplici, noi oggi ci troviamo
ad avere a che fare con persone che non hanno i soldi per pagare
l'affitto e che però vengono buttate fuori di casa nonostante ci
sia una delibera che, in teoria, darebbe loro la possibilità di
vedersi riconosciuto, e quindi coperto, quel debito che hanno con
l'ARER (Azienda Regionale Edilizia Residenziale).
Con quest'ordine del giorno, dopo averlo discusso già nel PSBS
(Piano regionale per la Salute e il Benessere Sociale), dopo averlo
discusso già in più occasioni, con iniziative consiliari e anche
con gli impegni nei DEFR e nelle leggi di bilancio precedenti,
chiediamo al Governo regionale interventi specifici che agiscano
nella prevenzione degli sfratti degli alloggi di ERP al di fuori di
quelli definiti sulla morosità incolpevole, tenendo conto della
condizione di fragilità degli assegnatari (qui parliamo di
prevenzione di persone che sono in una condizione per la quale non
possono in nessun modo aumentare il reddito personale e che quindi
non possono procurarsi le sostanze necessarie per pagare l'affitto)
e nel consentire d'ampliare la platea che ad oggi può usufruire
della morosità incolpevole, supportando che si trovi in una
condizione di morosità per motivazioni indipendenti dalla propria
volontà.
Le motivazioni indipendenti sono molto semplici: guadagno 100,
quello che è da pagare è 110, quindi è più di quello che posso
pagare; ma anche se guadagno 100 e quello che è da pagare è 90;
perché se io penso di vivere con 10 per tutto il mese dopo aver
pagato l'affitto e le bollette, evidentemente non riuscirò a
sopravvivere. Quindi un calcolo di questo tipo va fatto ed è questo
quello che chiediamo al Governo regionale.
Dalle ore 17:54 assume la Presidenza il vicepresidente
Marguerettaz.
Marguerettaz (Presidente) -
La parola all'assessore
Marzi.
Marzi (SA) -
Grazie Presidente. Il canone di locazione
degli alloggi ERP (Edilizia Residenziale Pubblica) è calcolato
sulle effettive capacità economiche dei nuclei assegnatari come
previsto dalla nostra delibera, cioè la 1794/2016. I canoni
risultano quindi molto al di sotto dei valori di mercato e tengono
conto della composizione del nucleo familiare.
Al fine di supportare i nuclei in un'effettiva situazione di
fragilità economica, abbiamo previsto, a partire dal prossimo mese
di gennaio, di estendere anche agli assegnatari ERP la possibilità
di chiedere i contributi straordinari per inclusione sociale
previsti dall'articolo 14 della legge regionale 23/2010 come tra
l'altro novellata. Ecco che quindi, in tal senso, abbiamo potuto
operare.
Nelle prossime settimane, nell'ambito dell'adozione delle misure
attuative della l.r. 23/2010, appunto come novellata, sarà
presentata la proposta di deliberazione per rendere effettiva tale
estensione.
La vostra iniziativa contiene un'affermazione che condivido
pienamente riguardo al fatto che l'ERP debba, oramai oltre alla
mera finalità abitativa, ricoprire un carattere sociale.
È un atto che ho più volte affermato in quest'Aula e che
costituisce il presupposto condiviso nel gruppo di lavoro
appositamente costituito tra Regione, CELVA, Comune di Aosta ed
ARER per la revisione della legge regionale n. 3 appunto
sull'edilizia residenziale pubblica.
Il tema del disagio abitativo è quindi considerato, da un punto
di vista economico, sociale e giuridico in senso ampio, nell'ottica
di raccordare maggiormente le politiche di accesso alla casa con
gli interventi di sostegno al reddito e di inclusione sociale,
volto alle persone e alle famiglie in stato di disagio al fine che
esse si emancipino.
In quest'ottica, gli aspetti legati alla morosità incolpevole,
sono ricompresi nell'analisi del disagio che nella sua diversità e
complessità si estenda oltre il mero fattore abitativo di natura
pubblica.
L'oggetto del contendere, collega Manfrin, sta nel fatto che,
per come oggi è normata la morosità incolpevole - e io capisco che
questo non debba essere riconosciuto perché altrimenti perderemmo
una parte rilevante del nostro dibattito - si può intervenire sulla
percentuale che si prende in considerazione di perdita di reddito
rispetto ad un periodo antecedente, tant'è che questa Regione ha
deciso di essere di manica più ampia, proprio considerando quanto
ho appena finito di dire, ma non si può eliminare il concetto di
perdita di reddito antecedente per considerare la morosità
incolpevole.
Infatti attendiamo che, a livello statale, si intervenga in
maniera diversa da questo punto di vista e, nel frattempo, ci siamo
mossi al di fuori della normativa della morosità incolpevole.
Per questo motivo le chiedo di ritirare l'iniziativa, altrimenti
ci asterremo. Grazie.
Presidente -
La parola al collega Baccega.
Baccega (FI) -
Grazie Presidente. Direi che il dibattito
su questo tema ci abbia sfiniti ormai nei tempi in cui la delibera
della morosità incolpevole è stata approvata.
Quella delibera, come ho detto ieri nel mio intervento di
carattere generale, va rivista e ripresentata e questo si può fare
indipendentemente da quello che decide lo Stato sul tema della
morosità incolpevole, perché la legge 3 parla chiaramente di
morosità incolpevole legata all'edilizia residenziale pubblica.
Io credo che ci siano anche degli altri aspetti che vanno
identificati e valutati attentamente: chi va ad approfondire le
relazioni sociali deve anche guardare quanto i nuclei familiari
hanno di spese sanitarie, perché ci sono alcune famiglie che hanno
delle spese sanitarie piuttosto pesanti, che mettono ovviamente in
difficoltà la gestione familiare, quindi vanno a generare
un'ulteriore morosità.
Poche ore fa mi è arrivato un messaggino facendomi vedere con
una fotografia una delle bollette: 70 euro di canone di locazione,
250 euro di spese, questo per dieci mesi; significa che una
famiglia che ha un reddito di pensione che è stato incrementato
soltanto di 30 euro l'anno scorso (quindi non ha mai avuto una
perdita di reddito) non potrà ovviamente pagare le spese di
condominio e questo, in qualche modo, va a mettere ulteriormente in
difficoltà.
Se ci sarà quest'estensione dell'articolo 14 della legge 23 - e
questa è una bella novità -, allora anche da quel punto di vista
una pezza la si mette. Ma io quello che dico è che è fondamentale
che questa delibera vada rivista, vada ripresentata e magari
un'aggiustatura rispetto alle soglie di accesso alla morosità
incolpevole sulla base dell'Isee potrebbe avere un approfondimento,
indipendentemente dalla relazione che potrà fare l'Uni VdA rispetto
alla modifica della legge 3, perché è altra roba.
Una sua affermazione, Assessore, mi ha catturato: finalmente
l'ERP diventa un percorso a carattere sociale, l'edilizia
residenziale pubblica a carattere sociale.
Quest'affermazione teniamocela bene a mente, perché sarà il
percorso futuro che andremo ad individuare per dare delle risposte
alle famiglie che sono in difficoltà.
Noi voteremo con convinzione quest'ordine del giorno.
Grazie.
Presidente -
Collega Manfrin.
Manfrin (LEGA VDA) -
Grazie Presidente. Guardi,
Assessore, io voglio essere molto franco con lei: anch'io sono
colpito positivamente per quanto ci ha annunciato, però ad oggi
rimane un annuncio, quindi io aspetto ovviamente di vedere poi
trasposto quello che lei ci ha annunciato sulla carta e vederne
anche gli effetti, perché poi se parliamo di 23/2010, con tutto
quello che inevitabilmente avete poi inserito sul DEFR,
sull'allargamento delle platee e quant'altro, ricordiamoci sempre
che la 23/2010 non è un bancomat, ma passa spesso da delle
mediazioni che dei soggetti terzi, a volte assistenti sociali, a
volte altre figure, fanno con gli utenti direttamente.
Qui a volte poi si creano degli intoppi, quindi quando io vado a
chiedere l'applicazione di alcuni articoli della 23/2010, spesso ci
si dice: "Sì, però l'assistente non mi ha fatto la domanda,
l'assistente non mi ha detto niente, però nessuno mi ha informato,
però mi hanno detto che non ne ho diritto".
Tante persone mi hanno detto: "Nessuno mi ha detto che potevo
fare la domanda di morosità incolpevole" e quando io gli ho detto:
"Ma andate a chiedere", "No, tanto mi hanno detto che non ne ho
diritto e non devo neanche farla".
Questo è quello che viene opposto spesso alle persone e questo è
un grosso problema.
Detto questo, io voglio prendere in maniera positiva lo spunto
che ci ha fornito Assessore rispetto a quest'innovazione, quindi
aspettiamo di vederla trasposta.
Sul valore sociale, l'abbiamo inserito nell'ordine del giorno,
sono felice che lei lo riconosca, Assessore; quello che però io non
so se lei abbia compreso, ma immagino di sì, perché per lo meno una
coscienza di quelli che sono i problemi sociali lei ce l'ha, è che
lei non può limitarsi a dire che gli affitti sono calcolati sulle
effettive disponibilità economiche, perché quello che ha detto il
collega Baccega è assolutamente vero, perché è vero che l'affitto
può essere di 10, di 20, di 30, di 50, di 70 euro, il problema vero
sono tutte le spese che fanno da corollario.
Ora lei deve immaginare una persona che ha grossi problemi,
siano essi di disabilità, sia persone anziane, persone con
difficoltà che sono ormai escluse dal mondo del lavoro, che si
trovano a vivere in un condominio, le cui spese, per esempio delle
utenze, aumentano ma anche banalmente le spese condominiali, perché
ci sono persone che dicono: "Ma come? Mi hanno chiesto lo sgombero
neve, la cura del verde, questo e quell'altro, io questo mese devo
pagare 500 euro".
Noi chiediamo di sgomberare la neve, la cura del verde, la
corrente delle parti comuni eccetera e se sommiamo tutto, alla fine
ci sono persone che arrivano a pagare 300, 400, 500 euro. Io ho
bollette da 1.200 euro senza recuperi, senza dei rientri che
vengono spesso imposti dall'ARER. Io le farò vedere se vuole,
anonimizzate ovviamente, le bollette che mi hanno portato mensili
da 1.200 euro.
Ora, lei comprenderà che se non è l'affitto, pagare per una
persona che accede ad un alloggio di edilizia residenziale pubblica
e che tendenzialmente come Isee deve essere al di sotto degli 8.500
euro annui, 1.200 euro una bolletta diventa un tantino oneroso.
Questo è il problema vero che c'è. È vero la parte dell'affitto
ma c'è tutta una parte delle spese che purtroppo non è coperta,
però la parte delle spese dà il "là" allo sfratto, e questo è un
grosso problema.
Poi c'è l'altra questione, quindi ben venga la parte di accesso
che lei ci ha detto.
Lei sa che, al netto delle posizioni diverse e delle diverse
collocazioni in quest'Aula, io ho stima della sua persona, ma c'è
una cosa su cui lei però continua ad insistere e di cui ha dato
prova più volte in quest'Aula, lei parla "per atti", come ci
insegna qualcuno, cioè lei cita le fonti che supportano le sue
parole.
Lei, da diverso tempo a questa parte, non ha mai citato quali
siano le disposizioni legislative che impediscono alla Regione
autonoma Valle d'Aosta di fare una delibera sulla morosità
incolpevole che dica: "Chi non può pagare, può avere
quest'aiuto".
Non ci ha mai fornito contezza di una legge che abbia uno
specifico divieto e che dica: "Non si può concedere la morosità
incolpevole alle persone che non possono pagare, bisogna mettere
dei paletti". Io non ne ho avuto contezza.
Se lei dice che c'è una legge nazionale che dice: "la morosità
incolpevole viene concessa a persone che sono in questa, questa e
quest'altra situazione", io lo comprendo, ma esattamente come lei
può andare a dire che hanno diritto di accedere alla morosità
incolpevole persone che hanno un Isee superiore a X, e la cifra la
scrive lei, ha esattamente il diritto e la possibilità di scrivere
anche sulla delibera che alla morosità incolpevole intervengono
tutta una serie di persone che sono al di sopra di una certa soglia
o al di sotto di una certa soglia di Isee, ma che hanno tutta una
serie di condizioni tra cui il fatto che non possono pagare perché
non hanno i soldi per farlo.
Lei ha la facoltà di farlo, questo. O mi cita la norma specifica
che vieta, che impone un divieto a fare una morosità incolpevole in
questo senso, oppure le sue parole purtroppo non hanno nessun
addentellato in quello che stiamo discutendo.
Se lei vorrà fornire al sottoscritto, a tutto il Consiglio, alle
Commissioni consiliari, a chi ritiene opportuno, i riferimenti
normativi che dicono: "Non si può fare la morosità incolpevole" nei
termini in cui le abbiamo chiesto noi, allora ne prenderemo atto ed
alzeremo le mani.
In caso contrario, Assessore, è solo mancanza di volontà.
Noi ovviamente felici che lei abbia dato quest'innovazione e
desiderosi di poterne prendere atto sulla 23/2010, la ringraziamo.
Ovviamente, manteniamo la nostra idea fino a quando non ci fornirà
i documenti e i dati che sostanzialmente sanciscono che non si
possa fare altrimenti; nel caso contrario, ovviamente continueremo
a sollecitarla su questo tema.
Voteremo con convinzione l'ordine del giorno. Grazie.
Bertin (Presidente) -
Mettiamo in votazione. La votazione
è aperta. La votazione è chiusa.
Presenti: 34
Votanti: 15
Favorevoli: 15
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'ordine del giorno non è approvato.
Ordine del giorno n. 21. Si è prenotato il consigliere Ganis, ha
facoltà di intervenire.
Ganis (LEGA VDA) -
Grazie Presidente. Come gruppo abbiamo
già presentato una serie di iniziative volte a mettere in risalto
la scarsa copertura telefonica nella nostra regione. Un problema
segnalato da molti Valdostani, da alcuni Sindaci, ma anche da parte
dell'UNCEM (Unione Nazionale Comuni Comunità Enti Montani) che ha
lanciato un appello affinché vengano mappate e segnalate le zone
d'ombra, perché, come abbiamo più volte evidenziato, nella nostra
regione esistono ancora aree prive di internet e della copertura
del cellulare: un servizio importante ed indispensabile ai giorni
nostri per chi lavora, per comunicare o, in casi estremi, per
segnalare la posizione in casi di emergenza.
Come abbiamo già evidenziato nell'iniziativa del Consiglio
precedente, esistono anche Comuni con problemi differenti, come il
diffondersi dei tralicci oltre a quelli già esistenti e presenti
nel Piano regolatore, mettendo così in atto spiacevoli contenziosi
tra enti locali e società.
Appare evidente che i rapporti tra pubblico, privato e le
società che gestiscono le telecomunicazioni andrebbero gestiti al
meglio, dando maggiore importanza ai nostri Comuni valdostani e
porsi come obiettivo comune quello di offrire ai Valdostani una
copertura da rete internet e cellulare efficiente.
Per questo motivo, si impegna l'Assessore competente a rivedere
la legge regionale 25/2005 che disciplina l'installazione, la
localizzazione e l'esercizio delle stazioni radioelettriche
riconoscendo ai Comuni valdostani maggior autonomia in materia,
tenendo conto anche delle loro esigenze e priorità. Grazie.
Presidente -
Assessore Caveri.
Caveri (AV-VdA Unie) -
Purtroppo, Consigliere Ganis,
l'ordine del giorno è sbagliato nei suoi contenuti, nel senso che
noi possiamo prendere l'impegno di riscrivere la legge 25, ma la
legge 25 non può intervenire, come lei dice, per "una maggiore
autonomia in materia, tenendo conto delle loro esigenze e
priorità".
L'installazione dei tralicci da parte delle società telefoniche
è normata da una legge dello Stato ed è una legge molto severa che
consente alle società telefoniche di mettere dove vogliono i loro
tralicci; potrebbero metterne anche uno qui, piantarlo qui in mezzo
al Consiglio regionale, e qualunque cosa si voglia fare, non si può
ottenere, perché purtroppo la legge dello Stato - lo ripeto -
prevede questa situazione.
Aggiungerei che il rifacimento, invece, della legge 25 è
indispensabile per un'altra ragione, che è esattamente inversa
rispetto alla proposta che lei fa, cioè noi riteniamo che oggi,
d'intesa con i Comuni, i tralicci esistenti che sono fruiti da
diversi fornitori debbano rientrare sotto l'ala della Regione che è
più forte nella trattativa per l'utilizzo e l'esercizio di questo
tipo di tralicci.
Per cui le confermo assolutamente che noi riscriveremo - entro
la fine di quest'anno la porteremo in Giunta - questa legge
regionale 25 che però non c'entra niente con la telefonia, perché -
ripeto - la telefonia dal punto di vista concreto non è un servizio
universale, quindi i fornitori di telefonia possono decidere di
mettere dei tralicci o di non metterli o di fornire un Comune o di
non fornirlo, e la telefonia ha a che fare con la diffusione della
fibra ottica esclusivamente nel caso in cui noi si dia la
disponibilità alle società telefoniche di usare la fibra ottica di
proprietà della Regione.
Diciamo che l'ordine del giorno, pur nobile e pur da
considerarsi in positivo, ha al proprio interno una serie di
inesattezze che rendono impossibile la sua approvazione.
Presidente -
Consigliere Ganis, a lei la parola.
Ganis (LEGA VDA) -
Grazie Presidente, grazie Assessore
per aver fatto un po' di chiarezza su questa problematica. Quindi,
l'istallazione dei tralicci è di competenza nazionale: va
benissimo, però diciamo che in una maniera o nell'altra la legge
andrà rivista.
Visto che l'Amministrazione ha intenzione di rivedere la legge,
noi oggi ritireremo quest'ordine del giorno. Grazie, Assessore.
Presidente -
Ordine del giorno n. 22. La parola al
consigliere Manfrin.
Manfrin (LEGA VDA) -
Grazie Presidente. Come si può
evincere da quest'ordine del giorno, abbiamo approfondito anche il
tema dell'Università.
Come ricorderanno alcuni Assessori che hanno partecipato,
qualche mese fa si è tenuto un incontro sulle politiche della
montagna, su Skyway, dove si è trattato in maniera specifica
proprio della montagna, delle sue criticità, dei suoi vantaggi e
delle modalità per tutelarla e per diffonderne la cultura.
In quell'occasione, abbiamo potuto apprezzare la presentazione e
anche l'attività di quello che viene definito un centro
universitario di eccellenza, ovvero l'Università della Montagna,
che è attiva fin dal 1996 a Edolo quale innovativo centro di
formazione e ricerca specializzato nello studio e nell'analisi
della complessità del territorio montano e che nasce da un lungo
percorso frutto della collaborazione fra gli enti territoriali e
l'Università degli studi di Milano con l'obiettivo di promuovere e
sperimentare innovazione metodologica operativa specifica per le
caratteristiche, la complessità e le esigenze delle aree montane
attraverso l'attivazione di una sempre più qualificata e
diversificata offerta formativa correlata ad una proficua attività
di ricerca.
Un esempio, quello dell'Università della Montagna di Edolo, che
ha chiarito come anche piccoli Comuni possano ospitare una facoltà
dedicata, soprattutto in questo caso alla montagna, ma in generale
come si possa allargare l'esperienza, come l'esperienza
dell'Università della Montagna abbia anche contribuito a rafforzare
la comunità, a renderla sicuramente molto più popolata, molto più
coesa e soprattutto con degli obiettivi sicuramente interessanti e
sfidanti. Su questo abbiamo quindi deciso di aprire una
riflessione.
Come ricorderete più volte, ci siamo battuti rispetto alla
specificità della nostra Regione e questa specificità passa da
diversi aspetti, non ultimo quello dello studio e della
ricerca.
Sul Documento Regionale di Economia e Finanza abbiamo visto che,
in relazione all'interazione fra l'università e il territorio, "si
intende continuare a sostenere l'Ateneo valdostano affinché
contribuisca allo sviluppo economico, sociale e culturale del
territorio e del Paese, attraverso la ricerca di un elevato
profilo, il consolidamento dei ruoli dei centri di ricerca
dell'Ateneo, la collaborazione fattiva con il contesto
socio-economico e la cooperazione internazionale con l'Osservatorio
economico sociale della Regione ai fini dell'analisi dei dati
economico statistici del contesto valdostano".
Alla luce di tutto questo, abbiamo ritenuto che l'esempio e la
collaborazione con l'Università di Edolo potesse essere sicuramente
uno stimolo ma anche rappresentare un valore, un
plus
, che
la nostra Regione potrebbe offrire e da cui potrebbe trarre
giovamento e da cui potrebbero trarre giovamento gli studenti che
in questa regione volessero venire a studiare, a frequentare, ma
anche decisamente i Valdostani che volessero approfondire i temi
della montagna per dare un'università che possa trattare in maniera
specifica il nostro territorio.
Con quest'ordine del giorno impegniamo il Governo regionale a
porre in essere ogni azione utile a predisporre una convenzione con
Università della Montagna di Edolo. Grazie.
Presidente -
Assessore Jean-Pierre Guichardaz.
Guichardaz J. (FP-PD)
Grazie Presidente, grazie collega,
mi ha permesso anche di approfondire la
mission
e
l'organizzazione dell'Università di Edolo che, per precisione, è un
centro di formazione che afferisce all'Università statale di Milano
e non è propriamente un'Università, almeno questo è quanto viene
fatto rilevare proprio dall'Università stessa.
Faccio però presente che nel Piano triennale di sviluppo
2021-2023 dell'Ateneo è già stata inserita la volontà di procedere
ad uno studio di fattibilità per l'avvio di un percorso di laurea
magistrale in ambito
Geological risk climate change
in
convenzione con altre Università e sono in corso le valutazioni del
caso.
Gli obiettivi strategici di sviluppo 2024-2026 dell'Ateneo
prevedono già l'ampliamento dell'offerta formativa con la
progettazione di nuovi corsi in ambito ambientale, turistico e
territoriale, valutando prioritariamente la possibilità di
convenzionamento con altri Atenei italiani.
Adesso passo la parola per un contributo anche al collega
Caveri, che ha seguito prima di me tutto lo sviluppo del Piano
triennale 2021-2023 per un suo contributo. Ciò che le chiediamo,
perché stiamo andando comunque nella direzione auspicata, è di
ritirare l'ordine del giorno o comunque, in caso contrario, noi ci
asterremo.
Presidente -
Assessore Caveri.
Caveri (AV-VdA Unie) -
Essendomi sempre occupato delle
questioni alla montagna, devo dire che l'offerta didattica della
cosiddetta Università della Montagna di Edolo è estremamente
limitata: si tratta esclusivamente di un corso triennale che, nel
caso di proseguimento, nel caso di
master
, si svolge poi
invece a Milano, e devo dire che è legato ad agraria. Se lei guarda
le materie dell'Università di Edolo, vedrà che è grandemente agente
una serie di materie come sistemi forestali, zootecnia,
meccanizzazione agroforestale, estimo ed economia forestale, non
sto a leggergliele tutte; per cui io so che già ci sono degli
studenti valdostani che, usufruendo delle normative che
regolamentano la materia universitaria, hanno frequentato
l'Università di Edolo. Tuttavia va detto che c'è una differenza
profonda fra l'Università della Valle d'Aosta, che è un'Università
con una sua titolarità, e quest'appendice - per così dire -
dell'Università di Edolo, per cui credo che per quel che riguarda
ad esempio la politica della montagna, è capitato spesso di
collaborare già in passato con loro e di questo credo che si
tratti, ma per il resto credo che, effettivamente, la proposta che
viene formulata metterebbe assieme un'Università vera e propria
come quella della Valle d'Aosta ed eventualmente l'Università di
Milano, perché è del tutto evidente che Edolo è una specie di
appendice rispetto ad agraria di Milano.
Come chiesto dal collega, senza nulla togliere alla possibilità
in particolare del mio Dipartimento che si occupa della politica
alla montagna (ancora di recente ho incontrato la responsabile che
è venuta a Courmayeur per una serie di dibattiti), credo che un
interscambio, soprattutto su quella pubblicazione che dovremo fare
sulla montagna, che abbiamo affidato all'Università della Valle
d'Aosta ci possa essere; il professore che se ne occupa ha detto,
appunto, che ci saranno dei rapporti di interscambio ma è cosa un
po' diversa rispetto alla sua proposta.
Presidente -
Consigliere Manfrin, a lei la parola.
Manfrin (LEGA VDA) -
Grazie Presidente. Ringrazio
ovviamente l'Assessore Guichardaz e l'Assessore Caveri per gli
approfondimenti fatti, io però devo dire che rimango persuaso che
una collaborazione in questo senso sarebbe auspicabile.
Banalmente, se vogliamo partire dal fondo, da quello che
giustamente lei ha argomentato, assessore Caveri, lei ha elencato
una serie di materie che giustamente va ad incentrare sulla parte
agraria, come l'ha definita lei, però ai nostri occhi - ci siamo
anche confrontati brevemente - ci sembra quasi la naturale
prosecuzione rispetto magari ad un percorso che uno studente può
fare con l'Institut Agricole, ovvero un percorso che evidentemente
va a porre un accento specifico rispetto ad alcuni temi che vengono
trattati.
Riteniamo che qualsiasi collaborazione che vada nella direzione
di approfondire il tema della montagna e delle sue specificità, dei
suoi vantaggi e anche delle sue criticità, non possa che portare
giovamento alla nostra regione.
L'Università è piccola, è un'appendice, mette in campo una
collaborazione con l'Università di Milano, per noi è tutto un
arricchimento.
Noi riteniamo che questa collaborazione vada assolutamente
sostenuta ed avviata, dopodiché, se non la riterrete opportuna, ne
prenderemo atto, ma a fronte anche di quello che è stato
presentato, nell'incontro che si è tenuto a Courmayeur cui alcuni
Assessori erano presenti, abbiamo ritenuto che gli elementi che
sono stati presentati fossero di assoluto interesse per la nostra
Regione e ne rimaniamo persuasi. Grazie.
Presidente -
Consigliere Restano.
Restano (GM) -
Grazie. Ho ascoltato con attenzione il
dibattito e credo che, dal punto di vista amministrativo, forse
quanto richiesto sia pressoché impossibile, perché se mi ricordo
bene il MIUR (Ministero dell'Istruzione e del Merito) assegna i
posti ed Edolo, non essendo sede universitaria, utilizza i posti di
Milano, e voi questo l'avete significato nelle premesse, però poi
forse nell'impegnativa si è andati un pochino oltre.
Detto questo, il messaggio politico è quello che mi interessa
maggiormente; ve l'avevo già detto e affermato nel corso di un
altro dibattito: l'importante è aprirsi, è guardare in prospettiva;
forse non è possibile impegnarsi così come previsto da quest'ordine
del giorno. Ricordo che un dibattito analogo l'abbiamo fatto per le
professioni sanitarie, l'ho fatto oggi sull'alta specialità in
altri settori; quindi, per quanto mi riguarda, lo voterò, perché il
messaggio è importante e noi qua facciamo politica e dobbiamo
lanciare dei messaggi e creare delle opportunità. Poi, dopo, sarà
un onere della Giunta provvedere a recepire il messaggio e, se lo
ritiene opportuno, andare nel senso proposto dai colleghi. Non
importa la convenzione attraverso quale Università, ma è importante
avviare quest'importante percorso.
Presidente -
Presidente della Regione.
Testolin (UV) -
Solo per rispondere al collega Restano:
il guardare fuori è un atteggiamento che, fortunatamente, in Valle
d'Aosta è già un po' che lo si sviluppa, tant'è vero che a Edolo,
almeno 6-7 anni fa, a mia conoscenza, c'era già una collaborazione
molto attiva con lo IAR (Institut Agricole Régional) che permetteva
degli scambi pre-universitari per i ragazzi che studiavano nel
nostro Istituto Agrario per potersi creare delle opportunità di
continuità all'interno di quella che è l'offerta didattica di
Edolo.
È solo per dire che se vogliamo mettere delle bandiere in questo
senso, dobbiamo anche essere coscienti però che questo tipo di
attitudine, è sempre stata un'attitudine molto presente sul nostro
territorio e non si ha mai avuto timore di confrontarsi con altre
realtà, anzi, dove c'è la possibilità di farlo, lo si è sempre
fatto e lo si continuerà a fare nei modi che si possono mettere in
piedi in un contesto amministrativo che non è sempre così semplice,
ma è solo per dire che ci diciamo sempre che non siamo capaci a
fare dei passaggi che invece sono già stati fatti da tanto
tempo.
Presidente -
Consigliere
Restano, per fatto
personale.
Restano (GM) -
Presidente, nessuno voleva porre delle
bandierine, ma quand'anche lo avessi fatto, lei ha voluto
posizionare un gonfalone.
Le ricordo che sei anni fa lei non era Presidente, ha passato
dei momenti in minoranza come me, quindi al gioco delle bandierine
evocato oggi dal collega Marguerettaz, giustamente forse, noi
stiamo assistendo da due giorni.
Non cerchi di mettere dei gonfaloni o dei mausolei, nessuno ha
criticato il vostro operato, anzi, l'ho valorizzato, quindi si
calmi, rimanga seduto tranquillo e ritiri il gonfalone perché sennò
rischia di fare brutte figure.
Presidente -
Consigliere Aggravi.
Aggravi (RV) -
Grazie Presidente. Intervengo a nome del
gruppo di Rassemblement Valdôtain, non ho bandiere o gonfaloni con
me, quindi non pianterò nulla.
Voglio soltanto fare due considerazioni, nel senso che lo
spirito con il quale un po' tutti stanno cercando di portare avanti
la loro argomentazione, sia i proponenti, sia chi ha risposto, ma
anche gli altri colleghi, penso che sia condivisibile.
L'unico dubbio che ho, ed era l'unico punto che ci portava in
realtà a non votare quest'ordine del giorno, riguarda il discorso
dell'impegnativa, nel senso che è già stato spiegato che
l'Università della Montagna di Edolo ha un certo tipo più di
parentela, sostanzialmente è figlia dell'Università degli studi di
Milano. In realtà, ci sono anche dei percorsi - lo dico per
conoscenza diretta e personale - all'Università di Torino, che si
sono sviluppati e si sono avviati tra l'altro da quest'anno e che
vanno anche in concorrenza con l'Università di Edolo, che
giustamente aveva aperto la via verso una formazione più dedicata
alla montagna, con delle discipline più legate al discorso della
montagna.
Oggettivamente, se l'impegnativa fosse stata più aperta ad
aprire delle convenzioni con tutte quelle realtà che possono
consentire una fase 2 rispetto allo IAR (Institut Agricole
Régional), perché il Presidente ha sicuramente ricordato questa
possibilità, va anche detto, e qui io voglio invece collegarmi ad
un altro spirito che penso si convenga e spero, tra l'altro, che il
nuovo corso dell'Università della Valle d'Aosta possa avere un
rafforzamento verso anche delle discipline o dei corsi fortemente
ancorati alla realtà di montagna quale rappresentiamo, lo dico
anche da figlio dell'Università della Valle d'Aosta, perché
comunque ho iniziato il mio percorso di economia lì, forse un
pochettino più di montagna non fa male. In alcuni corsi c'è, in
altri bisogna ricordarglielo, ma io ho delle speranze nel nuovo
corso che si è aperto, quindi vedremo quello che sarà.
Ci spiace, forse perché sull'impegnativa non ci troviamo, ma non
lo voteremo, ci asterremo, ma sicuramente la volontà di rafforzare
il carattere montano della formazione è utile ed è lo stesso
discorso, in realtà, che ho fatto prima nell'altro ordine del
giorno, sempre presentato dal collega Manfrin che parlava di
un'altra formazione, ma comunque era legato al fatto che il
territorio ha delle necessità sia dal punto di vista della
formazione professionale, sia dal punto di vista anche della
formazione universitaria, quindi ben vengano delle convenzioni, ben
vengano anche magari delle aperture.
Io credo nella concorrenza, quindi non vedo male l'eventuale
collegamento con altre realtà, magari anche con realtà francofone,
anglofone e non soltanto, perché non guardiamo soltanto - e ben
venga - alla collaborazione tra Università italiane ma, perché no,
visto che il futuro è sempre di più legato a quello che è un
contesto anche molto più ampio di quello che è la francofonia,
quindi oggettivamente questo ce lo auspichiamo.
Presidente -
Mettiamo in votazione l'ordine del giorno n.
22 della Lega. La votazione è aperta. La votazione è chiusa.
Presenti: 34
Votanti: 9
Favorevoli: 9
Astenuti: 25 (Aggravi, Barmasse, Bertin, Bertschy, Brunod,
Carrel, Caveri, Chatrian, Cretier, Grosjacques, Guichardaz Erika,
Guichardaz Jean-Pierre, Jordan, Lavevaz, Lucianaz, Malacrinò,
Marguerettaz, Marzi, Minelli, Padovani, Planaz, Rollandin, Rosaire,
Sapinet, Testolin)
L'ordine del giorno non è approvato.
Passiamo al successivo ordine del giorno n. 23 del gruppo Lega.
Consigliere Ganis, a lei la parola.
Ganis (LEGA VDA) -
Grazie Presidente. Questo ordine del
giorno riprende una nostra interpellanza presentata in questo
Consiglio regionale, volta a far conoscere e rendere accessibile a
tutti i nostri luoghi di cultura. Un tema importante, quello sulla
disabilità, perché la persona che soffre di questa patologia, vive
uno svantaggio personale nella vita privata, nel contesto
lavorativo, economico, sociale e culturale.
Per queste ragioni, occorre mettere in atto una serie di azioni
mirate e concrete per valorizzare le persone con disabilità, al
fine di porle al centro delle azioni politiche e sociali. In che
modo? Attraverso una serie di progetti - come ha anche ricordato
l'assessore Guichardaz - finalizzati a rendere accessibili i luoghi
di cultura alle persone con disabilità, sia motorie che sensitive,
non soltanto eliminando le barriere architettoniche, ma progettando
il sistema ospitale che permetta loro di vivere un'esperienza
completa.
In veste turistica le persone con disabilità per poter viaggiare
hanno bisogno di una motivazione, che può essere appunto di natura
culturale, storica, sportiva, perché il turismo accessibile è
conosciuto come un turismo per tutti, inclusivo e senza
barriere.
Per quanto riguarda l'attività sportiva, legata alla pratica
dello sport, non posso che apprezzare il progetto "Lo sci per tutte
le abilità" che permette di ampliare l'offerta turistica invernale
alle persone con disabilità, motorie e sensitive, attraverso la
pratica degli sport invernali; un progetto che è stato presentato
allo Skipass di Modena, e colgo l'occasione per ringraziare
l'assessore Grosjacques per avermi invitato alla conferenza stampa,
e che ha visto la partecipazione di un folto pubblico, essendo un
progetto unico ed innovativo e che si potrebbe estendere anche ad
altre attività sportive, con un solo obiettivo: quello di
migliorare l'offerta del turismo accessibile.
In merito a queste considerazioni, si impegna l'Assessore
competente a promuovere un'attività di sensibilizzazione volta a
migliorare le strutture ricettive e l'offerta turistica connessa al
turismo accessibile, al fine di permettere alle persone con
disabilità di poter fruire al meglio ed in autonomia delle bellezze
artistiche, culturali e storiche che la nostra regione offre.
Grazie.
Presidente -
Assessore Grosjacques.
Grosjacques (UV) -
Grazie al collega Ganis per aver
ricordato la presentazione del progetto in occasione di Skipass
Modena. Io non tratterò la parte sportiva, in quanto
nell'impegnativa non c'è, ne parlerò in fase di risposta ad un
ordine del giorno presentato dalle colleghe di PCP, quindi
risponderò su quest'ordine del giorno anche per conto del collega
Guichardaz per quanto riguarda i beni culturali.
Per quel che attiene all'ipotesi di promozione di un'attività di
sensibilizzazione volta a migliorare le strutture ricettive, è
necessario mettere in evidenza che la struttura competente
dell'Assessorato, in sede di concessione dei finanziamenti volti
alla ristrutturazione di strutture esistenti o di realizzazione di
strutture
ex novo
, sia alberghiere che extra-alberghiere o
di complessi ricettivi all'aperto, ha da sempre dedicato estrema
cura ed attenzione, in sinergia con le competenti strutture
dell'Assessorato alla sanità, nell'assistenza tecnica rivolta agli
operatori per la concreta realizzazione di tutte quelle
infrastrutture e dotazioni - imposte peraltro da specifiche
normative - volte ad assicurare la piena accessibilità delle nostre
strutture turistico-ricettive anche alle persone con
disabilità.
La predetta attenzione è stata esercitata anche in sede delle
istruttorie preordinate alla classificazione delle aziende
alberghiere e dei complessi ricettivi all'aperto, laddove la terza
o quarta o quinta stella è stata attribuita anche perché la
struttura ricettiva è stata adottata, sia negli spazi comuni che
nelle camere e in alcuni dei servizi offerti, di tutta una serie di
accorgimenti preordinati proprio alla piena realizzazione di un
turismo accessibile.
Sotto questo profilo, quindi, si può ritenere che lo
standard
di qualità raggiunto dall'insieme delle strutture
turistico-ricettive valdostane è già ora decisamente elevato e che
il continuo sostegno finanziario, assicurato dall'Amministrazione
regionale per il progressivo ammodernamento delle strutture, non
potrà che accrescere.
Tornando al progetto "Lo sci per tutte le abilità", il progetto
mira anche a valorizzare le strutture che già oggi hanno disposto
l'abbattimento delle barriere architettoniche, come lei ben sa.
Riguardo al tema dell'accessibilità del nostro patrimonio
culturale, anche ai fini turistici, il collega Guichardaz ha avuto
modo in diverse occasioni di mettere in risalto la grande
attenzione dell'Assessorato ai beni culturali, ma anche dell'intero
Governo e maggioranza, che decidono come distribuire le risorse
verso il tema dell'accessibilità.
I nostri monumenti, castelli, siti archeologici, sale espositive
ed altri vedono continui interventi in tal senso.
Solo a titolo d'esempio, l'area megalitica, il Castello Sarriod
de La Tour, il Castello di Aymavilles e il Castello di Saint-Pierre
sono stati progettati per la massima fruibilità da parte dei
visitatori, sia turisti che locali.
Come ricordava il collega in fase di predisposizione della
risposta, anche il bando PNRR "Cultura senza barriere", "il
Castello Gamba da toccare, vedere e sentire" e anche Aosta Est e
gli altri cantieri
in itinere
terranno conto della massima
fruibilità e accessibilità.
Direi che sotto questo profilo l'attenzione all'inclusione è
massima, per questi motivi sono attività che sono già pienamente in
essere e quindi le chiedo il ritiro dell'ordine del giorno, oppure
ci sarà un voto di astensione.
Presidente -
Consigliere Ganis.
Ganis (LEGA VDA) -
Grazie Presidente, grazie Assessore
per la risposta.
Sicuramente il suo impegno e quello del collega sarà notevole,
non ho dubbi, come non ho dubbi neanche sull'operato da parte
dell'Amministrazione regionale.
Ci fa piacere appurare che lo
standard
delle nostre
strutture ricettive sia molto alto e di qualità, però c'è sempre un
buon motivo per migliorare l'offerta turistica. Oltre al rapporto
umano e di sensibilità al problema, non bisogna dimenticarsi che
attorno al turismo accessibile si sta sviluppando un turismo di
grande portata, quindi oggi ritireremo il nostro ordine del giorno.
Grazie.
Presidente -
Ordine del giorno n. 24. Consigliere
Manfrin, ha facoltà di illustrarlo.
Manfrin (LEGA VDA) -
Grazie Presidente per l'ultimo
ordine del giorno del gruppo Lega che, come avrete avuto modo di
vedere, tratta di tutela dei lavoratori affetti da patologie
invalidanti quali la fibromialgia.
Come abbiamo voluto riportare, in breve, abbiamo letto che nel
DEFR viene citata la volontà di raccogliere le esigenze di
introdurre nuove e mirate misure di conciliazione vita-lavoro per
tutte le famiglie con carichi di cura.
Spesso ce ne si dimentica, ma le famiglie che devono far fronte
a carichi di cura sono anche quelle che purtroppo affrontano
patologie invalidanti, che risentono non soltanto di
un'imprevedibilità (cioè periodi positivi e altri negativi che
ovviamente si susseguono o si alternano senza poterne prevedere la
durata), ma anche con un mancato riconoscimento di tali patologie a
livello nazionale, quali per esempio la fibromialgia. Non dobbiamo
dimenticare che, mentre la nostra è una Regione virtuosa - e questo
è un risultato che io rivendico e ascrivo a tutto questo Consiglio
regionale - e ha riconosciuto la fibromialgia quale patologia
invalidante, purtroppo questa non è prevista a livello nazionale.
Quindi, cosa succede? Che il lavoratore non riesce ad ottenere le
tutele che vengono concesse ad altre patologie che invece vengono
considerate invalidanti a livello nazionale.
La nostra fortuna però è di aver legiferato sul tema e, avendo
legiferato sul tema, noi possiamo leggere nell'articolato che
disciplina le disposizioni per il riconoscimento della diagnosi e
la cura della fibromialgia che la Regione, in osservanza degli
articoli 3 e 32 della Costituzione, sostiene e promuove il
riconoscimento della fibromialgia o sindrome fibromialgica quale
patologia invalidante e il tavolo tecnico dedicato proprio a
quest'opera coadiuva l'Assessorato competente nell'individuazione e
nella promozione di iniziative per la prevenzione delle complicanze
della fibromialgia, in particolare nei luoghi di lavoro.
Vi sono molte modalità per superare quelle che sono le
difficoltà che questa patologia causa, o in generale patologie
invalidanti che magari non hanno il riconoscimento a livello
nazionale causano: per esempio, la previsione di pause o di orari
studiati per ridurre al minimo il peso sul lavoratore o l'adozione
di strumenti quali lo
smart working
o ancora, per esempio,
degli accorgimenti che riguardano le mansioni lavorative o i turni.
Sono tutti dei piccoli accorgimenti che permettono al lavoratore,
che purtroppo soffre di questa patologia, di poter lavorare in
sicurezza, in tranquillità e in coabitazione con la patologia di
cui soffre.
Ecco perché con quest'ordine del giorno chiediamo al Governo
regionale di prevedere la predisposizione, in accordo con il tavolo
multidisciplinare, di ogni iniziativa utile a raccogliere le
esigenze e ad introdurre nuove e mirate misure di conciliazione
vita-lavoro anche per patologie non riconosciute a livello
nazionale quali la fibromialgia. Grazie.
Presidente -
Assessore Bertschy, a lei la parola.
Bertschy (AV-VdA Unie) -
Grazie collega Manfrin. Noi ci
asterremo su questo ordine del giorno in quanto riteniamo che
l'azione che proponete rientri nelle azioni che il
voucher
che abbiamo previsto fino ad oggi e il voucher di conciliazione al
quale stiamo lavorando, possano dare risposta. Non riteniamo che si
debba dare risposta ad una patologia piuttosto che ad un'altra, ma
alle problematiche, alle fragilità e alle varie patologie delle
quali le persone soffrono; ma soprattutto al sistema famiglia
quando questo è collegato al lavoro; la necessità di adeguare il
lavoro, i servizi e l'attività che tutte le persone hanno il
diritto di portare avanti e per le quali vanno sostenute dalle
nostre politiche.
Noi siamo presenti al tavolo multidisciplinare, stiamo lavorando
con il tavolo multidisciplinare: c'è stata una presentazione di
tutti i servizi che l'Assessorato propone, è stata presentata
l'iniziativa sul
disability manager
che dovrà anche, per la
patologia legata alla fibromialgia, lavorare a quelli che
consideriamo gli accomodamenti ragionevoli, nel senso di dare
l'opportunità alle persone che soffrono di questa patologia di
trovare, all'interno di un buon rapporto, con l'organizzazione del
lavoro, situazioni di migliore organizzazione e di risposta.
Rispetto a questo, ricordando anche che il voucher di
conciliazione per i periodi estivi ha ottenuto quest'anno ancora
un'ottima risposta da parte delle famiglie, siamo a circa
un'ottantina di famiglie che hanno utilizzato il servizio, e che
stiamo lavorando ad un voucher di tipo universale all'interno del
quale cercheremo di dare risposta anche a questo tipo di
sollecitazione, porteremo il nostro lavoro all'interno di un tavolo
multidisciplinare con l'obiettivo di dare la migliore risposta
possibile.
Presidente -
Consigliere Manfrin, a lei la parola.
Manfrin (LEGA VDA) -
Grazie Presidente, grazie Assessore
per la sua risposta.
Mi dispiace un pochino perché visto che prima nel merito della
questione relativa all'Università di Edolo ci si è voluti attaccare
alle parole e all'impegnativa per evitare un voto positivo, forse
non si è letta con sufficiente attenzione l'impegnativa e il testo
di questo, perché se noi avessimo detto "a prevedere la
predisposizione utile ad inserire delle esigenze specificamente
solo ed esclusivamente sulla fibromialgia", io le avrei dato
perfettamente ragione.
In realtà noi abbiamo scritto: "Per le patologie non
riconosciute a livello nazionale quali la fibromialgia", perché il
problema fondamentale, Assessore, è che questa è una - non sono
molte - delle patologie che non sono riconosciute. Cosa significa?
Che una persona che è purtroppo affetta da fibromialgia, non è
riconosciuta dallo Stato, né dall'INPS né ha uno
status
conosciuto all'interno dell'azienda in cui lavora, né quelle
pubbliche né quelle private.
Ne consegue che una persona che ha questo tipo di disabilità
riconosciuta dall'INPS e una persona che ha un tipo di disabilità
che non è riconosciuta hanno due trattamenti diversi, anche se è
comunque una patologia invalidante.
La nostra Regione ha dichiarato che la fibromialgia è una
patologia invalidante, questo merito ascrivibile a tutto questo
Consiglio, ma oggi le persone che purtroppo lavorano
affrontano le difficoltà, pur non essendo riconosciute; qui sta
la criticità, che non è dedicata esclusivamente alla fibromialgia,
ma è dedicata alle patologie che non hanno questo tipo di
riconoscimento.
La fibromialgia ha purtroppo dei giorni sì, dei giorni no, dei
periodi sì e dei periodi no, in cui la persona esternamente sembra
assolutamente identica al giorno prima, ma è completamente fuori
uso, quindi non ha la possibilità o non riesce a concentrarsi sul
lavoro, oppure ha dei dolori che non le hanno consentito di
riposare per tutta la notte, quindi non è in grado di lavorare.
Questo però purtroppo non viene riconosciuto, quindi verificare che
ci sia la possibilità anche per queste persone che non si vedono
conosciuto un effettivo diritto, di poter esercitare questo diritto
quando si trova in queste condizioni, crediamo che sia la base.
Ecco perché il rischio del
disability manager
che non
prenda in carico queste situazioni, ecco perché queste situazioni,
purtroppo, oggi non vengono prese in carico ed è questa la
richiesta che vi facciamo.
Assessore, noi ovviamente manterremo e porteremo al voto
quest'ordine del giorno; spero di aver spiegato: non è una
questione di puntiglio, né di bandiere né di bandierine, è che
probabilmente, magari, c'è stata poca comprensione rispetto a
quello che abbiamo scritto e probabilmente non l'abbiamo neanche
scritto in maniera da essere comprensibili, ma spero che questo mio
intervento sia servito per spiegare quali sono le necessità, quali
sono i problemi e spero che si possa addivenire ad una soluzione,
perché le persone che purtroppo soffrono per queste questioni sono
davvero tante. Grazie.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti: 34
Votanti: 13
Favorevoli: 13
Astenuti: 21 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Erika, Guichardaz
Jean-Pierre, Jordan, Lavevaz, Malacrinò, Marguerettaz, Marzi,
Minelli, Padovani, Rollandin, Rosaire, Sapinet, Testolin).
L'ordine del giorno non è approvato.
Abbiamo finito gli ordini del giorno presentati dalla Lega. Vi
propongo, se ritenete, di sospendere dieci minuti per fare il punto
all'interno dei gruppi, in considerazione anche della tempistica
che rimane molto lunga rispetto alle aspettative.
Sospendiamo i lavori dieci minuti per una riflessione
all'interno dei gruppi. Facciamo anche una Commissione
Capigruppo.
La seduta è sospesa dalle ore 18:53 alle ore 19:07.
Bertin (Presidente) -
Riprendiamo con gli ordini del
giorno. Ordine del giorno n. 1 di Forza Italia. Prego i colleghi di
prendere posto. Si è prenotato il consigliere Baccega per
illustrare l'ordine del giorno di Forza Italia: ne ha facoltà.
Baccega (FI) -
Grazie Presidente. Portiamo all'attenzione
del Consiglio il primo ordine del giorno del gruppo di Forza Italia
facendo una riflessione: mettere al mondo dei figli è una cosa
davvero straordinaria, perché intanto si fa crescere e si forma la
famiglia, e poi anche per la società che cresce e in qualche modo
si sviluppa.
Oggi abbiamo affrontato in più interventi il fenomeno della
denatalità che come calo demografico anche qui, in Valle d'Aosta,
negli ultimi dieci anni ha visto un calando in crescendo: solo nel
2022 c'è stato un piccolo recupero, ma i dati ci dicono che il 2023
è assolutamente negativo. Da questo punto di vista dovremmo fare
tutte le iniziative per dare delle risposte e alla famiglia e alle
mamme.
Il primo percorso che le mamme devono fare è proprio quello che
si chiama tecnicamente amniocentesi: si tratta di un esame di
diagnosi prenatale che consiste in un prelievo di liquido amniotico
per andare a cercare le acque che circondano il feto, inserendo
nella pancia della mamma un ago che attraversa la parete addominale
e l'utero fino a raggiungere l'interno del sacco amniotico.
È un esame piuttosto anche a rischio, che si potrebbe evitare.
Da alcuni anni si sta sempre più diffondendo un'altra metodica, che
è l'analisi del DNA fetale su sangue materno: con un semplice
prelievo del sangue materno da un braccio vengono isolate le
cellule fetali e su di esse viene effettuata l'analisi
cromosomica.
È un esame che costa alle famiglie dai 700 ai 750 euro ed è
veramente oneroso; potrebbe essere una risposta importante per le
famiglie fare in modo, come noi chiediamo - cerco di farla breve
anche per ottimizzare il tempo vista l'ora -, di impegnare il
Governo regionale a rendere gratuito, quindi interamente a carico
dell'Azienda USL della Valle d'Aosta, l'esame dell'analisi del DNA
attraverso il prelievo del sangue materno per tutte le residenti in
Valle d'Aosta in stato di gravidanza, indipendentemente dall'età e
dalla presenza dei fattori di rischio della madre, affiancando al
test combinato mediante un unico prelievo di sangue, eventualmente
inserendolo nei LEA (Livelli Essenziali di Assistenza) aggiuntivi a
partire dal 2024, o comunque trovando un altro canale di
finanziamento.
Mi sembra che l'impegno economico non sia così oneroso per un
bilancio sanitario che sta crescendo e sarebbe una bella risposta
per le famiglie, per le mamme e guardando al futuro anche di questa
regione. Grazie.
Presidente -
Risponde per il Governo l'assessore
Marzi.
Marzi (SA) -
Grazie Presidente. L'Assessorato ha deciso
di disciplinare, nell'ambito dei LEA aggiuntivi regionali l'analisi
del DNA fetale come da lei richiamato attraverso il prelievo del
sangue materno, tecnicamente denominato NIPT Test.
Si tratta di un'importante prestazione che lei ha giustamente
posto in rilievo con quest'ordine del giorno. Quest'analisi
preventiva, assieme ad altre misure, sono già oggetto di
approfondimento e di istruttoria per l'aggiornamento dell'allegato
B della delibera di Giunta regionale 1241/2019, a cui aveva
lavorato già il collega Barmasse, che disciplina a livello
regionale l'insieme delle prestazioni cosiddette extra LEA.
Riteniamo quindi che prevedere le prestazioni di assistenza
sanitaria aggiuntiva che ad oggi non rientrano nei LEA nazionali
siano importanti per soddisfare i bisogni che non hanno ancora
trovato accoglimento da parte delle Istituzioni centrali.
In tale ottica, abbiamo considerato prioritario disciplinare
queste prestazioni aggiuntive adottando atti specifici ed autonomi
sulle singole materie, per dare ai vari bisogni risposte efficaci
ed in tempi ristretti.
Ne sono l'esempio le specifiche disposizioni che abbiamo
adottato per la tutela delle donne affette da endometriosi e per i
rimborsi per le spese sostenute per prestazioni sanitarie che non
possono essere erogate in Valle d'Aosta, come ad esempio quelle che
riguardano le malattie rare.
L'Assessorato sta quindi proseguendo nell'istruttoria già in
corso per introdurre tale prestazione, come livello aggiuntivo
regionale, per i residenti in Valle d'Aosta, con la predisposizione
di un'apposita delibera di Giunta, quello quindi che riguarda
l'oggetto di quest'iniziativa.
Riteniamo che la proposta possa essere accolta, chiedendo però
di emendare il testo delle premesse, cioè modificare il penultimo
paragrafo con il seguente testo per sostituire fondamentalmente
alcuni aspetti: quindi le chiederemmo di togliere l'"evidenziato"
delle sue premesse, aggiungere il "dato atto" che adesso le leggo:
"che la competente struttura dell'Assessorato sanità, salute e
politiche sociali sta procedendo con l'istruttoria per disciplinare
la prestazione di cui trattasi nell'ambito dei LEA aggiuntivi
regionali", e di lasciare l'impegnativa così com'è, perché, date le
premesse che le ho appena letto, si rende evidente che stavamo già
operando in tal senso.
Presidente -
Consigliere Baccega, a lei la parola.
Baccega (FI) -
Bene, grazie Assessore. Io sono lieto che
ci sia già un percorso avviato in questa direzione, quindi ci sarà
quanto prima una delibera di Giunta che va a portare a compimento
quello che era un impegno di buon senso, un impegno per tutte le
future mamme che avranno un costo in meno, ma soprattutto una
garanzia di verificare che il feto sia sicuramente un feto che può
dare felicità alla nuova famiglia.
Con l'assenso anche del mio collega Marquis accogliamo
l'emendamento e anche l'inserimento del "dato atto" che richiedete
voi. Per noi l'obiettivo era sicuramente dare una risposta
positiva. Grazie.
Presidente -
Consigliere Distort.
Distort (LEGA VDA) -
Grazie Presidente. A titolo di
dichiarazione di voto, la visione del nostro movimento non può che
essere d'accordo su di un'iniziativa che permette la conoscenza
preventiva in ogni campo. Nel caso specifico di diagnosi precoce di
eventuali patologie a carico dei nascituri, consideriamo
quest'azione uno strumento che permette di individuare delle
problematiche che condizioneranno la vita futura del nascituro e
dei genitori e, proprio per questo, quest'attività diagnostica
permette ai futuri genitori di avere un tempo maggiore per mettere
in campo tutti gli elementi necessari per prepararsi ad accogliere
una vita che sarà condizionata dalle condizioni rilevate dalle
diagnosi.
In quest'ottica, noi voteremo a favore di questo ordine del
giorno.
Presidente -
Mettiamo in votazione. La votazione è
aperta. La votazione è chiusa.
Presenti, votanti e favorevoli: 32
L'ordine del giorno è approvato all'unanimità.
Ordine del giorno n. 2 di Forza Italia. La parola al consigliere
Marquis.
Marquis (FI) -
Grazie Presidente. Quest'ordine del giorno
nasce a seguito del preoccupante distaccamento parziale
dell'intonaco del soffitto della palestra a Saint-Roch di Aosta
che, per caso della buona sorte, non ha degenerato in lesioni a
persone. Però questa situazione consente di fare una riflessione,
in quanto il patrimonio edilizio esistente è un patrimonio
edilizio, quello pubblico, abbastanza datato perché non è di
recente costruzione; non stiamo parlando solo di scuole, ma di
patrimonio pubblico nella sua generalità.
Purtroppo quando il patrimonio edilizio è datato, si possono
verificare, soprattutto laddove ci sono dei solai in laterocemento,
dei distacchi improvvisi, che praticamente originano dal degrado
dei materiali componenti le partizioni orizzontali, come in questo
caso c'è stato un distaccamento non solo dell'intonaco ma anche
della parte di laterizio che prende il nome in modo tecnico di
sfondellamento.
Per evitare delle situazioni che possano portare a situazioni di
pericolosità e di danni ai fruitori delle strutture pubbliche,
forse si potrebbe prevedere un piano di verifica su tutte le
strutture pubbliche, su quelle soprattutto non di recente
costruzione, e sulle partizioni orizzontali affinché si verifichino
se ci sono delle potenziali situazioni di pericolo.
Oggi ci sono delle tecniche, delle tecnologie di natura
termografica ed anche altre che possono essere utilizzate e che
forse, senza dei grossi investimenti, potrebbero rassicurare l'ente
pubblico e soprattutto i fruitori degli spazi collettivi e pubblici
da eventuali pericoli che, come ho detto nella premessa, per pura
buona sorte, grazie a Dio, non hanno creato delle conseguenze a
nessuno. Grazie.
Presidente -
Assessore Sapinet.
Sapinet (UV) -
Grazie Presidente. Il contesto ipotizzato
è decisamente ampio, è molto difficile circostanziare un'azione da
parte del Governo regionale quando si parla di strutture pubbliche
regionali e non aperte al pubblico - praticamente parliamo di tutti
i Comuni e di tutte le strutture -, ma quello che è certo è che
bisogna e possiamo rafforzare nell'ambito dei piani di manutenzione
degli stabili regionali il controllo e il monitoraggio di intonaci
e controsoffitto, che è un'azione che già è in atto.
Nell'ambito poi di un costante confronto e di una proficua
collaborazione con gli enti locali, tramite il CELVA, si
continuerà, e lo si fa continuativamente, a sollecitare affinché
tutto ciò venga messo in atto anche (e continui ad essere messo in
atto) sugli edifici di proprietà degli enti locali, le scuole in
primo luogo, poi parleremo anche di edilizia scolastica, ma anche
le altre strutture per la manutenzione delle quali la Regione non
si è mai sottratta nel mettere in campo risorse.
Non parrebbe risolutivo, andrebbe certamente circostanziato
nelle modalità e nei costi, il suggerito monitoraggio degli
intonaci, dei controsoffitti e delle strutture pubbliche, in quanto
risulterebbe una parziale duplicazione di quanto messo in atto già
dagli enti proprietari di edifici pubblici nelle loro attività
manutentive che già sono messe in atto.
Per contro, l'attività più idonea per fornire una risposta
adeguata alle problematiche proposte rientra fondamentalmente nella
buona esecuzione delle manutenzioni ordinarie, delle coperture
degli impianti a cura dei proprietari o dei gestori delle strutture
pubbliche, nonché una corretta gestione degli immobili.
A livello regionale ciò è già previsto nell'ambito delle
consuete attività manutentive da realizzare in suddette
infrastrutture, siano esse in capo a soggetti gestori,
specificamente identificati, o siano essi più in generale ad opera
delle strutture appartenenti all'ente proprietario cui compete
l'attività manutentiva.
Come detto, il costante confronto con gli enti locali ci ha
permesso e ci permetterà di continuare l'azione di sostegno e
stimolo anche nei loro confronti, per quanto di loro competenza,
affinché non venga assolutamente abbassata la guardia.
Propongo il ritiro dell'iniziativa, in caso contrario ci
asterremo.
Presidente -
Consigliere Marquis, a lei la parola.
Marquis (FI) -
Grazie Presidente. Ho ascoltato con
attenzione la sua risposta, alcune considerazioni ritengo che siano
doverose, perché queste sono situazioni che francamente ad oggi non
sono monitorate in modo sistematico e la questione, secondo me, non
può essere derubricata dicendo: abbiamo un costante rapporto con i
Comuni; i Comuni fanno delle manutenzioni agli stabili e,
nell'ambito delle manutenzioni che devono fare, sicuramente si
occuperanno anche di queste cose.
Le posso garantire che ho fatto anch'io l'amministratore
comunale e non è proprio così lineare l'applicazione di questa sua
dichiarazione, perché ad oggi non credo che ci siano situazioni in
Valle d'Aosta - e, se ce ne sono, sarei grato facesse poi pervenire
l'indicazione di quali sono i Comuni che lo stanno facendo - in cui
venga fatto un monitoraggio delle situazioni di possibili distacchi
dei soffitti.
Noi ci siamo portati avanti ravvisando la necessità di poter
predisporre un piano, perché riteniamo che questo elemento sia un
po' sottovalutato a livello generale e può dar luogo, anche se è
sottovalutato, a delle situazioni estremamente pericolose.
Pertanto, ci sembrava più utile, nell'insieme generale, che
fosse la Regione che avesse una regia unica, perché sono delle
situazioni che vanno gestite con metodo, con specifica tecnologia,
quindi anche dire che tutti i Comuni si aggiustino, gli diamo
magari le risorse, li sollecitiamo ed è un po' demandare la
risoluzione del problema.
Sarebbe molto più semplice decidere quali strutture si ritiene
che possano essere assoggettate a questo tipo di pratica e poi
procedere come Regione, con l'avallo chiaramente e la disponibilità
dei Comuni e l'indicazione da parte dei Comuni di quelli che sono
gli stabili che ritengono oggetto d'interesse.
Da una parte noi continuiamo ad avere questa preoccupazione,
dall'altra riteniamo che, al di là della vostra astensione
sull'ordine del giorno, la cosa possa essere presa in carico con la
dovuta attenzione, perché, guardi, io quando facevo
l'amministratore comunale ho vissuto nel mio paese un'analoga
situazione che, anche in quella circostanza, per fortuna, non ha
creato problemi ai fruitori della struttura; ma dopo è presto fatto
piangere quando si verificano delle situazioni che non si possono
poi rimediare.
Vi invitiamo a non sottovalutare questa questione, pertanto non
ritiriamo l'ordine del giorno e lo sottoporremo ad approvazione.
Grazie.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti: 34
Votanti: 15
Favorevoli: 15
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'ordine del giorno non è approvato.
Ordine del giorno n. 3 di Forza Italia. La parola al consigliere
Baccega.
Baccega (FI) -
Grazie Presidente. Dai banchi della
sinistra mi chiedono "Spiegaci il titolo": molto semplice. Io ho
un'esperienza al Comune di Aosta come Assessore al patrimonio,
un'esperienza importante e significativa. Noi ogni anno, come ho
detto più volte in quest'Aula, riuscivamo a consegnare dai 100 ai
150 alloggi alle graduatorie di edilizia residenziale pubblica e
c'era una persona, un uomo di sinistra, un comunista convinto, che
sistematicamente, ogni mese, si confrontava con me, l'Assessore che
aveva ideologicamente delle posizioni completamente diverse alle
sue. Si chiamava Igino Baiocco e simpaticamente io gli dicevo:
"Ecco che arriva Baffo".
Non vedendo nell'attuale Partito Democratico quell'interesse ad
una tematica che da sempre era appannaggio di quella parte della
sinistra, non vedendo a sinistra, allora ce ne stiamo occupando
noi: noi di centro destra ci stiamo occupando sistematicamente di
edilizia residenziale pubblica.
Ecco perché il titolo è venuto fuori così, perché ho ricordato
una persona, che reputo una persona amica, che adesso dal cielo ci
guarda.
Detto questo, noi abbiamo preparato quest'ordine del giorno che
ancora ribadisce quanto già detto ieri nell'ambito della
discussione generale sul DEFR; a pagina 5 non abbiamo visto nessun
finanziamento per l'ARER (Azienda Regionale Edilizia Residenziale),
non abbiamo visto nessun intervento a favore delle case, e
consapevole del fatto che l'anno scorso la Giunta aveva messo a
disposizione 1 milione e 80 mila euro per un progetto quadro, 1
milione e 80 mila euro per un secondo progetto quadro, per
ristrutturare gli alloggi all'interno, perché nella Commissione
competente nella quale - terza e quinta - ci siamo confrontati con
l'ARER, dove abbiamo finalmente visto competenza che veniva fuori
da parte del direttore facente funzione, dico che i progetti
PINQuA, il progetto "Sicuro verde sociale", "Dall'abitare al
lavoro", il Superbonus 110%, che ci sono stati illustrati in modo
direi deciso e competente, non vedono grandi interventi all'interno
degli alloggi. Ci sono 1.600 alloggi che hanno all'interno delle
situazioni che sono davvero inguardabili, dalle muffe a piastrelle,
a porte decadenti. C'è bisogno di dare più risorse per
ristrutturare gli alloggi all'interno, cosa che farà molto
probabilmente anche lo Stato per le questioni della casa.
Forte di quel percorso dove una mozione di Forza Italia era
stata approvata (noi chiedevamo lo stanziamento di 1 milione e
mezzo, molto bene, la Giunta ne ha messi 2 milioni e 160 mila
euro), chiediamo che nel 2024 si ritorni su quella strada, ovvero
due accordi quadro che prevedono di finanziare interventi
all'interno degli alloggi di ERP. Una cinquantina di alloggi per
interventi intorno ai 25 mila euro; il Ministero li aveva
differenziati in alloggi che avevano l'esigenza di avere delle
ristrutturazioni fino a 25 mila euro, classe A, e fino a 50 mila
euro, classe B.
C'è ancora quella norma, sarebbe interessante mettere a
disposizione delle risorse, quindi noi chiediamo all'Assessore
competente e alla Giunta di stanziare nel prossimo bilancio - ma
non li abbiamo visti al primo sguardo che ho dato al bilancio - 1
milione e 80 euro più 1 milione e 80 euro, sono due accordi quadro,
per proseguire l'azione di risanamento degli alloggi popolari
sfitti, perché sono molti di più di quelli che andremo a
ristrutturare nel primo passaggio, o destinati alla mobilità,
perché ci sono alloggi della graduatoria della mobilità che sono
devastanti, brutti da vedere, ci sono le muffe dappertutto, i bagni
che cadono a pezzi.
Lì bisogna intervenire, non si può fare in modo che quegli
alloggi siano ancora abitati. Siamo nel 2023 e saremo nel 2024,
quindi proseguendo nella strategia degli accordi quadro che voi
avete già intrapreso. Grazie.
Presidente -
Assessore Sapinet.
Sapinet (UV) -
Grazie Presidente, grazie al collega anche
per il continuo e proficuo confronto su ARER. Nella tabella 5 di
pagina 50 vengono indicati solamente i trasferimenti per il
funzionamento dell'ente ai sensi della legge istitutiva. Questo
dato non comprende possibili stanziamenti per attività di
ristrutturazione e riqualificazione degli edifici, ma posso
confermare che nella previsione del bilancio 2024-2026 sono già
state previste maggiori risorse a favore di ARER, proprio per
interventi di recupero e manutenzione straordinaria per circa 1
milione di euro; ulteriori risorse poi potranno essere valutate
anche con l'assestamento. Io credo che, come ha ricordato anche
lei, siamo stati appena in Commissione dove è emersa da una parte
la professionalità dell'ingegner Bosco e dall'altra anche la
volontà di quest'Amministrazione di sostenere ARER e tutto quello
che ARER sta portando avanti a livello di riqualificazione.
Pertanto io, alla luce di questo, chiederei il ritiro
dell'iniziativa e, in caso contrario, ci asterremo.
Presidente -
Consigliere Baccega.
Baccega (FI) -
Una mezza risposta ce l'ha data: 1 milione
di euro ci saranno e quindi questo può essere uno degli elementi
positivi che portiamo avanti; però un minimo di puntualizzazione la
devo fare. Ieri ho sottolineato che nel bilancio 2022 erano
previsti 772 mila euro per il 2023, 615 mila euro per il 2024, 524
mila euro per il 2025, che non sono stati scritti in quella tabella
ed erano per la conduzione della struttura ARER; questo è, lo
verificate e valutatelo con attenzione, ma non è significativo,
probabilmente è una dimenticanza.
Noi pensiamo di non poterlo ritirare perché vogliamo che questa
cosa sia votata perché vogliamo che il vostro impegno che va nella
direzione di aver stanziato 1 milione, ma di stanziarne ulteriori
perché ne serviranno tantissimi di milioni per andare a
ristrutturare quelle case e mettere in condizione le persone che
abitano quegli alloggi di poter vivere in alloggi decenti, allora
chiediamo il voto di quest'ordine del giorno, grazie.
Presidente -
Mettiamo in votazione. La votazione è
aperta. La votazione è chiusa.
Presenti: 34
Votanti: 15
Favorevoli: 15
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'ordine del giorno non è approvato.
Passiamo all'ordine del giorno n. 4 di Forza Italia. Consigliere
Marquis, a lei la parola.
Marquis (FI) -
Grazie Presidente. Abbiamo presentato
quest'ordine del giorno per far assumere un impegno da parte del
Governo sul tram-treno Aosta-Courmayeur.
Questa è un'iniziativa di cui ci attendevamo di trovare qualcosa
all'interno del DEFR; non ci sono state schede di aggiornamento
rispetto a quanto era scritto nell'anno precedente e per questa
ragione abbiamo ritenuto opportuno presentare quest'ordine del
giorno.
Sostanzialmente, si tratta di un intervento importante, anche
per le risorse che richiede d'investire per essere realizzato.
L'
iter
di quest'intervento parte da lontano, parte dal 2016,
e sono stati prima creati i presupposti legislativi, dopodiché è
stata inserita quest'iniziativa in tutti i piani strategici,
accordi di programma, nel redigendo Piano dei trasporti, e i
passaggi fondamentali credo che siano due: quello del 2018, dove è
stato commissionato uno studio, un raggruppamento temporaneo TPS e
AIRIS, che aveva il compito di fare una valutazione di quale fosse
la migliore possibilità di collegamento tra Aosta e Courmayeur.
Erano state analizzate quattro situazioni: la prima prevedeva di
continuare l'esercizio sulla ferrovia sino a Pré-Saint-Didier per
estendere sino a Courmayeur la ferrovia. Questa è stata abbandonata
come ipotesi perché era stata ritenuta troppo costosa.
La seconda alternativa era il ripristino della Aosta -
Pré-Saint-Didier e la linea autobus da Pré-Saint-Didier a
Courmayeur.
La terza una variante da Pré-Saint-Didier a Courmayeur con una
funivia.
La quarta il servizio su gomma Aosta-Courmayeur.
La risultanza che c'è stata da quest'analisi ha portato a
definire, come scelta migliore possibile, quella del tram-treno
perché avrebbe dato delle agevolazioni e minori costi rispetto
all'opzione ferroviaria.
Dopodiché, a seguito di questa definizione, è stato conferito un
incarico ad un altro raggruppamento che ha fatto uno studio
preliminare di fattibilità in realizzazione alla possibilità di
fare un investimento secondo quanto era stato definito con il
vettore tram-treno tra Aosta e Courmayeur.
Questo studio è stato consegnato in due fasi, l'ultima è stata
consegnata a luglio del 2023.
Voglio riprendere nell'esposizione dell'iniziativa alcuni dati:
è uno studio che porta un costo di realizzazione
d'infrastrutturazione e acquisto di materiale rotabile per 436
milioni di euro, dove è compreso l'acquisto di dodici treni per un
valore di 60 milioni.
Dopodiché, al netto dell'investimento infrastrutturale, sono
previsti dei costi di manutenzione dell'infrastruttura di 9,8
milioni/anno, costi di gestione del materiale rotabile di 3,7
milioni/anno, costi di esercizio e gestione di 400 mila euro/anno,
costi del personale di 4,2 milioni/anno, costo di affitto dei
locali deposito di 1 milione/anno, costo dell'energia di 516 mila
euro/anno. Il totale delle spese gestionali porta all'incirca ad
una cifra che sfiora i 20 milioni di euro annui.
Occorre tener conto che ci sarebbero degli introiti previsti per
3,2 milioni di euro.
Al netto di questo passaggio qui, che tende ad evidenziare il
valore economico di quest'opera ed il suo significato, tenuto conto
che questo studio è stato consegnato il 23 del mese di agosto,
credo che sia necessario arrivare ad una determinazione su
quest'argomento e la sollecitazione che poniamo al Governo
regionale, con la presentazione di quest'iniziativa, è di cercare
di esprimersi al più presto - noi abbiamo scritto entro novanta
giorni - in modo definitivo su questo potenziale intervento, perché
riteniamo che, come in matematica, per risolvere le equazioni
bisogna ridurre il numero delle variabili: meno variabili abbiamo e
più facile diventa anche predisporre un Piano trasporti che sia
corrispondente a quelle che sono le esigenze della nostra comunità.
Grazie.
Presidente -
Assessore Bertschy ha facoltà di
intervenire.
Bertschy (AV-VdA Unie) -
Grazie collega Marquis, le
faccio i complimenti per come ha già analizzato lo studio del
tram-treno: è importante avere tutti bene coscienza di quello che
avremo di fronte da discutere in termini di ipotesi e, come dice
lei, anche di ridurre tutta una serie di iniziative che in passato
abbiamo approvato insieme di valutare e studiare per arrivare poi
ad assumere delle decisioni.
Io vado sull'impegnativa, perché poi sul tema specifico avremo
tempo di parlarne: chiede al Governo di esprimersi al più presto,
entro novanta giorni, su questo potenziale intervento.
Le chiederei di togliere "Entro novanta giorni", è sufficiente
"Esprimersi al più presto", quindi con l'impegno di fare questa
valutazione nel più breve tempo possibile, in particolare di fare
questa valutazione nella fase di definizione del Piano regionale
dei trasporti.
Credo che i dati che ha elencato da soli indichino quanto questa
soluzione sia costosa, difficile da realizzare e nel campo delle
ipotesi sicuramente, al momento, soprattutto per i costi che
propone, non essere al primo posto delle nostre valutazioni, però
la maggioranza deve avere il tempo di completare le sue valutazioni
per poter aprire il confronto in Consiglio regionale; quindi, ci
prendiamo l'impegno di esprimerci al più presto.
Presidente -
Consigliera Minelli ha facoltà di
parola.
Minelli (PCP) -
Grazie Presidente. Lo studio è stato
trasmesso ormai già un po' di tempo fa a tutti i Consiglieri e alla
Commissione. Quello che noi non condividiamo è l'impegno, che è un
impegno semplicemente alla Giunta ad esprimersi entro
tot
giorni. Questo è uno studio che, come molti altri, deve essere
esaminato dalle Commissioni e dal Consiglio; il lavoro semmai
dovrebbe essere in qualche modo congiunto e parallelo, ma un
impegno che chiede soltanto al Governo regionale di esprimersi sul
potenziale intervento, senza coinvolgere le Commissioni, e lo
studio invece è stato inviato, ci sembra estremamente
riduttivo.
Sullo studio e sulle sue caratteristiche che, concordiamo,
presentano cifre che sono molto alte, esageratamente alte, è
comunque necessario che ci sia una discussione all'interno delle
Commissioni. Per cui noi sull'ordine del giorno ci asterremo.
Presidente -
Consigliere Aggravi, ha facoltà di
parola.
Aggravi (RV) -
Grazie Presidente. Per intervenire sul
punto, un punto che, tra l'altro, era già stato anche oggetto di
una mia battuta all'assessore Bertschy nel corso della
presentazione del DEFR in Commissione: gli avevo chiesto
effettivamente come mai non ci fosse nulla sul tram-treno,
ovviamente era in veste di battuta, perché era tra l'altro un
argomento
à la une
dopo la trasmissione ufficiale dello
studio.
Non voglio su questo punto tornare indietro e capire da dove è
nato questo studio, perché poi ci sono studi e studi, e su questo,
collega Minelli, le faccio solo una considerazione che penso che
fosse anche negli obiettivi di chi l'ha proposto: il Governo ci
deve comunque dire qualcosa rispetto a questo passaggio, perché se
il Piano dei trasporti o quant'altro viene poi ufficialmente
trasmesso alle Commissioni, ci dovrà essere comunque un'espressione
ufficiale da parte del Governo regionale, perché dovremmo anche
capire, altrimenti il Piano non è d'iniziativa consiliare, è
d'iniziativa del Governo, quindi il Governo ci deve dire cosa
pensa.
Poi magari il Governo può anche dire: "Noi rimettiamo la
decisione", come può essere uno degli ulteriori scenari che il
collega Marquis ha già ricordato e che è stato anche oggetto di
esame di tutte quelle possibilità, almeno sulla carta, che c'erano
per collegare l'Alta Valle.
Su questo vorrei fare una considerazione importante: al netto
del costo di opere di questo genere, che oggettivamente mi
preoccupano fino ad un certo punto, è poi la sostenibilità nel
tempo di queste opere che pesa quasi di più, perché io quando
costruisco una grande opera posso fare un grande investimento, se
l'investimento si ripaga. Intanto se si può fare, perché anche qua,
dal punto di vista giuridico e normativo, qualche problemino c'è
rispetto a quello che viene fatto, ma avremo modo poi di
approfondirlo, però sul discorso delle cifre oggetto del
contendere, che poi sono state l'oggetto dei titoloni, io sono
sempre molto più attento a vedere se l'investimento poi rende o è
sostenibile, perché uno può anche decidere di fare un grande
investimento.
In questo caso qui, io penso che già sul punto di partenza
qualche problema, dal punto di vista giuridico e soprattutto delle
autorizzazioni, mi sembra che ci sia.
Su questo non dico altro, perché penso che già un po' tutta la
questione sia abbastanza triste, ma avremo modo poi di
approfondirlo quando ci sarà magari anche modo di parlarne in
Commissione, al di là del Piano, ma proprio anche già dello
studio.
Presidente -
Consigliere Perron.
Perron (LEGA VDA) -
Grazie Presidente. Dalla nostra parte
voteremo l'ordine del giorno dei colleghi di Forza Italia.
Per quanto mi riguarda, non ho ancora guardato molto bene lo
studio fatto ma a memoria avevamo guardato molto bene le ipotesi
sulla tratta, quando c'erano gli studi precedenti, abbiamo lavorato
anche con il collega Aggravi, e di certo sapevamo già che l'ipotesi
del tram-treno era sicuramente la più complessa, la più difficile
da realizzare, sospettavamo la più costosa e le cifre che sono
uscite fuori penso che lo dimostrino.
Aspettiamo di sentire che cosa dirà questa maggioranza in
proposito, ma, per quel che ci riguarda, diciamo che sicuramente si
dovranno fare anche altri ragionamenti.
Ne butto uno sul tavolo che non è più stato utilizzato, io
l'avevo letto da qualche parte, poi non l'avevo più trovato, ma non
lo so, una pista ciclabile sul modello di quanto hanno fatto nel
recupero delle linee in Liguria, non lo so, se possa
funzionare.
Mi pareva che ci fossero degli studi a proposito, mi pare
dell'ingegner Tullio Russo, avevo letto qualcosa del genere, forse
avevo letto che con 10 milioni di euro la linea si sarebbe potuta
riqualificare in quel modo, io non lo so, ma anche quell'ipotesi
che forse sarebbe
low cost
ma piuttosto che imprese
faraoniche di difficilissima realizzazione, direi che anche quello
sarebbe da tenere in considerazione; comunque noi voteremo
quest'ordine del giorno.
Presidente -
Consigliere Marquis.
Marquis (FI) -
Grazie Presidente, grazie Assessore per la
disponibilità che è stata data dalla sua persona a nome del Governo
regionale per condividere quest'obiettivo.
Per quanto ci riguarda, non c'è alcun problema ad accettare
l'emendamento di stralciare il termine dei 90 giorni, perché
l'obiettivo è solo quello di arrivare ad esprimersi al più presto
su quest'argomento proprio per evitare che i cittadini continuino
ad illudersi su delle cose che poi magari sono campate per
aria.
Le sue parole sono state sufficientemente chiare, credo che oggi
abbiamo capito, per la prima volta in modo ufficiale, quale sarà il
capolinea della tratta valdostana della ferrovia e credo questo con
grande buon senso, perché è arrivato il momento di fare definitiva
chiarezza su quest'argomento, perché è inutile continuare a
produrre e proporre degli studi che poi appesantiscono anche i
bilanci della Regione, perché qualche 100 mila euro sono già stati
spesi per questi studi e ora credo che proprio tutti, ma tutti,
anche chi non ha competenze tecniche, ha avuto modo di capire qual
è il costo di un'iniziativa di questo genere, un costo che qualcuno
che è più avvezzo alla tecnica, magari anche senza questi studi,
aveva la possibilità di ipotizzare con tutta tranquillità.
Auspichiamo che nel più breve tempo possibile si possa definire
questa situazione nell'interesse della comunità valdostana, ma
soprattutto per fare chiarezza nell'ambito del redigendo Piano
trasporti. Grazie.
Presidente -
Mettiamo in votazione. La votazione è
aperta. La votazione è chiusa.
Presenti: 34
Votanti: 23
Favorevoli: 23
Astenuti: 2 (Guichardaz Erika, Minelli)
L'ordine del giorno è approvato.
Ordine del giorno n. 5. Consigliere Baccega.
Baccega (FI) -
Grazie Presidente. Voglio iniziare questo
intervento e questa presentazione citando il titolo di una testata
giornalistica: "Evento di metà mandato in Viale Europa, boomerang
per Nuti. Platea spara ad alzo zero". Ma non voglio parlare di
ciclabile, voglio parlare di politiche della famiglia, per l'intera
Regione.
Noi richiamiamo i numerosi articoli di stampa che hanno
alimentato di nuovo le giuste polemiche di genitori e cittadini
della città di Aosta, in particolare la mancata somministrazione di
pasti alla scuola Einaudi, il ritrovamento di topi e il lezzo di
fogna alla Saint-Roch, l'inchiesta aperta dalla Procura della
Repubblica, "alla mensa non ci sono cotolette a sufficienza, ai
bambini scatolette di tonno e mozzarella"; questa roba qua non si
può guardare e non si può sentire.
A seguito delle dichiarazioni rilasciate dall'assessore comunale
Tedesco al TG3 il 19 ottobre 2023, che attribuisce all'Azienda USL
le responsabilità del diniego alla richiesta del Comune di Aosta
che richiedeva di modificare i menu programmati a suo tempo per le
scuole dell'infanzia e per le scuole elementari della città di
Aosta; la USL ovviamente certifica i menu della città di Aosta ma
certifica anche i menu delle Unités, certifica i menu della scuola
San Giuseppe che sono fatti dalla cuoca all'interno della struttura
e i bambini mangiano benissimo ma non mangiano quelle robe che si
sono viste in diverse fotografie su tutti i
social
rispetto
a quei menu fantasmagorici.
C'è una protesta che è molto forte ed è una protesta che ormai
la politica deve prendere in mano, non può essere: "Va beh, quello
è il Comune di Aosta, sono cavoli loro".
Noi parliamo di politiche della famiglia a livello regionale:
quei bambini sono dei bambini della Regione Autonoma Valle d'Aosta,
ancorché abitanti nella città di Aosta, perché la responsabilità
data alla USL non è così, non va bene, non ci crediamo noi. Sono
gli indirizzi che vengono dati da quest'Amministrazione comunale
alla USL e alla vicenda che è stata chiamata in causa e che ahimè
stanno generando questa polemica.
Vi ricordate, il 23 gennaio noi abbiamo presentato
un'interrogazione e da lì è partito tutto il percorso, il
Presidente ci aveva risposto che ormai, visto che l'interrogazione
era stata discussa qualche mese dopo a causa della crisi politica,
ci aveva detto: "Ormai pare sia superata perché l'Assessore si era
impegnato in un certo modo a fare una serie di cose e aveva
costituito l'Osservatorio".
Poi sono stati invitati i giornalisti e i genitori ad un pranzo,
"Eh, va beh, ci mancherebbe che anche a quel pranzo fanno delle
menate insopportabili" e quel pranzo era andato bene, ma le cose
sono ulteriormente ricadute e peggiorate, si è trovata la larva.
Insomma, c'è qualcosa che non va.
Ci siamo anche confrontati: i menu delle mense delle Unités des
Communes si differenziano notevolmente da quello che è proposto dal
Comune di Aosta, in termini di qualità, di proposta degli stessi
che sono validati - come ho detto poco fa - dai nutrizionisti della
USL.
Poi ci sono anche delle dichiarazioni sui social, e non solo,
sulle testate giornalistiche, degli operatori e degli assistenti
che fanno abbastanza rabbrividire.
Noi chiediamo al Governo regionale di organizzare un tavolo di
confronto tra tutte le parti in causa: la Regione, il Consiglio
permanente degli enti locali, l'Azienda USL ed il Comune di Aosta
perché ci sia univocità nella somministrazione dei pasti dei
bambini nella nostra regione, per porre fine a questa
inqualificabile
querelle
e trovare un equilibrio per la
somministrazione dei pasti nelle scuole di Aosta e delle Unités per
i nostri bambini, perché i nostri bambini non meritano quello che
sta davvero accadendo da troppi mesi, perché avrebbe potuto essere
un mese, un errore, una difficoltà oggettiva nel trasferimento, ma
è inguardabile quello che si vede in quei piatti.
Presidente -
Assessore Marzi.
Marzi (SA) -
Grazie Presidente. Abbiamo incontrato il
Comune di Aosta e la competente struttura dell'Azienda USL per
approfondire l'argomento del servizio mensa nelle scuole. Dal
confronto avvenuto, è emerso che il Comune di Aosta ha avviato
iniziative e misure di controllo per migliorare il servizio nella
mensa scolastica per le quali l'Azienda USL - come da lei
richiamato -, ha dato piena disponibilità a collaborare.
Il tema della sana e corretta alimentazione concordiamo con lei
sia assolutamente fondamentale per il raggiungimento del miglior
stato di salute ottenibile, in particolare nei nostri bimbi.
L'Azienda USL ha sottolineato inoltre la necessità di promuovere
contestualmente attività ed iniziative che possano favorire il
gradimento degli alunni rispetto all'assunzione in particolare dei
diversi tipi delle varie somministrazioni di frutta e verdura,
aspetto questo sul quale il Comune sta accentuando l'attenzione,
riconoscendo anche la particolarità dei menu proposti che comunque
rappresentano, in termini di alimentazione, una scelta
assolutamente corretta.
La scelta dell'Amministrazione comunale di Aosta si distingue,
pertanto, nella sua piena autonomia da quella seguita dalle altre
Unités che prediligono componenti dei menu rientranti nel progetto
"C'est typique"
.
Quanto all'organizzazione di un tavolo preposto, esiste già un
tavolo coordinato dal CELVA che riteniamo essere la sede più
corretta per i confronti e gli approfondimenti su questo tema
specifico perché - come da lei richiamato, ma questo fa parte della
presentazione dell'iniziativa - il tema mensa nel Comune di Aosta
ha due connotazioni completamente diverse. La sua, quella che
riguarda la specificità di questo menu, sul quale il Comune di
Aosta si sta impegnando ad aumentare sia in termini comunicativi
che in termini che riguardano la nutrizione, ed un tema invece più
specifico di matrice sanitaria, che è richiamato tra l'altro da un
altro ordine del giorno che verrà proposto a questo punto nella
giornata di domani.
Le interlocuzioni che noi abbiamo avuto con il Comune sul tema
1, quello più prettamente suo, sono delle interlocuzioni sulle
quali il Comune ha assolutamente preso atto ed ha espresso la
volontà di aumentare l'impegno; sul tema invece più di matrice
sanitaria, il tavolo di riferimento sarà un tavolo che andrà a
presentare tutta una serie di iniziative ma le analizzeremo nel
prossimo ordine del giorno.
Per questo motivo, le chiediamo di ritirare l'iniziativa,
altrimenti ci asterremo.
Presidente -
Assessore Baccega, a lei la parola.
Baccega (FI) -
Assessore, lei si è preso una bella gatta
da pelare a rispondere a questo ordine del giorno.
Lei ci dice che ci sarà il controllo, dopo dieci mesi, da quando
abbiamo alzato il tiro, in Comune di Aosta l'Assessore Tedesco ci
dice: "Faremo i controlli", l'ha dichiarato anche sui
media
,
quindi non è che ce lo dice lei.
Questa filosofia del cibo, che è la filosofia del cibo ben
individuato da una parte politica, che è una filosofia che poi
accomuna anche altri settori, non funziona, non va bene.
Le do un dato: iscritti alle mense 1.429 bambini, sa quanti
stanno frequentando le mense? 830, con le famiglie che vanno in
difficoltà, perché devono farsi tutta una serie di giri per far sì
che i loro bimbi possano mangiare, portarli di qua, portarli dalla
nonna per chi ha la nonna. È una cosa inguardabile, o prendiamo
questa roba in mano oppure davvero non ne usciamo.
Bisogna tornare a proporre una cuoca ogni plesso, fare il
cucinotto e dare da mangiare ai bambini, come si faceva dieci anni
fa, questo è il senso, come fanno in altri settori ed in altre
Unités, come fanno alla San Giuseppe.
Noi non lo ritiriamo assolutamente, noi vogliamo il voto di
quest'impegno del Governo regionale. Se ci sono dei tavoli aperti,
fate in modo che questi tavoli lavorino, ma lavorino nella
direzione giusta.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti: 33
Votanti: 13
Favorevoli: 13
Astenuti: 20 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Erika, Guichardaz
Jean-Pierre, Jordan, Lavevaz, Malacrinò, Marguerettaz, Marzi,
Minelli, Padovani, Rosaire, Sapinet, Testolin)
L'ordine del giorno non è approvato.
Sono le ore 20:00 e con questo ordine del giorno finiamo i
lavori di oggi del Consiglio regionale. Si riprende domani, alle
ore 09:00.
---
La seduta termina alle ore 20:01.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK