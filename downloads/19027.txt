Consiglio Regionale della Valle d'Aosta - Oggetto del Consiglio n. 2166 del 26 luglio 2001 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
DIFENSORE CIVICO
Precedente
Successivo
Resoconto integrale del dibattito dell'aula
Oggetto del Consiglio n. 2166 del 26 luglio 2001 - Resoconto
OGGETTO N. 2166/XI Proposta di legge: "Disciplina del
funzionamento dell’ufficio del Difensore civico.
Abrogazione della legge regionale 2 marzo 1992, n. 5 (Istituzione
del Difensore civico)".
CAPO I UFFICIO DEL DIFENSORE CIVICO
Articolo 1 (Difensore civico)
1. La presente legge disciplina le modalità di elezione del
Difensore civico, le sue funzioni e i modi di esercizio delle
stesse.
Articolo 2 (Principi dell'azione del Difensore civico)
1. Il Difensore civico esercita le sue funzioni in piena libertà
ed indipendenza e non è sottoposto ad alcuna forma di controllo
gerarchico e funzionale.
2. Il Difensore civico assicura, nel rispetto e con le modalità
previste dalla presente legge, una tutela non giurisdizionale dei
diritti soggettivi, degli interessi legittimi, degli interessi
collettivi o diffusi, al fine di garantire l'effettivo rispetto dei
principi posti dalla normativa vigente in materia di buon
andamento, imparzialità, legalità, trasparenza, efficienza ed
efficacia dell'attività amministrativa.
3. Il Difensore civico esercita funzioni:
a) di consulenza e di supporto a persone fisiche e giuridiche
nella risoluzione dei loro problemi con la pubblica
amministrazione;
b) di mediazione, finalizzata ad uno sforzo permanente per il
raccordo fra le istituzioni e la comunità regionale;
c) di proposta, per contribuire a migliorare la qualità
dell'azione amministrativa.
4. Il Difensore civico contribuisce a garantire il rispetto
delle pari opportunità uomo-donna e la non discriminazione in base
al sesso, alla razza, alla lingua, alla religione, alle opinioni
politiche, alle condizioni personali e sociali.
Articolo 3 (Requisiti)
1. Il Difensore civico è scelto fra cittadini italiani che
offrono la massima garanzia di indipendenza e di obiettività e che
hanno maturato qualificate esperienze professionali in materia
giuridico-amministrativa.
2. Il Difensore civico deve essere in possesso dei seguenti
requisiti:
a) residenza nella regione da almeno cinque anni;
b) laurea in giurisprudenza o equipollente;
c) età superiore a quarant'anni;
d) non aver riportato condanne penali;
e) assenza delle cause di ineleggibilità indicate all'articolo
7, comma 1;
f) conoscenza della lingua francese.
Articolo 4 (Procedimento per l'elezione)
1. Il procedimento per l'elezione del Difensore civico è avviato
con la pubblicazione, disposta dal Presidente della Regione, sul
Bollettino ufficiale di un avviso pubblico indicante:
a) l'intenzione della Regione di procedere all'elezione del
Difensore civico;
b) i requisiti richiesti per ricoprire l'incarico, indicati
all'articolo 3;
c) il trattamento economico previsto;
d) il termine di trenta giorni dalla pubblicazione dell'avviso
per la presentazione delle candidature presso la Presidenza del
Consiglio regionale.
2. Le proposte di candidatura sono presentate dai candidati, da
singoli cittadini, da enti o associazioni.
3. Le proposte di candidatura devono contenere le seguenti
indicazioni:
a) dati anagrafici e residenza;
b) titoli di studio;
c) curriculum professionale;
d) elementi utili ad evidenziare una particolare competenza,
esperienza, professionalità o attitudine del candidato per
l'incarico e la sua conoscenza della realtà socio-culturale della
Valle d'Aosta.
4. Ad ogni proposta di candidatura deve essere allegata la
dichiarazione di accettazione dell'incarico, sottoscritta dal
candidato.
5. All'accertamento del possesso dei requisiti di cui
all'articolo 3 provvede la segreteria generale del Consiglio
regionale. L'eventuale esclusione per difetto dei requisiti è
disposta con deliberazione dell'Ufficio di Presidenza.
Articolo 5 (Accertamento della conoscenza della lingua
francese)
1. I candidati per l'incarico di Difensore civico devono
dimostrare la conoscenza della lingua francese.
2. Ai fini di cui al comma 1, prima dell'elezione, i candidati
devono superare, o aver già superato, un esame di accertamento
della conoscenza della lingua francese, svolto con le stesse
modalità previste per l'accesso con procedura non concorsuale alla
qualifica dirigenziale dell'amministrazione regionale. Alla nomina
della commissione esaminatrice provvede il segretario generale del
Consiglio regionale.
3. La convocazione dei candidati per l'accertamento della
conoscenza della lingua francese è effettuata dal Presidente del
Consiglio regionale.
Articolo 6 (Elezione)
1. Dopo l'espletamento dell'accertamento di cui all'articolo 5,
il Presidente del Consiglio regionale trasmette alla Commissione
consiliare competente in materia di difesa civica l'elenco dei
candidati in possesso dei requisiti. La Commissione consiliare
predispone una relazione sulla base delle proposte di candidatura
presentate e chiede al Presidente del Consiglio regionale di
iscrivere l'elezione del Difensore civico all'ordine del giorno
della prima seduta utile del Consiglio regionale.
2. Il Consiglio regionale elegge il Difensore civico a scrutinio
segreto e a maggioranza dei due terzi dei consiglieri assegnati
alla Regione.
3. Qualora, dopo due votazioni consecutive, nessun candidato
raggiunga la maggioranza stabilita al comma 2, il Consiglio procede
con ulteriore votazione da effettuarsi nella stessa seduta del
Consiglio regionale e risulta eletto il candidato che riporta la
maggioranza assoluta dei consiglieri assegnati alla Regione.
Articolo 7 (Ineleggibilità, incompatibilità e decadenza)
1. Non è eleggibile all'Ufficio del Difensore civico chi ricopre
o abbia ricoperto negli ultimi tre anni:
a) la carica di:
1) membro del Parlamento europeo o del Parlamento nazionale;
2) Presidente della Regione, assessore o consigliere regionale
della Valle d'Aosta;
3) Presidente, assessore o consigliere di una delle Comunità
montane della Valle d’Aosta;
4) Sindaco o assessore nei Comuni della Valle
d’Aosta;
5) consigliere nei comuni della Valle d'Aosta con popolazione
superiore a 5.000 abitanti;
b) un incarico di direzione in partiti politici o movimenti
sindacali;
c) cariche in organismi di controllo su atti della pubblica
amministrazione.
2. L'Ufficio del Difensore civico è incompatibile con
l'esercizio di qualsiasi attività di lavoro autonomo o subordinato
e di qualsiasi attività imprenditoriale.
3. È fatto obbligo al Difensore civico di segnalare senza
ritardo al Presidente del Consiglio regionale il sopravvenire delle
cause di ineleggibilità ed incompatibilità indicate ai commi 1 e
2.
4. Il Consiglio regionale dichiara la decadenza del Difensore
civico qualora rilevi la sopravvenienza delle cause di
ineleggibilità o incompatibilità, sulla base di ricorso scritto
presentato da cittadini residenti nella regione.
5. Prima che il Consiglio regionale decida in merito alla
decadenza del Difensore civico per sopravvenuti motivi di
ineleggibilità o di incompatibilità, il Presidente del Consiglio
regionale li contesta all'interessato con lettera raccomandata con
ricevuta di ritorno e con invito a presentare eventuali
controdeduzioni entro venti giorni dalla data di ricevimento della
contestazione.
6. Il Presidente sottopone gli atti relativi al procedimento di
decadenza all'esame del Consiglio regionale nella prima seduta
utile dopo la scadenza del termine previsto dal comma 5.
7. In caso di cessazione anticipata delle funzioni del Difensore
civico, le cause di ineleggibilità di cui al comma 1 non hanno
effetto se gli interessati rassegnano le dimissioni dalla carica
ricoperta entro sette giorni dalla data di pubblicazione
dell'avviso di cui all'articolo 4, comma 1.
Articolo 8 (Cause di ineleggibilità ad altre cariche)
1. Chi ricopre o abbia ricoperto le funzioni di Difensore civico
non è eleggibile alle seguenti cariche:
a) Presidente della Regione, assessore o consigliere regionale
della Valle d'Aosta;
b) Presidente, assessore o consigliere di una delle Comunità
montane della Valle d’Aosta;
c) Sindaco o assessore nei comuni della Valle
d’Aosta;
d) consigliere nei comuni della Valle d'Aosta con popolazione
superiore a 5.000 abitanti.
2. Le cause di ineleggibilità di cui al comma 1 non hanno
effetto se le funzioni del Difensore civico sono cessate almeno tre
anni prima del giorno fissato per la presentazione delle
candidature.
3. In caso di scioglimento anticipato delle assemblee elettive
di appartenenza dei soggetti di cui al comma 1, le cause di
ineleggibilità ivi previste non hanno effetto se le funzioni del
Difensore civico sono cessate entro i sette giorni successivi alla
data del provvedimento di scioglimento.
Articolo 9 (Durata del mandato. Revoca)
1. Il Difensore civico dura in carica cinque anni e può essere
rieletto una sola volta.
2. Tre mesi prima della scadenza regolare del mandato del
Difensore civico o immediatamente dopo la cessazione del mandato
stesso per dimissioni o per qualunque altro motivo diverso dalla
scadenza regolare, il Presidente della Regione avvia il
procedimento di cui all'articolo 4.
3. Qualora il mandato del Difensore civico scada negli ultimi
sei mesi della legislatura regionale, il procedimento di cui
all'articolo 4 è avviato dopo il rinnovo del Consiglio
regionale.
4. I poteri del Difensore civico, salvo nei casi di decadenza e
revoca, sono prorogati fino all'entrata in carica del successore.
La proroga non può comunque essere superiore ad un anno dalla
scadenza del mandato.
5. Per gravi motivi connessi all'esercizio delle sue funzioni,
il Difensore civico può essere revocato dal Consiglio regionale, su
proposta motivata dell'Ufficio di Presidenza, con deliberazione
assunta a maggioranza dei due terzi dei consiglieri assegnati alla
Regione.
Articolo 10 (Trattamento economico)
1. Al Difensore civico spetta un trattamento economico pari
all'indennità di carica percepita dai consiglieri regionali.
2. Al Difensore civico spettano le indennità di missione ed i
rimborsi per le spese di viaggio sostenute per l'espletamento
dell'incarico, in misura analoga a quella prevista per i
consiglieri regionali.
CAPO II FUNZIONAMENTO DELL'UFFICIO DEL DIFENSORE CIVICO
Articolo 11 (Soggetti ed ambito di intervento)
1. L'intervento del Difensore civico può essere richiesto, senza
formalità particolari, da cittadini, da stranieri o apolidi
residenti o domiciliati nella regione, da enti e da formazioni
sociali, nei casi di omissione, ritardo, irregolarità ed
illegittimità posti in essere durante lo svolgimento del
procedimento amministrativo, o inerenti atti amministrativi già
emanati, da parte:
a) di organi e strutture dell'amministrazione regionale;
b) di enti, istituti, aziende, consorzi dipendenti dalla Regione
e concessionari di pubblici servizi;
c) di enti locali territoriali, con riferimento alle funzioni
delegate o subdelegate dalla Regione;
d) dell'Azienda unità sanitaria locale.
2. Il Difensore civico esercita, con le stesse modalità previste
dalla presente legge, le funzioni di intervento nei confronti degli
enti locali territoriali in relazione alle loro funzioni proprie,
previa apposita convenzione stipulata tra gli enti stessi e il
Consiglio regionale, sottoscritta dal rappresentante legale
dell'ente e dal Presidente del Consiglio regionale.
3. Fino all'istituzione del Difensore civico nazionale, il
Difensore civico esercita le sue funzioni anche nei confronti delle
amministrazioni periferiche dello Stato, limitatamente agli ambiti
di rispettiva competenza, con esclusione di quelle che operano nei
settori della difesa, della sicurezza pubblica e della
giustizia.
Articolo 12 (Modalità di intervento)
1. Il Difensore civico, per lo svolgimento delle sue funzioni,
su istanza, può:
a) chiedere, verbalmente o per iscritto, notizie sullo stato
delle pratiche e delle situazioni sottoposte alla sua
attenzione;
b) consultare ed ottenere copia di tutti gli atti e i documenti
relativi all'oggetto del proprio intervento, nonché acquisire le
necessarie informazioni;
c) convocare il responsabile del procedimento per ottenere
chiarimenti circa lo stato del medesimo e le cause delle eventuali
disfunzioni, anche al fine di ricercare soluzioni che contemperino
l'interesse generale con quello dell'istante;
d) accedere agli uffici per gli accertamenti che si rendano
necessari;
e) prospettare agli amministratori situazioni di incertezza
giuridica e di carenza normativa, sollecitando gli opportuni
provvedimenti;
f) presentare memorie e chiedere di essere sentito dagli organi
regionali di controllo al fine di illustrare i motivi che possono
configurare vizi di legittimità o di merito degli atti.
2. In seguito all'intervento, il Difensore civico può formulare
osservazioni, dandone tempestiva comunicazione alla amministrazione
interessata. Qualora l'amministrazione non intenda uniformarsi alle
osservazioni, deve fornire adeguata motivazione scritta del
dissenso al Difensore civico.
3. Il Difensore civico informa l'istante dell'esito del proprio
intervento e dei provvedimenti dell'amministrazione, portandolo a
conoscenza delle iniziative che possono essere intraprese in sede
amministrativa o giurisdizionale.
4. Il Difensore civico è tenuto al segreto d'ufficio, anche dopo
la cessazione dalla carica.
Articolo 13 (Disposizioni relative al responsabile del
procedimento)
1. Il responsabile del procedimento è tenuto a fornire al
Difensore civico quanto gli viene richiesto, senza ritardo.
2. Il Difensore civico può segnalare all'amministratore
competente eventuali ritardi o ostacoli allo svolgimento della
propria azione, al fine dell'eventuale apertura di procedimento
disciplinare a carico del responsabile del procedimento.
3. L'eventuale apertura e l'esito del procedimento disciplinare
o l'eventuale archiviazione devono essere comunicati al Difensore
civico.
Articolo 14 (Rapporti con le Commissioni consiliari)
1. Il Difensore civico è sentito a sua richiesta dalle
Commissioni consiliari in ordine a problemi particolari inerenti la
sua attività.
2. Le Commissioni consiliari possono convocare il Difensore
civico per avere chiarimenti sull'attività dallo stesso svolta.
Articolo 15 (Relazione sull'attività svolta)
1. Il Difensore civico entro il 31 marzo di ogni anno trasmette
al Consiglio regionale una relazione, nel rispetto delle
disposizioni vigenti in materia di tutela dei dati personali,
sull'attività svolta nell'anno precedente, contenente eventuali
proposte di innovazioni normative o amministrative. La relazione è
illustrata dal Difensore stesso alla Commissione consiliare
competente in materia di difesa civica.
2. In casi di particolare importanza o urgenza, il Difensore
civico invia apposite relazioni al Presidente del Consiglio
regionale e al Presidente della Regione per le opportune
determinazioni.
3. Il Difensore civico, di propria iniziativa, provvede a dare
adeguata pubblicità alla propria attività per la tutela degli
interessi dei cittadini singoli o associati.
CAPO III DISPOSIZIONI SULL'ORGANIZZAZIONE DELL'UFFICIO DEL
DIFENSORE CIVICO
Articolo 16 (Organizzazione)
1. Il Difensore civico ha sede nel capoluogo regionale presso la
Presidenza del Consiglio regionale e può svolgere le proprie
funzioni anche in sedi decentrate.
2. L'Ufficio di Presidenza del Consiglio regionale adotta i
provvedimenti necessari per:
a) il funzionamento dell'Ufficio del Difensore civico in forma
decentrata;
b) per lo svolgimento delle funzioni di cui all'articolo 11,
comma 3.
Articolo 17 (Dotazione organica e uffici)
1. L'Ufficio di Presidenza determina, nell'ambito dell'organico
del Consiglio regionale, la dotazione organica dell'Ufficio,
sentite le esigenze del Difensore civico. Il personale assegnato
all'Ufficio dipende gerarchicamente e funzionalmente dal Difensore
civico.
2. Per la gestione amministrativa del personale, il Difensore
civico si avvale della struttura del Consiglio regionale competente
in materia di personale.
3. L'Ufficio di Presidenza, su proposta motivata del Difensore
civico e nei limiti degli stanziamenti annuali di cui
all’articolo 18, può:
a) richiedere le consulenze e le traduzioni necessarie per
l’espletamento dell’attività del
Difensore civico;
b) conferire incarichi ai sensi del Capo I della legge regionale
28 aprile 1998, n. 18 (Norme per il conferimento di incarichi a
soggetti esterni all’Amministrazione regionale, per
la costituzione di organi collegiali non permanenti, per
l’organizzazione e la partecipazione a
manifestazioni pubbliche e per azioni promozionali e
pubblicitarie).
4. L'Ufficio di Presidenza del Consiglio regionale provvede ad
assegnare al Difensore civico locali idonei allo svolgimento della
sua attività.
Articolo 18 (Spese di funzionamento e gestione
dell’Ufficio del Difensore civico)
1. Trovano copertura negli stanziamenti annuali previsti in un
apposito capitolo del bilancio del Consiglio regionale le spese per
l’Ufficio del Difensore civico relative:
a) al trattamento economico, alle trasferte ed alle missioni del
Difensore civico;
b) ai locali assegnati ed al funzionamento amministrativo degli
stessi;
c) alle attività di promozione e di rappresentanza;
d) alle consulenze, alle traduzioni ed agli incarichi.
2. Per la gestione amministrativa e contabile dell'Ufficio, il
Difensore civico si avvale della struttura competente in materia di
gestione risorse e patrimonio del Consiglio regionale.
CAPO IV DISPOSIZIONI FINANZIARIE, TRANSITORIE E FINALI
Articolo 19 (Disposizioni finanziarie)
1. Gli oneri derivanti dall'applicazione della presente legge,
valutati per l'anno 2001 in lire 200 milioni (euro 103.291,38) e in
annui euro 258.000 a decorrere dal 2002, gravano sul bilancio del
Consiglio regionale e trovano copertura negli stanziamenti iscritti
sul capitolo 20000 (Fondo per il funzionamento del Consiglio
regionale) del bilancio di previsione della Regione per l'anno
finanziario 2001 e pluriennale 2001/2003.
Articolo 20 (Abrogazioni)
1. Sono abrogate:
a) la legge regionale 2 marzo 1992, n. 5;
b) la legge regionale 16 agosto 1994, n. 49;
c) la legge regionale 22 aprile 1997, n. 15;
d) la legge regionale 4 agosto 2000, n. 26.
Articolo 21 (Norme transitorie)
1. Fino all’elezione ai sensi della presente
legge del primo Difensore civico, e comunque non oltre il 31
dicembre 2001, le funzioni ed i poteri del Difensore civico in
carica alla data di entrata in vigore della presente legge sono
prorogati e continuano ad essere disciplinati dalle disposizioni
della l.r. 5/1992, in quanto compatibili.
2. Ai fini del limite alla rielezione di cui all'articolo 9,
comma 1, il mandato espletato dal Difensore civico ai sensi della
l.r. 5/1992 e la successiva proroga del mandato stesso ai sensi
dell’articolo 8, comma 3, della l.r. 5/1992
equivalgono ad un unico mandato.
3. In sede di prima applicazione della presente legge, le cause
di ineleggibilità di cui all'articolo 7, comma 1, non hanno effetto
se gli interessati si dimettono dalla carica ricoperta entro sette
giorni dalla data di pubblicazione dell'avviso di cui all'articolo
4, comma 1.
4. Per il Difensore civico in carica alla data di entrata in
vigore della presente legge, il termine di cui all'articolo 8,
comma 2, è ridotto ad un anno.
Articolo 22 (Dichiarazione d'urgenza)
1. La presente legge è dichiarata urgente ai sensi dell'articolo
31, comma terzo, dello Statuto speciale per la Valle d'Aosta ed
entrerà in vigore il giorno successivo a quello della sua
pubblicazione nel Bollettino ufficiale della Regione.
Président
Je vous rappelle que nous sommes en discussion
conjointe de ces deux projets de loi sur la base
d’un nouveau texte qui a été élaboré par la
I
ère
et la II
ème
Commission qui se sont
réunies conjointement et conjointement ont exprimé un avis à la
majorité favorable sur le nouveau texte ainsi élaboré. Vous avez
également un avis favorable qui a été formulé sur le projet de loi
n° 128 par le Conseil permanent des collectivités locales.
La parole au rapporteur, le Conseiller Piccolo.
Piccolo (SA)
Ringrazio il Consiglio per aver acconsentito
ad anticipare questo punto all’ordine del giorno.
Siamo in ritardo per quanto riguarda la presentazione di questo
disegno di legge per le vicende che ormai non sto qui a
sottolineare, pertanto prima di leggere la relazione sulla nuova
proposta di legge, desidero puntualizzare al Consiglio quali sono
state le motivazioni che hanno portato la Stella Alpina?
Président
? nous sommes dans l’attente du
texte du rapport?
Piccolo (SA)
? la relazione la presento dopo?
Président
? étant donné que les avis sont formulés à la
majorité et non à l’unanimité, le rapport écrit est
obligatoire.
Piccolo (SA)
Ho capito, va bene.
Premetto che non entrerò nel merito di ogni singolo articolo
della nuova proposta di legge e pertanto mi limiterò a fare alcune
personali considerazioni sul ruolo del Difensore civico e
l'importanza per i cittadini di questo essenziale istituto e
successivamente mettere in evidenza alcune proposte significative
che sono contenute negli articoli 6, 7 e 8 del disegno di legge
oggi in discussione. Premetto anche che la relazione è a firma
anche del collega Martin e pertanto a nome suo leggo la stessa.
La difesa civica regionale costituisce oggi l'asse portante di
un sistema di tutela "non giurisdizionale" e quindi, in questa
ottica, l'esigenza di superare le difficoltà che fino ad oggi hanno
impedito in alcune regioni, fortunatamente non nella nostra,
l'istituzione dell'ufficio del Difensore civico acquista pertanto
un carattere prioritario quale presupposto per l'estensione civica
in tutto il territorio nazionale con la costruzione di istituti
regionali di tutela orientati in una prospettiva federale,
rilanciando così il ruolo e la difesa civica.
Per quanto attiene la nostra Regione credo sia doveroso fare
alcune puntuali precisazioni per poter meglio chiarire il perché di
questa nuova proposta di legge che riguarda l'istituto del
Difensore civico. Un istituto riconosciuto importante da parte di
tutte le forze politiche presenti in Consiglio regionale e
considerato un servizio indispensabile in quanto finalizzato a
garantire equità ed imparzialità ai cittadini ed in particolare
facilitare i loro rapporti con le varie istituzioni.
Il Difensore civico, figura moderna di democrazia, deve quindi
essere considerato un sostegno del cittadino ed anche della
pubblica amministrazione, quindi non un controllore delle
istituzioni come taluni vogliono fare apparire anche in casa
nostra.
Molte sono le regioni dove è in crescita la figura del Difensore
civico, mentre rimane ancora da definire, da parte del Parlamento
nazionale, una legge quadro, ormai da troppi anni in discussione,
che dovrebbe tutelare la difesa civica in tutto il territorio
nazionale.
Non saremo certamente noi Valdostani ad attendere direttive
nazionali in merito a questo importante istituto, abbiamo una legge
votata nel 1992 dal Consiglio regionale di allora ed all'unanimità
e che è stata prorogata di un anno con scadenza il 31 agosto 2001.
Abbiamo quindi dovuto mettere mano alla sua definizione con una
nuova proposta, cercando di aggiornarla, dopo alcuni anni di
applicazione e di sperimentazione.
Da sottolineare soprattutto che, con l'eliminazione della
temporaneità della legge, disposta dall'articolo 20 della legge
regionale n. 5/1992, che di fatto ancora mantiene il Difensore
civico come istituto a tempo, viene ribadita l'importanza della
difesa civica e garantita l'efficienza dell'istituto come punto
costante di riferimento per cittadini ed amministrazioni in vista
di una soluzione extragiudiziale di possibili conflitti e di una
tutela dei diritti di tutti nella quotidianità dell'azione
amministrativa. Si deve notare che la presente proposta costituisce
una migliore specificazione dei settori di intervento facendo
comprendere subito quale deve essere il campo d'azione in cui il
Difensore civico opera per una tutela specifica dei diritti o degli
interessi.
Mi preme al tempo stesso sottolineare che la legge esistente è
ancora oggi da considerarsi una buona legge, va però a parer nostro
rimodulata riconoscendo la validità dell'esperienza acquisita nella
sua applicazione e che ha trovato piena rispondenza nei cittadini
valdostani - e di questo credo nessuno di noi consiglieri possa
affermare il contrario - perché ha contribuito e contribuisce a
dare centralità alla "persona" all'interno del sistema
istituzionale e che comunque ha permesso, sino ad oggi, un buon
lavoro e in piena autonomia anche al Difensore civico e a far
crescere la fiducia nelle istituzioni.
Per me infatti il Difensore civico non deve essere sottoposto ad
alcuna forma di dipendenza gerarchica o funzionale e deve poter
esercitare le sue funzioni in piena indipendenza con il compito di
tutelare il cittadino nell'ottenere dalle amministrazioni
pubbliche, nella forma corretta, quanto gli spetta di diritto. Il
Difensore civico deve quindi poter intervenire su istanza di chi,
avendo richiesto alle varie amministrazioni pubbliche un atto
dovuto, non lo abbia ottenuto senza giustificato motivo, valutando
però se sono state esperite le ordinarie vie di rapporto con le
amministrazioni pubbliche.
Per quanto attiene la nuova formulazione dell'articolato della
proposta di legge, va ricordato che molti articoli della legge n.
5/92 sono stati riportati, ma meglio disposti nel nuovo testo anche
su suggerimento dell'Ufficio legislativo.
Vorrei fare ora alcune puntuali precisazioni sui due disegni di
legge presentati dai Consiglieri firmatari rappresentanti delle
forze di maggioranza e ricordare che la nuova proposta di legge è
il frutto di una mediazione fra i due disegni di legge n. 128 e n.
130 e nella quale sono state apportate poche, ma importanti novità
ai due testi con una migliore disposizione.
Si è in particolare concordato di dare la dovuta potestà
legislativa al Consiglio regionale, pertanto condividendo che sia
il Consiglio a nominare il Difensore civico, cosa che avviene in
tutte le regioni italiane. Inoltre si intende, al tempo stesso,
assicurare un corretto esercizio delle competenze legislative ai
singoli consiglieri, sia di maggioranza che di opposizione,
Consiglieri componenti la I Commissione consiliare "Istituzioni e
Autonomia", competente in materia di difesa civica, nella quale
sono rappresentate tutte le forze politiche presenti in
Consiglio.
Infatti la I Commissione, come previsto all'articolo 6 della
proposta di legge, dovrà predisporre una relazione al Consiglio,
sulla base delle proposte di candidature presentate, dopo
l'accertamento della conoscenza della lingua francese da parte
degli uffici competenti e dovrà chiedere al Presidente del
Consiglio regionale l'iscrizione per l'elezione del Difensore
civico nella prima seduta del Consiglio regionale.
Altre modifiche rispetto ai disegni di legge già citati che
intendo evidenziare ai colleghi sono l'ineleggibilità e
l'incompatibilità della nomina a Difensore civico per chi ricopre o
abbia ricoperto negli ultimi tre anni cariche istituzionali,
politiche, sindacali o in organizzazioni di controllo su atti della
pubblica amministrazione. La stessa ineleggibilità e
incompatibilità, e con le stesse modalità, vale anche per chi
ricopre o abbia ricoperto le funzioni di Difensore civico ed
intende essere eletto a cariche istituzionali.
Tali modificazioni costituiscono vere e proprie garanzie per
cittadini ed amministrazioni essendo mirate a garantire all'ufficio
del Difensore civico indipendenza e stabilità, requisiti
indispensabili per un corretto svolgimento delle funzioni
istituzionali. Tutto ciò per una più ampia tutela del cittadino
valdostano nell'ottica, però, del rispetto delle competenze e
dell'autonomia della Regione Valle d'Aosta.
In conclusione queste erano alcune personali puntualizzazioni e
considerazioni che intendevo fare al Consiglio, nella speranza di
essere stato il più possibile corretto e chiaro nell'esposizione e
cercare di esprimere la volontà politica personale e del mio
gruppo, in questa nuova proposta di legge, proposta che ha avuto il
parere favorevole a maggioranza da parte della I e II Commissione e
dopo aver audito il Presidente del Consiglio regionale ed il
Difensore civico.
Auspico di cuore che questo Consiglio possa votare un disegno di
legge che riguarda l'importante istituto del Difensore civico
esprimendo un voto unanime, come avvenuto nel lontano 1992, in
considerazione dell'importanza di un servizio in difesa dei
cittadini, servizio che noi amministratori regionali dobbiamo a
tutta la collettività valdostana al di là delle singole posizioni
istituzionali ed appartenenze politiche e che giustifica l'ampio
dibattito avvenuto in tutte le sedi istituzionali e politiche di
competenza.
Vorrei proseguire con alcune precisioni che forse ripetono
alcune parti della relazione, ma che erano il motivo della mia
premessa e che intendevo anticipare prima della relazione. Desidero
quindi ora puntualizzare al Consiglio quali sono state le vere
motivazioni che hanno portato, assieme ai colleghi firmatari
rappresentanti dell’Union Valdôtaine, i Democratici
di Sinistra, i Riformisti e la Stella alpina, a redigere questa
proposta di legge perché questa rappresenta una parte importante
della difesa civica.
La proposta di legge dunque è il frutto di una mediazione fra
due proposte che rappresentano comunque
l’espressione e la volontà di legiferare da parte di
Consiglieri di maggioranza, firmatari appunto dei disegni di legge
n. 128 e n. 130. Una proposta di legge che potesse raccogliere il
massimo dei consensi. Sono stati quindi rivisti i due testi per
riformulare una nuova proposta con una migliore disposizione
dell'articolato anche sulle indicazioni e sui suggerimenti
dell’Ufficio legislativo della Presidenza del
Consiglio, un testo comunque rispettoso delle indicazioni espresse
dai Consiglieri firmatari.
Si è concordato di attribuire la dovuta potestà legislativa al
Consiglio regionale condividendo il fatto che sia proprio il
Consiglio regionale a nominare il Difensore civico, cosa che
avviene, come dicevo, in tutte le regioni italiane e ad assicurare
al tempo stesso un corretto esercizio delle competenze legislative
ai singoli consiglieri, siano essi di maggioranza che di
opposizione, Consiglieri che fanno parte della I Commissione che ha
competenza in materia di difesa civica, potestà legislativa che
proprio in I Commissione è sempre stata invocata, e su questo credo
che nessuno dei componenti della I Commissione possa smentirmi. Non
continuo oltre anche perché nella relazione ho già esplicitato il
tutto.
A margine della relazione vorrei ricordare che, su suggerimento
degli uffici, viene proposto un emendamento
all’articolo 5, comma 2, che recita:
"Ai fini di
cui al comma 1, prima dell'elezione, i candidati devono superare, o
aver già superato, un esame di accertamento della conoscenza della
lingua francese, svolto con le modalità previste per l'accesso alla
qualifica dirigenziale dell'amministrazione regionale. Alla nomina
della commissione esaminatrice provvede il segretario generale del
Consiglio regionale ai sensi delle disposizioni vigenti in materia
di accesso con procedura non concorsuale alla qualifica
dirigenziale dell'amministrazione regionale."
.
Per chiarire meglio la proposta di emendamento,
all’articolo 5, comma 2, alla quinta frase, dove è
scritto
"? con le stesse modalità previste per l'accesso?"
vengono stralciate le parole
"con procedura non concorsuale"
e viene aggiunta alla fine del comma 2:
"ai sensi delle
disposizioni vigenti in materia di accesso con procedura non
concorsuale alla qualifica dirigenziale dell'amministrazione
regionale."
. Ho terminato.
Président
La discussion est ouverte.
La parole au Conseiller Borre.
Borre (UV)
Voglio iniziare questo mio intervento con una
riflessione: uno degli impegni sempre più urgente per noi,
colleghi, dovrebbe essere quello di preparare un progetto che
permetta la costruzione di un’amministrazione
condivisa, partecipata nella quale i cittadini e i pubblici poteri
siano alleati piuttosto che avversari o forse ho già fatto un passo
oltre perché prima dovremmo essere capaci di costruire
un’amministrazione partecipata
all’interno del Consiglio regionale.
Con la legge n. 45/95 e successive modifiche
l’Amministrazione regionale ha deciso di giocare la
difficile partita del miglioramento delle prestazioni dei pubblici
dipendenti.
Con l’articolo 53, comma 6, codice di
comportamento, sempre all’articolo 53, comma 7, vi è
l’impegno di definire un codice di comportamento dei
dipendenti. È questo del codice una necessità che dovrebbe essere
tranquillamente superata dall’etica, dalla
sensibilità, dalla professionalità. Senza voler generalizzare,
risulta invece indispensabile, ci vuole e purtroppo ci deve essere,
un decalogo di norme che fissi, che imponga necessarie misure
comportamentali e organizzative rivolte alla relazione fra
cittadini e pubblico impiego. Deve essere sottolineato in modo tale
che sia memorizzato il diritto del servizio che il cittadino deve
avere.
Un concetto che mi è caro e che non può rimanere una vana
speranza e che io riprendo e sottolineo: dal potere al servizio. È
pacifico che questo concetto non deve essere solamente ripreso e
sottolineato per i pubblici dipendenti, ma anche e soprattutto per
gli eletti a governare il pubblico potere.
Ritengo sia fondamentale capire e far capire che se è vero che
gli obblighi morali sono, o meglio, dovrebbero essere di tutti,
devono soprattutto essere bagaglio di chi ricopre incarichi
pubblici. È questa una via obbligata per evitare una società di
Ponzio Pilato. Ecco quindi l’esigenza di superare il
costume di non rispondere, di non motivare adeguatamente richieste
scritte portando come scusante il troppo lavoro o la complessità
delle pratiche.
Penso si possa affermare che la necessità di mediazione sia
sempre esistita, mediazione non intesa come raccomandazione, ma
come buon senso, quindi capacità di dare interpretazioni
ragionevoli e responsabili e come senso pratico, quindi capacità di
risolvere le cose. Oggi con la macchinosità normativa e
regolamentare, con le difficoltà e le debolezze a cui è esposto il
contesto sociale, è sempre più forte e più profonda
l’esigenza di un’amministrazione più
attenta ai propri cittadini, a partire da quella più vicina: dal
comune e dalla Regione allo Stato. Diamo contenuto alla rituale
frase:
"per un’amministrazione trasparente ed
efficace"
.
Sono consapevole che l'istituzione del Difensore civico non è il
traghetto che permette il passaggio dal potere al servizio, può
però essere una valida collaborazione per costruire il ponte per il
passaggio più facile dall’uno
all’altro momento, può e deve essere innanzitutto un
sostegno alla pubblica amministrazione e una seria garanzia del
cittadino, non deve considerarsi o essere considerato un
controllore.
Svolge un ruolo di assistenza, di appoggio e sostegno civile e
sociale al privato cittadino nei confronti del pubblico potere;
un’azione che mediando, quindi usando il buon senso
e senso pratico con le istituzioni, permetta al cittadino di avere
spiegazioni o risolvere il conflitto in tempi accettabili, una
strada per evitare inutili conflitti e di grande aiuto
all’attività del Difensore è di affrontare la
politica dell’efficacia a garanzia dei diritti e
delle imparzialità.
Alcune parole su un progetto di legge che ci porta oggi
doverosamente a ripensare e a ridefinire, sulla base
dell’esperienza conseguita, il ruolo e le funzioni
del Difensore civico. A quanto già esposto in modo approfondito dal
relatore vorrei aggiungere solo alcune riflessioni personali. Non è
un disegno di legge contro qualcuno, come la lettura di alcuni lo
volevano far apparire, e con mia somma soddisfazione, proprio per
l’importanza che riveste questa istituzione, non è
diventato il disegno di legge per qualcuno.
È consapevolezza della stragrande maggioranza di questo
Consiglio la rilevanza, la sostanzialità che ha il ruolo del
Difensore civico nel contribuire alla costruzione di
un’amministrazione più partecipata, meno avversata.
Non potevano, non possono sterili polemiche o puerili interventi
collocare a livello di mercato rionale il contenuto e i principi di
questa proposta di legge. Consentitemi alcune considerazioni, che
non sono, o meglio, non vogliono essere un giudizio negativo sulla
legge.
Si è a lungo discusso se fosse opportuno o meno cambiare anche
il nome di "Difensore civico" in "Mediatore". Io avrei ritenuto
interessante adeguare la dizione alla forma già in uso in francese
"Médiateur du citoyen" per sottolineare con forza il ruolo
collaborativo di conciliazione, di avvicinamento fra cittadino e
istituzioni. Questa è la grande innovazione in atto: di non
considerare il cittadino opposto, nemico
dell’Amministrazione, ma di vederlo come soggetto in
un rapporto meno conflittuale come un interprete, un "avvicinatore"
capace di armonizzare i rispettivi punti di vista.
Non si è ritenuto di andare in questa direzione temendo forse
che questa scelta potesse preludere a un indebolimento
dell’istituto. Non è una questione capitale, certo,
ma mi rammarico che non si sia colta l’occasione per
essere anticipatori, anche sul piano formale, di una svolta che
presto molte altre regioni faranno in questa direzione.
Entrando nell’articolato, in particolare
l’articolo 4, un ottimo - se posso dare un voto - al
concetto contenuto nella lettera d) dell’articolo 4,
terzo comma: la sua conoscenza della realtà socio-culturale della
Valle d’Aosta. La mia lettura è: conoscere usi e
consuetudini. Ripetendomi: il ruolo del Difensore civico è di
notevole rilevanza nel tessuto sociale del nostro territorio e di
conoscenza soprattutto, quindi conoscere usi e consuetudini
risponde ad un criterio di non meno importanza.
L’articolo 6 riguarda l’elezione.
Vorrei anzitutto ricordare, come testimonianza personale, il clima
dei primi anni ’90 in cui è maturata la legge che
andiamo oggi a rivedere, un clima di pesante sfiducia nella classe
politica che si traduceva anche in una sfiducia nei confronti delle
nostre istituzioni. È sembrato a molti di noi allora impegnati
nell’azione amministrativa, comunale o regionale,
necessario farsi un po' da parte quasi fossimo indegni di svolgere
certe funzioni, incapaci di un ruolo imparziale e di garantire
onestà e trasparenza nella pubblica amministrazione.
È sembrato a molti allora che solo la magistratura, solo il
ricorso ad organi tecnici potesse garantire imparzialità e
trasparenza salvando la comunità dalla presenza e dal ruolo nefasto
dei politici. Qualche eco di questo pensiero, di questa concezione,
è riemersa nelle settimane passate e forse riecheggerà ancor oggi
in quest’aula.
Voglio dire a questo proposito che la decisione di riportare a
questo Consiglio, a questa Assemblea, la scelta del Difensore
civico è oggi una scelta responsabile, ponderata, giusta, ma è
anche una sfida per questo Consiglio che deve prendere le mosse da
questa sua recuperata capacità decisionale per diventare a sua
volta portatore e interprete di garanzia nei confronti dei
cittadini.
Chi ha detto o chi ripete che un difensore civico, eletto dal
Consiglio, oltretutto con maggioranze qualificate, è un funzionario
al guinzaglio della politica è in malafede e ignora o finge di
ignorare quanto avviene nelle altre regioni o negli altri paesi.
Quasi dappertutto il "Médiateur" è eletto da parlamentari o
consigli che investono così il Difensore civico di una funzione
delicata rispetto alla quale non sono essi stessi estranei perché
l’azione del legislatore e controllore, che noi
siamo, deve affiancare costantemente la difesa del singolo, del
cittadino portatore di diritti e interessi.
Abbiamo voluto e vogliamo rinsaldare questo legame, stringere
saldamente il rapporto fra Consiglio e le sue commissioni e la
difesa civica per non cadere nell’errore di
considerarla estranea all’azione della nostra
Assemblea. Questo Consiglio si è spogliato un po' alla volta di
quasi tutte le competenze amministrative dirette.
Non votiamo che un numero ormai ridotto di delibere e quasi di
natura generale e programmatoria. Noi stessi siamo investiti di un
ruolo di controllo sull’amministrazione e sugli
apparati burocratici per cui non rischiamo di trovarci nella
situazione contraddittoria di controllori controllati.
L’articolo 7 che riguarda l'ineleggibilità: mi
pare poco opportuno e ingiusto il criterio riportato al comma 1,
lettere a) e b). Poco opportuno perché è un bene per tutti poter
fruire di un patrimonio di esperienza che potrebbe portare un "ex",
inoltre non dimentichiamoci la nostra realtà numerica; ingiusto,
per usare un termine benevole, perché traspare evidente con questo
articolo la volontà di porre un divieto per qualcuno mettendo così
al bando tanta esperienza e certe capacità.
Ritengo invece corretto e opportuno, passando
all’articolo 8, l’inserimento
dell'incompatibilità all’elezione per incarichi
politici per chi ricopre o abbia ricoperto la funzione di Difensore
civico nei tre anni precedenti l’elezione. Traspare
evidente la possibilità di condurre una campagna elettorale
sfruttando tale incarico.
L’articolo 11: non si pongono dei termini
temporali affinché l’intervento del cittadino sia
rivolto ai competenti uffici per spiegazioni prima di richiedere
l’intervento del Difensore civico. Questo, oltre ad
essere un aggravio di lavoro per il Difensore, è anche poco giusto
nel rispetto del lavoro dei funzionari anche se sono coscienti che
i termini per il ricorso al TAR da parte del cittadino, che è
l’ultima spiaggia per potersi difendere, è breve e
quindi correrebbe il rischio di non poterlo fare se lasciamo dei
termini di 15 e 20 giorni.
L’articolo 12. Non riesco a leggere in questo
articolo la cosa più importante: il principio della collaborazione,
al contrario mi sembra - e spero di sbagliarmi - di vedere
solamente l’intenzione di sottoporre gli atti ad
indagine. Perché dico questo? Perché mi parrebbe più opportuna la
collaborazione con i funzionari per esaminare le pratiche anziché
convocare per ottenere chiarimenti. Non mi sembra inoltre corretto
il fatto che non venga data nessuna comunicazione
all’inizio dell’intervento al
politico responsabile.
Credo che questa legge possa rappresentare una svolta e alzare
il livello e la consapevolezza della nostra azione, accompagnando
la trasformazione del nostro stesso Consiglio verso un ruolo che
più propriamente lo accomuni ad un organo di indirizzo, di
controllo e di garanzia, sempre meno legato a decisioni
amministrative di cui la Giunta regionale e i suoi componenti sono
responsabili.
Président
La parole au Conseiller Curtaz.
Curtaz (PVA-cU)
Oggi abbiamo introdotto questo punto
all’ordine del giorno senza la relazione scritta. Io
non contesto questo?
Président
? le rapport est en train d’être
distribué?
Curtaz (PVA-cU)
? non contesto questa circostanza, spero
che rimanga un'eccezione dovuta alla ristrettezza dei tempi. Mi
sembra oggi comprensibile vista l'inversione
dell’ordine del giorno; mi auguro che questa
eccezione non diventi la regola.
Non è la prima volta che ci occupiamo del Difensore civico, in
particolare per quanto riguarda il nostro gruppo, ricordo che
l’attuale legge n. 5/1992 sul Difensore civico fu
proposta dall’allora Consigliere Verde in Consiglio
regionale. Credo che possiamo guardare a questo istituto
positivamente: oggi, dopo 9-10 anni dall’entrata in
vigore della legge, dopo diversi anni di operatività del Difensore
civico, nessuno mette in discussione il ruolo e l'importanza di
questo istituto.
Credo che sia una riflessione doverosa poter affermare che
l’istituto ha funzionato - io aggiungo:
probabilmente ha funzionato anche grazie al lavoro svolto da chi in
questi anni ha ricoperto questo ruolo estremamente delicato - e
quindi, anche se il Difensore civico era stato istituito a
scadenza, con una strana anomalia legislativa. Tale previsione di
scadenza non è mai stata abrogata, ma sempre differita, prorogata,
quasi ci fosse la necessità di un controllo anno per anno sulla
validità dell’istituto. Oggi possiamo affermare che
questo periodo di sperimentazione è finito e quindi ci si indirizza
verso un istituto più stabile.
Però, mentre a noi sembrava sufficiente rimuovere quella norma
che istituiva il Difensore civico a termine - avevamo presentato in
primavera anche un disegno di legge su questo punto che fu bocciato
dall'Assemblea -, oggi la scelta di rendere stabile la figura del
Difensore civico non è per quanto ci riguarda una scelta indolore.
È una scelta che comporta, attraverso il disegno di legge in
discussione, una novità significativa, io dico negativamente
significativa, in quanto cambia il metodo di elezione del Difensore
civico.
Il legislatore aveva previsto originariamente che il Difensore
civico fosse scelto da una commissione tecnica, neutra, composta in
parte da membri provenienti dal mondo politico, in parte dal mondo
giudiziario: Presidente del Tribunale, Presidente del TAR,
Presidente dell’Ordine degli avvocati, così creando
un equilibrio positivo. Oggi per ragioni apparentemente
incomprensibili questo meccanismo viene rimosso: si decide che il
Difensore civico venga scelto dal Consiglio regionale anche se - ci
si dice - a maggioranza qualificata.
Noi sappiamo in Valle d’Aosta quale importanza
abbia l’aver o meno una maggioranza qualificata:
importanza zero. Qui le maggioranze sono sempre qualificate, oggi
abbiamo una maggioranza qualificatissima quanto meno in senso
quantitativo: 29 rappresentanti su 35, qualsiasi maggioranza
qualificata si possa istituire in legge sarà sempre raggiunta: tre
quinti, due terzi, quattro quinti.
Avere una maggioranza qualificata nella situazione contingente
della Regione, con l’attuale sistema elettorale che
penalizza tutte le piccole liste che non vengono rappresentate,
significa utilizzare un limite che vale quanto
l’acqua fresca.
Stupisce piuttosto un’altra argomentazione che
viene utilizzata: si dice che tutte le altre regioni fanno così ed
è abbastanza vero, quasi tutte le altre regioni fanno così, ma
stupisce sentire da parte dei massimi difensori della specificità
della nostra Regione questa voglia di omologazione con le altre
regioni. Ma dirò di più: in alcune regioni proprio questo
meccanismo di scelta del Difensore civico attraverso criteri
esclusivamente politici ha svuotato il Difensore civico di ogni
significato tanto che alcune regioni non lo eleggono neanche più
perché l'istituto non ha riscosso la fiducia dei cittadini.
Infatti, la garanzia di funzionamento del Difensore civico è
data dalla sua capacità, ma soprattutto dalla sua indipendenza che
si acquista certo con il prestigio, con le conoscenze, con la
capacità di lavorare, ma anche e soprattutto con il modo di
elezione. Ad un sistema di elezione indipendente corrisponde un
difensore civico autonomo, anche perché non deve mai rispondere
direttamente o indirettamente a chi lo ha eletto.
Ma come fa il Difensore civico a sentirsi libero nei confronti
di una classe politica che poi è chiamata a riconfermarlo o meno?
Penso che questa sia una contraddizione evidente e quello che era
un punto forte della vecchia normativa viene abbandonato. Avremo un
altro tassello verso un processo di controllo sistematico di tutte
le istituzioni e l’occupazione di tutti i posti
disponibili: altro che maggioranza qualificata!
Credo quindi che si vada progressivamente verso
l’intenzione di rendere il Difensore civico meno
indipendente, meno autorevole e meno libero nella sua possibilità
di lavorare e di incidere, meno efficace nel suo ruolo di
mediazione.
Condivido quando si dice che il Difensore civico deve avere
sempre più un ruolo di mediazione, infatti il suo non è un ruolo
giurisdizionale, non è un istituto che deve aprire contenziosi, ma
semmai un istituto che deve evitare dei contenziosi, mediare per
evitarli.
Deve essere terzo fra cittadino e amministrazione, deve poter
dire all’amministrazione quello che ritiene giusto
senza condizionamenti. Mi pare invece che con questa riforma si
vada in senso opposto; è questo l’inizio di una
controriforma sul terreno della difesa civica nella nostra
Regione.
E poi voglio fare un’osservazione di carattere
più squisitamente politico: su questo tema venne bocciato un nostro
disegno di legge, dopo un po' vennero presentati due disegni di
legge: uno a firma Union Valdôtaine e Democratici di Sinistra e
l’altro a firma Stella Alpina. Al di là del
dettaglio, la proposta di legge Stella Alpina riproponeva la
proposta di legge nostra, cioè dava continuità
all’ufficio del Difensore civico e conservava il
metodo di elezione previsto nella vecchia legge.
Dobbiamo constatare che su questo punto da parte della Stella
Alpina c’è stata una decisa marcia indietro ed è
facile spiegarsi il perché: perché viviamo una fase politica in cui
c’è fra due forze, i Democratici di Sinistra e la
Stella Alpina, la rincorsa a compiacere l’Union
Valdôtaine.
Cari amici della Stella Alpina, è difficile stare dietro ai
Democratici di Sinistra nel compiacere l’Union
Valdôtaine, lo vedremo anche sul Piano sanitario, è difficile.
Ho paura che anche su quell’articolo 11 del Piano
sanitario, dovrete mediare, dovrete tornare un po' indietro ed è
difficile perché loro hanno esperienza di anni ed anni di
compiacenza. E quindi avete dovuto fare l’unica cosa
possibile: rinunciare al vostro disegno di legge nei fatti, fare
qualche aggiustamento di facciata per dire:
"Anche noi abbiamo
contato qualcosa in questa legge"
ed oggi passa con la
maggioranza qualificatissima il disegno di legge proposto
dall’Union e dai Democratici di Sinistra.
Certo, voglio fare una previsione che poi servirà per smentire
quello che oggi diciamo. Il Difensore civico attuale verrà
riconfermato, per forza, per due ragioni:
- la prima: perché non si può dare soddisfazione subito a chi fa
queste critiche, aspettiamo un po' di tempo altrimenti si scopre
che era vero;
- la seconda: perché il Difensore civico ha ben operato e quindi
è difficile dire di no tout court a chi ha ben operato.
Annuncio che presenteremo due emendamenti: uno
sull’articolo 6 che, secondo noi, è il punto
centrale e un altro su una questione di principio, piccola piccola,
sull’articolo 2 concernente i requisiti che
eventualmente spiegherò nel momento in cui verranno discussi.
Vorrei terminare con quello che considero un piccolo colpo di
fortuna che ogni tanto anche un Consigliere di minoranza può avere
quando va a mettere il naso da qualche parte.
Ho trovato una monografia a cura della Cedam, che è una
prestigiosa casa editrice in materia giuridica, intitolata "La
difesa civica nell’ordinamento italiano" a cura di
Sergio Pignataro, uno studioso che credo non si occupi delle beghe
politiche del nostro Consiglio e che a pagina 44 di questa opera
edita recentemente, nel 2000, quindi l’ultima
dottrina nel settore, parla dei criteri di elezione del Difensore
civico in tutta Italia e si sofferma un attimo sul criterio
adottato dalla Valle d’Aosta nella vecchia legge.
Leggo questo passaggio perché mi sembra interessante, a pagina 44,
capitolo II°, si dice:
"? La Regione Valle
d’Aosta, in modo del tutto originale, prevede
l'istituzione di un'apposita commissione, presieduta dal Presidente
del Consiglio regionale e composta da qualificati membri esterni
allo stesso, che provvede ad eleggere a maggioranza assoluta il
Difensore civico sulla base di apposite candidature. Alla medesima
commissione su proposta motivata del Consiglio regionale, approvata
con la maggioranza dei due terzi dei consiglieri, compete
l’adozione all'unanimità, per gravi motivi connessi
all’esercizio delle funzioni, del provvedimento di
revoca. Tale previsione risulta apprezzabile perché permette una
selezione dei candidati più capaci e più idonei a rivestire la
carica secondo criteri di carattere obiettivo svincolati da
influenze partitocratiche e da condizionamenti di tipo
politico-clientelare fondati sul principio del "do ut
des?""
.
Io queste osservazioni le condivido in pieno ed è per questo che
il nostro giudizio su questa proposta di legge è assolutamente
negativo.
Président
La parole au Conseiller Nicco.
Nicco (GV-DS-PSE)
La legge istitutiva del Difensore
civico, la legge n. 5 del 1992, era, per così dire, una legge a
termine, tanto che fu definita allora "texte expérimental", e
prevedeva, sin da allora, che ci fosse una verifica. Dobbiamo
riconoscere che questa verifica, fra proroghe e discussioni, si è
rivelata alquanto laboriosa, certamente più laboriosa e lunga del
previsto! Forse anche perché questa verifica è stata caricata di
valenze improprie, ovvero dall’intrecciarsi di
elementi che esulavano dal contenuto specifico della legge, da e
qualche condizionamento di troppo.
Una legge, specie una legge di questo tipo, dovrebbe fare
astrazione dalle situazioni specifiche e contingenti ed avere un
orizzonte di carattere generale, non dovrebbe mai avere una
caratterizzazione "ad personam". Né nel senso di favorire né in
quello, contrario, di penalizzare alcuno. Ora a me pare invece che
in questo caso, prima di giungere al testo oggi in discussione,
proprio questi elementi abbiamo costituito un freno, o perlomeno
abbiano sviato una serena e libera discussione nel merito delle
questioni.
Credo che il testo approvato in commissione abbia comunque,
infine, consentito di superare quegli elementi negativi e
costituisca perciò un positivo punto di approdo. Ma voglio
approfittare dell’occasione per cercare di entrare
nel merito delle questioni. Incominciando con il dire che
l’istituto del Difensore civico è certamente un
istituto importante che è andato affermandosi a vari livelli
istituzionali diversi.
A livello dell’Unione europea, con
l’inserimento nella "Carta dei diritti fondamentali
dell’Unione europea", ratificata a Nizza nel
dicembre 2000, (articolo 43), della figura di un "médiateur" al
quale un qualsiasi cittadino dell’Unione o qualsiasi
persona fisica o giuridica che risieda o abbia la sede sociale in
uno degli Stati membri ha il diritto di sottoporre casi di cattiva
amministrazione nell’azione delle istituzioni o
degli organi comunitari.
Di difesa civica si è occupato anche il Parlamento italiano, con
la proposta di legge n. 619 per l'istituzione di un difensore
civico nazionale, proposta che peraltro mi pare sia rimasta
incagliata presso la I Commissione della Camera sin dal dicembre
1998. Anche la Bicamerale, almeno nel testo del novembre 1997,
aveva previsto di inserire direttamente nella Costituzione la
possibilità di istituire l’ufficio del Difensore
civico che era definito in quel testo un organo di garanzia nei
rapporti fra il cittadino e la pubblica amministrazione.
Esiste un difensore civico in altri Paesi europei, dalla Spagna
alla Francia, così come esiste e talvolta è direttamente inserito
nello statuto in alcune regioni italiane. In Valle
d’Aosta l’istituto, anche per la
determinazione e la competenza di chi quell’incarico
ha ricoperto in questi anni, è diventato un significativo punto di
riferimento per i cittadini; un Difensore civico, quello
valdostano, che ha tra l’altro saputo svolgere una
significativa funzione ben oltre i confini della Valle in raccordo
con le istituzioni nazionali ed internazionali.
Si è discusso in commissione, e non solo, sulla definizione da
dare all’istituto. È una discussione non solo
nominalistica: "Difensore civico", "Protecteur du citoyen" come è
definito in Québec, o "Mediatore" nella traduzione, non so quanto
appropriata, dal francese "Médiateur". Qualcuno ha affermato che
difendere vuol dire mediare e mediare vuol dire difendere, è un
gioco di parole certamente ad effetto che tuttavia a me non pare
del tutto convincente.
Fra i due termini, e non solo da un punto di vista semantico, mi
sembra che ci sia e rimanga una qualche differenza ed il secondo,
"Mediatore", si presta fra l’altro ad
interpretazioni diverse: in francese mi pare sia riferito piuttosto
al ruolo, ovvero all’essere "intermédiaire entre le
pouvoir public et les particuliers", e non al tipo di risultato che
si tende ad ottenere, che non è necessariamente un risultato di
mediazione.
Ora nella traduzione in lingua italiana, forse, la distinzione è
meno chiara e dunque ritengo che sia opportuno mantenere la dizione
"Difensore civico" o, se vogliamo, "Protecteur du citoyen". È un
istituto, questo, con il quale si cerca lodevolmente di fornire una
risposta, una delle possibili risposte al manifestarsi di una
situazione generale o di situazioni specifiche di difficoltà nelle
relazioni fra cittadino ed istituzioni. In tale ottica il Difensore
civico verifica se in una determinata situazione vi sia stata o
meno rispondenza dell’azione
dell’amministrazione ai principi di buon andamento,
imparzialità, legalità, trasparenza, efficienza ed efficacia.
Il Difensore civico stabilisce se il cittadino ha o non ha
diritto ad un determinato servizio, ad un contributo o
quant’altro. Ed è questa una funzione che ritroviamo
puntualmente indicata al punto a), comma 3,
dell’articolo 2, laddove si dice che:
"?il
Difensore civico esercita funzioni di consulenza e di supporto a
persone fisiche e giuridiche nella risoluzione dei loro problemi
con la pubblica amministrazione?"
. Ma vi è poi chi considera
l’istituto del Difensore civico come un elemento
ordinamentale positivo in sé, in quanto tale, e gli attribuisce
funzioni di carattere generale.
È stato definito "perno di un moderno sistema di rapporti fra
istituzioni e società civile", oppure anche come un istituto che si
connota "in termini di funzione necessaria, in quanto la funzione
che il Difensore civico assolve non è assolta e non può essere
assolta da altro organo" e dunque vi sarebbe esclusività della
funzione. Anche nella legge in discussione, ai punti b) e c) dello
stesso citato comma, troviamo che attribuiamo a questo difensore la
funzione "di mediazione finalizzata ad uno sforzo permanente di
raccordo fra le istituzioni e la comunità regionale", ed anche la
"funzione di proposta per contribuire a migliorare la qualità
dell’azione amministrativa".
In merito esprimo qualche fondata, seria, perplessità. Ripeto,
l’istituto del Difensore civico, a mio avviso, non è
la risposta, ma una delle possibili risposte alle questioni a cui
ho poc’anzi accennato.
Personalmente ritengo che la strada maestra sia quella di
operare per far sì che le istituzioni sviluppino al loro interno,
organicamente, la volontà, la capacità, gli strumenti per
instaurare e sviluppare in modo continuativo una corretta relazione
con il cittadino e per far sì che tutta la loro azione sia
informata a tale principio. Guai se pensassimo di aver risolto il
problema semplicemente delegandone la soluzione al Difensore
civico, potrebbe essere perfino un comodo alibi.
Gli anticorpi per essere veramente efficaci devono essere
generati dall’organismo stesso e dovrebbe essere
quindi ogni settore dell’amministrazione ad
effettuare periodicamente un'attenta, spassionata, autocritica,
analisi del proprio comportamento verso il cittadino per
individuare e introdurre dei correttivi specifici o generali nel
proprio agire. Dunque, bene il Difensore civico, ma non solo il
Difensore civico. Ed è su questo piano che, credo, non abbiamo
ancora saputo compiere i passi necessari. Un'osservazione questa
che, prima ancora di essere critica, è autocritica, visto che
faccio parte anch'io della I Commissione, la quale più di altre
dovrebbe occuparsi di questi temi.
Contro la pervasività crescente della pubblica amministrazione,
contro la ragnatela burocratica che, nel suo rifiorire, nonostante
tutti i tentativi di ridurla, pare "l'Idra di Lerna", non siamo
ancora riusciti ad individuare le strategie necessarie, così come
contro una produzione legislativa che pare inarrestabile.
Ultimamente abbiamo approvato alcuni provvedimenti di
semplificazione del sistema normativo regionale con
l’abrogazione di numerosi regolamenti e leggi, ma
anche questa azione, sicuramente necessaria, quali effetti concreti
ha prodotto? Che vantaggio ne ha tratto il cittadino? Forse non si
è nemmeno accorto di questa nostra iniziativa.
Dunque, anche qui, credo che dobbiamo andare ben oltre. Su tutti
questi elementi che sono poi quelli che creano concretamente
difficoltà nelle relazioni fra cittadino e pubblica
amministrazione.
Qualche riflessione credo che si potrebbe poi anche fare sul
tema già altre volte discusso del proliferare di organismi.
Tendiamo sempre, nelle dichiarazioni programmatiche, a proporre una
semplificazione del quadro di riferimento; poi, in realtà, operiamo
talvolta in direzione opposta, anche se mossi da buone intenzioni.
La creazione di nuove strutture genera di per sé, indipendentemente
dalla volontà di chi poi si trova a dirigerle, ulteriori passaggi
burocratici. Inevitabilmente, altra carta viene prodotta, lettere,
relazioni, dossiers, convegni, uffici che rispondono ad uffici,
eccetera.
Infine, sulla "vexata quaestio" dell'elezione. Nella discussione
del gennaio 1992 si pose l’accento, fra gli elementi
di forte novità della legge proprio sulle modalità di elezione del
Difensore civico, definite
"le pivot central de cette
proposition"
, ovvero sul ruolo della nota commissione definita
all’articolo 6, comma 7.
In merito all'elezione del Difensore civico, vi sono scuole
diverse di pensiero: c’è chi ritiene che la
commissione prevista dalla legge del 1992, ed è stato ripetuto
anche prima, per il solo fatto di essere costituita in parte da
esponenti del mondo giudiziario, fornisca le più ampie garanzie di
imparzialità, di non politicizzazione, eccetera.
Su questo tema, di carattere generale, già abbiamo avuto modo di
confrontarci in occasione della discussione sulla proposta di legge
regionale: "Norme sui referendum previsti dallo Statuto" nel
dicembre 1999. Anche allora si discuteva di composizione e nomina
di una commissione, quella per il referendum. Dissi allora, e
ribadisco oggi, che la realtà a me pare molto più articolata, molto
meno leggibile in chiave manichea. La commissione, così come
definita nella legge del 1992, è frutto di un particolare contesto
storico, di quel particolare contesto storico. Allora pareva essere
quello lo strumento migliore.
Oggi un ripensamento può essere fatto. Leggevo,
nell’organico e interessante dossier che è stato
prodotto dalla Direzione Affari legislativi, studi e documentazione
del Consiglio, che in Francia, Paese che ha in materia di difesa
civica una tradizione certo più consolidata della nostra, che il
Mediatore è nominato direttamente dal Consiglio dei ministri, per
un periodo di sei anni, "non rinnovabile". Questo è il commento che
si faceva e sul quale possiamo riflettere:
"? Ainsi?"
essendo non rinnovabile
"? ne sera-t-il pas tenté de faire
preuve de complaisance dans l’espoir
d’exercer un second mandat et se trouvera-t-il
affranchi de toute obligation à l’égard de
l’autorité qui l’aura initialement
désigné. Plus que le choix de tel ou tel mode de nomination,
toujours discutable, c’est en effet le non
renouvellement du mandat qui garantit la liberté dans
l’exercice des fonctions?"
.
Come dicevo, sul modo in cui garantire
l’indipendenza del Difensore civico non vi è una
sola scuola di pensiero, ci sono opinioni diverse, che sono forse
più serie della "bassa cucina", del compiacere o non compiacere,
del tipo di lettura che è stato fatto prima dal collega Curtaz.
Certo è che da nessuna parte l’elezione avviene con
una procedura simile a quella prevista dalla legge del 1992.
Il Mediatore dell’Unione europea è nominato dal
Parlamento europeo, articolo 195 del Trattato
dell’Unione. La proposta di legge a cui ho fatto
riferimento prima, la n. 619, attribuisce la nomina del Difensore
civico nazionale al Presidente della Repubblica su proposta dei
Presidenti della Camera e del Senato.
In Spagna e nelle regioni spagnole i Difensori civici sono
votati dai Parlamenti nazionali e regionali. E a ragione. Il
Difensore civico deve certamente essere "terzo", concordo
pienamente su questa affermazione, ma non rispetto
all’organo legislativo. Deve essere "terzo" rispetto
all’amministrazione, all’esecutivo a
cui la macchina amministrativa risponde, non certo
all’organo legislativo, non al Consiglio, a cui anzi
risponde direttamente.
Che poi nell’attuale situazione, il Consiglio,
questo Consiglio, rischi, talvolta, di non essere autonomo rispetto
all’Esecutivo. E' un dato di fatto. Ma questa è
altra questione, ed è questione che andremo comunque ad affrontare
in tempi brevi con la legge che in attuazione del nuovo articolo 15
dello Statuto dovrà ridefinire anche i rapporti fra gli organi
della Regione e quindi anche tra questo Consiglio e
l’Esecutivo.
Président
La parole au Vice-président Lattanzi.
Lattanzi (FI)
Che bello ascoltare il Consigliere Nicco!
Peccato non essere d’accordo con lui. Belle parole
che illustrano la differenza enorme fra quello che lui pensa e dice
e quello che noi sosteniamo e pensiamo.
Ci troviamo dopo nove anni di esperienze in Valle a parlare di
Difensore civico, ci troviamo all’ultimo giorno
utile, da qui anche il numero degli interventi che abbiamo sentito
in quest’aula oggi, ci troviamo sopra un argomento
importante, altrimenti non si sarebbe perso tanto tempo per
rifletterci né perse tante parole per poter dire la propria, devo
dire che ci arriviamo anche in una maniera rocambolesca: ci
arriviamo con due proposte della maggioranza che diventano una
all’ultimo secondo e ci arriviamo con una serie di
sfaccettature di ragionamenti su tre principi di base: "Difensore"
o "Mediatore" e come lo eleggiamo.
Questi sono i tre argomenti di cui si è tanto discusso in questi
mesi per cui è stato necessario procrastinare qualche settimana,
per cui è stato necessario per il nostro gruppo non accettare la
proposta di legge fatta dai Consiglieri dell’Ulivo
perché, se così fosse stato, probabilmente oggi non parleremmo di
"Difensore civico" né di "Mediatore", probabilmente le beghe della
politica e dei corridoi sarebbero ancora in atto per cercare di
trovare una quadra, non forse tanto sui principi quanto sulle
finalità o gli obiettivi finali da raggiungere.
Stiamo disquisendo su due fattori, come dicevo, ma dopo 9 anni
ha ancora un senso avere un difensore, come dice qualcuno, come
abbiamo sostenuto noi in queste settimane per un certo cammino
insieme ad altri colleghi che poi dopo si sono persi nel bosco?
Oppure è necessario, come dice il Consigliere Borre, dopo 9 anni di
riflessione, ripensando a come è nato il Difensore civico e in
quale contesto politico è nato, nel 1992? non sia utile invece
ripensare il ruolo del difensore e farlo diventare un
mediatore?
Ricordiamo che nel 1992 quella legge nacque in un momento non
positivo vissuto dalla politica nel nostro Paese e anche nella
nostra Regione con un'immagine dei politici massacrati da
Tangentopoli nella loro credibilità, nella loro agibilità politica
in un momento e in un contesto nel quale, è vero, il cittadino era
talmente sfiduciato che la figura di un difensore rispetto ai
politici poteva essere quasi un sintomo ed un segnale che la
politica voleva ricominciare e si rimetteva in discussione.
"Da
qui la scelta che l’elezione di quel ruolo così
delicato in quel momento?"
diceva Borre
"? fosse affidata a
dei tecnici e non al Consiglio regionale"
.
Diceva sempre il Consigliere Borre, che fra
l’altro rappresenta un’area diffusa
di pensiero in questo senso, cioè della necessità oggi, in un
contesto politico diverso, di non parlare più della necessità per
il cittadino di avere un difensore dei propri diritti rispetto alle
amministrazioni pubbliche, ma di avere un mediatore che sappia
svolgere con capacità e professionalità il suo ruolo per anticipare
e possibilmente annullare quelli che possono essere dei contenziosi
fra il cittadino e l’amministrazione.
È naturale che dietro a questi due ragionamenti, "Difensore" e
"Mediatore", si siano innescati poi tutti i processi possibili
della politica - sappiamo che in politica tutto è possibile - e
quindi i personalismi che hanno inficiato secondo me in maniera
grave questo dibattito perché siamo arrivati a questo dibattito non
serenamente ragionando sul ruolo del "Mediatore" o del "Difensore",
sulle due evidenti necessità, ma abbiamo perso mesi e settimane sul
disquisire se la Sig.ra Vacchina era stata brava o non lo era
stata.
E nei corridoi si ragionava se questa elezione fatta in questa
maniera poteva far fuori chi fino a ieri aveva mantenuto quella
posizione e aveva dato fastidio, chi si era assunto la
responsabilità di portare le istanze e i diritti dei cittadini
forse non mediando o mediando in maniera molto forte con potere di
indipendenza e quindi aveva infastidito il potere politico. Non
possiamo negare questo perché di questo si è parlato nei corridoi
fino a qualche minuto fa.
La stessa mediazione di questa legge è contornata di un alone
nel quale chi ha fatto due passi se non tre è addirittura indietro
sull’aspetto del "Difensore" rispetto al "Mediatore"
e ritiene di averlo fatto sostenendo di aver fatto una mediazione
sui contenuti della legge. E io vorrei chiedere agli amici della
Stella Alpina dov’è la mediazione, cosa loro hanno
portato a casa in questa mediazione perché, quando vado a rileggere
la legge presentata dall’Union Valdôtaine e dai
Democratici di Sinistra e vado a rileggere la legge presentata
dalla Stella Alpina, sono talmente distanti che
l’unico punto che intravedo conquistato dalla Stella
Alpina nella legge dell’Union Valdôtaine e dei
Democratici di Sinistra è all’articolo 6, primo
comma, un comma che dice:
"Dopo l’espletamento
dell’accertamento di cui all’articolo
5?"
quello del francese
"? il Presidente del Consiglio
regionale trasmette alla Commissione consiliare competente?"
immagino la I
"? in materia di difesa civica
l’elenco dei candidati in possesso dei requisiti. La
Commissione consiliare predispone una relazione?"
badate bene
una relazione
"? sulla base delle proposte di candidatura
presentate e chiede al Presidente?"
la commissione si assume
questo ruolo così importante in questa legge
"?
di
iscrivere l’elezione del Difensore civico
all’ordine del giorno del primo Consiglio
utile"
.
Pesante. Tanto pesante che si è potuto rinunciare al ruolo di
"Difensore" e di "Mediatore", perché di quello si parlava, ma,
siccome si era presi da un’altra battaglia politica
che non era quella né del "Difensore" né del "Mediatore" né della
Vacchina, brava o cattiva, bensì era di una visibilità politica
personale all’interno della maggioranza, questo è
alla fine solo il parto della "politichina" che viene fuori da chi,
invece di perseguire valori e principi, persegue manovre di basso
livello.
Lo devo dire con amarezza perché gli amici della Stella Alpina
sapevano che sul principio dell'elezione e dell'indipendenza del
Difensore civico avevano trovato in Forza Italia un interlocutore
politico credibile tanto credibile che avevamo dato un appoggio
pieno alla presentazione della legge propostaci dal Presidente
Piccolo e non lo avevamo fatto per aiutare o per favorire
l’ottimo Mediatore o Difensore Vacchina, non
c’entrava nulla il giudizio politico, se politico
poteva essere, sui nove anni trascorsi dal Difensore civico e sulla
sua qualità di lavoro che noi riteniamo ottima. Non
c’entrava nulla perché qui non stavamo discutendo
una legge che dava un voto al Difensore, noi stavamo discutendo di
un ruolo: se in Valle era più utile essere mediatori o se era
necessario mantenere il ruolo di difensori.
Perché dico che non sono d’accordo con le
bellissime parole espresse dal Consigliere Nicco? Perché alla fine
non ho capito nulla di quello che ha detto. Quando dice e sostiene
tutto e il contrario di tutto, cioè dice che il "Mediatore" è quel
ruolo di intermediario che evita i conflitti, ma il "Difensore" è
quello che difende i diritti, non ho capito lui per che cosa è, è
per il "Difensore" o per il "Mediatore"?
Se è per questo disegno di legge, è per il "Mediatore" e allora
il "Mediatore" oggi ha un ruolo diverso e non è malafede, Borre,
quando sosteniamo un ruolo diverso, quello del "Difensore", di
conseguenza un'elezione naturalmente diversa. Non è malafede, non è
perché non sappiamo che negli altri Consigli regionali non ci sono,
ma è per due motivi.
Prima di tutto perché riteniamo di essere specifici e quindi
possiamo anche pensare con il nostro cervello senza buttarlo
all’ammasso perché gli altri fanno le cose diverse
dalle nostre. Diceva il mio collega ieri che a lui glielo insegnava
il Presidente della Giunta, a noi ce lo avete insegnato voi visto
che siamo nati qui e poi perché noi abbiamo riflettuto su quello
che è stato il ruolo del "Difensore" e di quello che sarebbe il
"Mediatore" eletto da questo Consiglio in questa che è la più
piccola regione italiana, fatta da 119.000 abitanti, fatta da un
Consiglio regionale di 35 consiglieri che amministrano con una
Giunta di 8 persone 2.700 miliardi e quindi di tutte quelle che
sono le condizioni e le situazioni nelle quali il cittadino si
trova ad operare quando si trova ad operare rispetto
all’amministrazione pubblica, sia regionale, come in
gran parte lo è, sia statale.
E la vicinanza è tale per cui a noi stessi consiglieri molte
volte arrivano cittadini che ritengono di aver subito soprusi e ai
quali noi ci sentiamo impotenti di dare risposte perché
incompetenti, perché dobbiamo andare a vedere la pratica, perché
dobbiamo andare a vedere se il concorso lo ha sviluppato e con
quali punteggi, perché ci sono interpretazioni di legge fatte dai
dirigenti che sono assolutamente insindacabili perché sono
interpretazioni: perché un sovrintendente alle belle arti decide se
rosa è rosso o rosso è bianco, perché qualcuno decide che il voto
di un concorso è 15 anziché 20.
È insindacabile giudizio e il cittadino in molti di questi casi,
in quei lacci e laccioli della burocrazia che produce il gestire e
l’amministrare la cosa pubblica, indipendentemente
da chi governa, produce distorsioni del rapporto tra
l’amministrazione e il cittadino e quella
distorsione provoca conflitto con il cittadino.
Allora noi abbiamo bisogno di un mediatore o di un difensore?
Dipende che servizio vogliamo dare al cittadino, anzi dipende dal
servizio che chiede il cittadino. A vedere le reazioni del
Difensore civico appare evidente che il cittadino chieda qualcuno
che lo difenda, qualcuno che riconosca i suoi diritti, quei diritti
che lui ritiene violati, naturalmente qualcuno che abbia la
competenza tecnica di fargli comprendere quando non ha ragione
perché anche un avvocato difensore quando il proprio cliente non ha
possibilità di vincere glielo dice, cosa che è stata fatta in
questi nove anni, così mi risulta.
Ma è anche quel ruolo tecnico che non riusciamo ad interpretare,
pur essendo a disposizione del cittadino, pur essendo il politico
non del 1992, ma del 2001 che ha voglia di avere un rapporto con il
cittadino più dialogante, ma non avendo la competenza non riusciamo
a dare quel servizio di difesa dei diritti perché ci vuole la
competenza tecnica della conoscenza delle leggi e ci vuole il peso
della contrattazione o della mediazione.
Ma come si fa a fare mediazione se non si ha un peso da
contromediare? Qualcuno me lo spieghi. Qualcuno mi spieghi come si
fa a fare una mediazione se il potere è tutto in mano ad una
persona sola. L’altro che mediazione può fare? Può
chiedere con cortesia se possono essere accettate le sue richieste
e al no ha perso la mediazione, non c’è
contropotere. Questo concetto di contropotere in Valle
d’Aosta ha un significato ancora più pesante proprio
per le dimensioni ridotte della nostra Regione; il rapporto così
vicino tra potere politico e cittadino potrebbe far pensare che è
tutto un rapporto più dialogante, di disponibilità, mentre in
realtà così non è.
Ci sono decine di casi, le avete lette le relazioni del
Difensore civico nei quali noi stessi consiglieri regionali, ma lo
stesso dirigente di qualunque assessorato, di qualunque comparto,
lo stesso Sportello del cittadino non è in condizioni di dare una
risposta perché parte in causa, perché si trova da questa
parte.
Siamo dell’idea che in questa Valle serva, al di
là di chi governerà nel 2005 o nel 2010, in un momento in cui si va
a rileggere l’esperienza di questi 9 anni e si va a
rideterminare una nuova legge, ancora di più in questa Regione che
in altre, dove è tutto più grande, qualcuno che difenda i diritti
dei cittadini.
Noi lo diciamo con la consapevolezza che, al di là di quello che
dice Cottino, forse fra 50 anni potremmo essere lì noi a gestire
questo potere e potremmo trovarci noi ad avere di fronte un
difensore civico che difende i diritti di un cittadino, il quale ci
dice:
"Qui avete sbagliato perché questo tecnicamente non si può
fare, l’interpretazione è sbagliata e quindi il
cittadino ha ragione".
Cosa che un mediatore non potrà fare, soprattutto se verrà
eletto da questo consesso che sappiamo che per due terzi sarà
maggioranza e quindi diventerà il 37° consigliere o
l’ennesimo dirigente fiduciario, chiamiamolo così,
che nella sua buona fede farà tutto quello che diceva Borre e chi,
come lui, sostiene la maggioranza, l’Union
soprattutto, sostiene la necessità di non aver più conflitti perché
visti come un problema.
E allora il Mediatore dovrà spiegare, illustrare le leggi al
cittadino, promuovere delle soluzioni con
l’amministrazione, fare tutto quello che fa un
dirigente fiduciario quando incontra le rimostranze del cittadino.
Perché non avviene già adesso che quando un cittadino ritiene di
aver subito un torto per prima cosa va dal dirigente responsabile
del settore a fare le proprie rimostranze?
E quel dirigente, difensore del settore, fiduciario del potere
politico cosa fa? Certo che cerca la soluzione perché è in buona
fede. Certo che cerca di capire se ha fatto un errore, ma quello
che conta alla fine è l’interpretazione e lì il
cittadino sparisce. Allora riteniamo che proprio per queste
ragioni, al di là delle strumentalizzazioni che ci sono state su
questa legge e che noi diciamo sbagliate e i personalismi
sbagliati, condivido, che hanno falsato il dibattito politico su
questo ruolo, in Valle d’Aosta ci sia bisogno di un
difensore civico e non ci vergogniamo, anzi saremmo orgogliosi se
uscissimo oggi da quest’aula con
l’elezione del Difensore civico fatta da un gruppo
di tecnici con l’assoluta indipendenza per dare al
cittadino un servizio di difesa dei propri diritti se sono stati
negati.
Perché se non sono stati negati, anche quel Difensore civico non
avrà vinto, non avrà ragione. Non è il Difensore civico che fa
vincere comunque, dà solo quel supporto tecnico per aiutare il
cittadino a districarsi dalla burocrazia, una burocrazia che
produce ancora oggi 300 leggi all’anno, riconoscendo
a quest’aula e a questa Giunta una sensibile
riduzione di produzione di leggi e una sensibile riduzione di leggi
cassate del passato perché si è lavorato su circa 900 disegni di
legge che sono stati eliminati ma, nonostante questo sforzo, siamo
ancora Regione ad alta produttività legislativa che crea,
nonostante la trasparenza, le autocertificazioni, i chiarimenti, il
confronto dei dirigenti sempre più dialogante e al servizio del
cittadino, comunque ingiustizie.
Il Mediatore, se così lo vorrete eleggere con questa legge, così
come verrà fuori, eletto dalla maggioranza politica che governa la
Regione, indipendentemente dal colore, non potrà svolgere, per
quanto serio e professionale e competente, quel ruolo di difesa dei
diritti perché parte in causa, perché eletto dalla parte politica
che ha probabilmente commesso l’errore. Chiudo
ritornando sui due disegni di legge diventati uno solo. Non sono
due disegni di legge diventati uno solo, è uno che è rimasto uno:
quello dell’Union Valdôtaine e dei Democratici di
Sinistra a cui si è aggiunto un piccolo comma, il comma 1
dell’articolo 6, presentato dalla Stella Alpina con
il quale la Stella Alpina fa non uno, non due, non tre, ma dieci,
quindici, venti passi indietro non sotto l’aspetto
politico, ma sotto l’aspetto dei principi e questo è
ancora più grave.
Un disegno di legge quello della Stella Alpina che non trova
traccia da nessuna parte in questo nuovo disegno di legge. Non
solo, un disegno di legge quello della Stella Alpina che non aveva
ricevuto neanche, tanto per farvi capire l’abuso di
potere della politica, il parere del CELVA perché non si erano
neanche degnati di rispondere. Infatti nel parere del Consiglio
permanente degli enti locali c’è un lungo commento
al disegno di legge dell’Union valdôtaine e dei
Democratici di Sinistra, mentre per quanto riguarda il vostro, che
non trova traccia nel nuovo come si diceva, si comunica infine che
"? non si è inteso esprimere parere sul disegno di legge n. 130
da ultimo modificato in legge".
Seguono saluti e baci, abbracci, Diego Empereur. Non vi hanno
neanche presi in considerazione. C’è da piangere, ma
non voglio infierire perché ne avrete già abbastanza per oggi
quando arriverete all’articolo 11 del Piano
sociosanitario, quando con il francese dovrete mandare giù un altro
boccone amaro e ricordarvi ancora una volta che voi in questa
maggioranza non contate nulla al di là delle parole. Contano più i
Democratici di Sinistra, almeno loro hanno un assessorato pesante.
Voi in 9 ne avete uno solo e loro in 3 ne hanno uno solo; vedete
voi in termini di peso politico quanto pesate. Buonanotte.
Annuncio che presenteremo un emendamento a questo disegno di
legge.
Président
La parole au Conseiller Ottoz.
Ottoz (UV)
Per il modo in cui è proceduta questa vicenda
della legge del Difensore civico, non mi sento molto appassionato.
Penso che sia più opportuno guardare al risultato che alla
filosofia anche perché non è più il momento di farla. Ritengo che
su questo tema si sia già scritto e parlato troppo, soprattutto
fuori dalle sedi naturali e non nel modo in cui se ne dovrebbe
parlare, non in quest’aula ovviamente, mi riferisco
al percorso che ci ha portato fin qui, e che ulteriori discorsi
giunti al termine di un percorso, che dai due progetti di legge
presentati ha portato alla predisposizione di un testo di
commissione, nulla possano aggiungere al dibattito. Sono
personalmente lieto di aver potuto dare un modesto contributo lungo
il percorso che ha portato al testo oggi in discussione.
La legge attualmente in vigore, e che andiamo oggi ad abrogare,
al di là della forma in cui è scritto il testo, ha dato, dal punto
di vista pratico, buona prova di sé, però prevedeva una scadenza
che era l'occasione corretta per rivederne alcuni meccanismi, in
particolare le modalità di elezione per le quali era forse
opportuno recuperare al Consiglio regionale la sua autonomia
decisionale e perciò il suo ruolo di massimo organo politico di
garanzia.
Mi è piaciuto molto il riferimento di Nicco agli anticorpi e
quindi qui in questa sala nel caso specifico fra
l’altro lui si riferiva a tutto
l’organismo amministrativo, ma io dico anche in
questa sala proprio la produzione di questi anticorpi è quella che
si esprime attraverso l’elezione perché poi la legge
avrà ragione o avrà torto se eleggerà o non eleggerà un buon
difensore civico. Questo sarà il risultato finale.
Sicuramente la legge in discussione non è il testo ideale per
tutti, non a caso è il frutto di una mediazione anche perché tratta
un tema connesso ai diritti del cittadino, alla loro tutela e
garanzia, un tema che attiene alla sfera della coscienza civica di
ognuno, al di là della sua militanza o appartenenza politica,
quindi è un tema che è al di fuori o al di sopra del dibattito
politico su cosa bisogna fare per amministrare.
Pertanto questo disegno di legge è da considerarsi un
ragionevole punto d'incontro delle opinioni di ognuno di noi in
materia di diritti civili poiché coniuga il recupero del ruolo del
Consiglio che si riprende la sua capacità totale anche su questo
argomento di autogoverno con il mantenimento di tutte le
prerogative del Difensore civico non ultimo il nome. Quindi le
disquisizioni sul nome, sì, è il Difensore civico, si riconosce che
c’è bisogno di una tutela, ma il disegno di legge lo
fa ponendo l'accento in modo più chiaro della legge precedente
sull’azione che deve essere di tipo non
giurisdizionale e quindi aprendo maggiormente
l’attenzione sul suo ruolo di mediatore che è e deve
essere un efficace raccordo in prima istanza sulla lamentela del
cittadino, tra il cittadino e le istituzioni.
In realtà la mediazione e la difesa sono due fasi successive di
un processo che, se trova la sua soluzione nella mediazione
iniziale, ha avuto maggiore successo perché non ha portato a
confronti che fanno perdere al cittadino la fiducia nelle
istituzioni e viceversa, mentre se questo non è possibile, come
talora capita, viene enfatizzata la seconda fase che è quella della
difesa in cui viene accertato nelle sedi e nei modi opportuni se il
cittadino nella sua pretesa di essere stato danneggiato ha ragione
oppure no. Credo che questa legge sia da considerarsi veramente un
ragionevole punto di incontro delle opinioni di ciascuno di noi su
un tema che attiene alla coscienza di ciascuno di noi.
Président
La parole au Conseiller Aloisi.
Aloisi (Ind)
Non ritornerò su tutto
"l’excursus" che hanno fatto i colleghi che mi hanno
preceduto anche perché sul disegno di legge che andiamo ad abrogare
nella scorsa legislatura, proprio perché era una legge a termine,
qualche energia nel rinnovare e prorogare la nomina del Difensore
civico l’abbiamo dovuta spendere. Pensavo che questo
fosse un problema già risolto ecco perché, quando mi venne
sottoposto il disegno di legge, lo firmai dopo aver dato un'attenta
lettura perché era una di quelle questioni a cui avremmo dovuto già
dare una risposta.
Credo che il compito essenziale di un'assemblea legislativa sia
quello, per quanto possibile, di fare una buona legge che sia
chiara negli obiettivi, nei risultati e nelle procedure. Non credo
che se si cambia la modalità di elezione si arrivi ad una
controriforma perché questo è un Consiglio eletto democraticamente
e quindi può anche rivedere, perché storicamente, come diceva
giustamente Nicco, un periodo è stato superato, quindi si può
rivedere la norma per la rielezione.
Ho ascoltato molto attentamente gli interventi, in modo
particolare l’intervento di Borre perché ha posto
sul tappeto due problemi:
- il primo che è quello della collaborazione che deve avvenire
fra i diversi enti e i diversi organi della pubblica
amministrazione;
- il secondo, quello più importante, che è quello della
centralità del Consiglio.
Il Consiglio deve riappropriarsi di una sua centralità e deve
ritornare per certi aspetti protagonista. Se le mediazioni devono
avvenire, avvengono, ma che siano comunque il frutto del rispetto
di questa centralità, altrimenti il gioco delle tre carte saremmo
tutti bravi a condurlo e a farlo.
Credo che questa sia al novanta percento una buona legge, che
voterò, salvo intervenire su una parte
dell’articolato, in modo particolare
sull’articolo 6 laddove ho delle forti perplessità e
delle forti riserve che esternerò nel momento in cui andremo ad
esaminare lo stesso articolato.
Président La parole au Conseiller Cottino.
Cottino (UV)
Solo per fare molto velocemente, e forse in
modo anche disorganico, alcune considerazioni. Il Consigliere Ottoz
terminava il suo intervento dicendo che questa era una buona legge,
che forse non accontentava tutti essendo il frutto di una
mediazione che tutti conosciamo. Non posso che condividere appieno
questa affermazione.
Se c’è un rammarico, potrebbe essere quello di
non essere riusciti a fare questa mediazione prima che fossero
presentati due disegni di legge, di questo ne siamo forse tutti un
po' colpevoli, ma credo che alla fine si debba guardare alla
sostanza, al risultato a cui si è arrivati.
Ho sentito oggi in tutti gli interventi parlare soprattutto di
mediazione, di "Mediatore" caricando su questo termine alcune
valenze che per molti aspetti potrebbero essere discutibili.
Permettetemi di dire che tutto sommato, almeno per quanto riguarda
alcuni passaggi, non ho molto capito perché si volesse a tutti i
costi entrare a fare delle valutazioni su questo termine quando la
legge che ci apprestiamo a votare ha mantenuto la sua vecchia
dizione di "Difensore civico".
Ma, quando tutti si scandalizzano su determinate
interpretazioni, vorrei ricordare la relazione che il Difensore
civico valdostano ha fatto in un convegno a Roma per sottolineare
che lei stessa ha sottolineato quanto fosse importante nel ruolo
del Difensore civico - perché continuiamo a chiamarlo così - la
mediazione perché questo è prima di tutto l’aspetto
forse il più importante del ruolo del cosiddetto "Difensore
civico". È questo il modo, come riconoscevano alcuni Consiglieri,
per tutelare il cittadino con una tempistica che è più breve
rispetto a quella della contrapposizione, a quella di arrivare a
delle situazioni di contrasto definitivo con
l’Amministrazione, la quale - lo voglio ricordare
anche se qualcuno lo ha già detto - sovente non è vista come parte
politica nei confronti del cittadino, ma soprattutto come parte
burocratica e dunque quasi sempre, per non dire nella totalità dei
casi, il problema a cui il Difensore civico si trova di fronte è un
problema che ha a che fare con la parte burocratica e non con la
parte politica dell'amministrazione.
Dico questo per venire a una seconda riflessione concernente la
modalità di elezione che è completamente diversa rispetto alla
legge precedente. Con questa legge abbiamo voluto far sì che il
Consiglio regionale si riappropri di un ruolo che era suo e che
deve rimanere suo come viene riconosciuto da tutte le parti: lo
dicono i vari organismi di rappresentanza e di raccordo che hanno i
difensori civici, lo dicono a livello internazionale le
associazioni dei poteri locali, lo dicono un po' tutti. Sostenere
che questo significa ridurre l’autonomia del
Difensore civico credo che sia veramente un voler forzare la mano,
sia veramente andare a cercare il cavillo per poter criticare le
cose che sono state fatte.
Se questa fosse stata la volontà di questo Consiglio, avremmo
avuto diecimila altre possibilità per trovare il sistema di evitare
la terzietà o l'indipendenza totale da parte del Difensore civico.
A questo proposito voglio sottolineare un’altra non
piccolissima cosa che forse è sfuggita, perché non mi pare di
averlo sentito, a meno che ci sia stato un momento di
disattenzione? ed è quella di prevedere nella legge la completa
autonomia finanziaria con un budget particolare al Difensore
civico, cosa che attualmente non ha assolutamente e dunque cosa che
fa sì che attualmente il Difensore civico debba chiedere
l’autorizzazione?
(interruzione della Consigliera Squarzino Secondina, fuori
microfono)
?sì, cara Consigliera Squarzino, proprio così, debba dipendere
per ogni eventuale passo diverso dalla Presidenza del Consiglio per
cui anche in questa piccola cosa si è voluto tendere
all’autonomia del Difensore civico.
Ma voglio anche rispondere ad alcune cose che sono state dette.
Affermare che la maggioranza qualificata ha valore zero in Valle
d’Aosta sia molto discutibile perché questo
significa avere una memoria storica molto corta. Se è vero che oggi
la maggioranza è di un certo tipo, è altrettanto vero che le
maggioranze di questo Consiglio nel passato sono state molto, ma
molto diverse. A proposito di maggioranze qualificate che contano
zero vorrei ricordare al collega Curtaz che nel 1990 una proposta
di legge presentata dal Consigliere Riccarand prevedeva
effettivamente all’articolo 6, punto 6, che il
Consiglio regionale eleggesse il Difensore civico con la
maggioranza di due terzi del numero dei suoi componenti?
(interruzione del Consigliere Beneforti, fuori
microfono)
? evidentemente la situazione è cambiata? stavo rispondendo al
collega Curtaz e non al collega Beneforti? ritengo che non sia un
delitto cambiare opinione, non è assolutamente negativo porsi
obiettivi diversi quando si ha la convinzione di aver errato in
passato, l’importante sarebbe perlomeno riconoscerlo
onestamente.
Quanto al fatto di accusarci in modo così plateale che facciamo
questo perché tutte le regioni fanno così, credo di poter smentire
in tutta tranquillità perché il progetto di legge che avevamo
presentato, poi sfociato in questa mediazione, non sostiene
assolutamente, neppure nella relazione, una tesi di questo genere,
sostiene piuttosto la tesi contraria.
Noi crediamo nella specificità, crediamo che ci possano essere
delle valutazioni diverse fra una regione e l’altra.
Abbiamo fatto questa scelta perché siamo convinti di questa scelta
non perché tutti gli altri fanno questo e questa è una tesi
avvalorata non dalle altre regioni, ma dal Difensore civico
valdostano stesso, cosa che non mi pare di secondaria
importanza.
A me pare inoltre discutibilissima
l’affermazione, che qualcuno ha fatto, secondo la
quale possiamo già dire adesso quello che succederà:
"La Regione
nominerà lo stesso Difensore civico in prima istanza perché non può
dare ragione alle prime critiche, ma successivamente non sarà
così"
.
Vorrei ricordare che nella legge c’è il passaggio
di una sola rielezione per cui per forza di cose non potendo
ricoprire l'incarico per più di due mandati il Difensore civico
dovrà per forza di cose essere cambiato. È questione di leggere
meglio la legge prima di fare certe affermazioni. Mi limito a
queste pochissime riflessioni, ma mi riservo di riprendere la
parola in fase di discussione degli emendamenti perché
sull’emendamento presentato dai Verdi
c’è una cosa che mi intriga particolarmente e vedrò,
a seguito della illustrazione dell’emendamento
stesso, se sarà il caso o meno di intervenire.
Président La parole au Conseiller Piccolo.
Piccolo (SA)
Mi dispiace che il collega Lattanzi non abbia
una copia del parere espresso dal CELVA in data 10 luglio, parere
che leggo testualmente, poi lascio a lui leggere attentamente il
testo del parere del Consiglio permanente degli enti locali emesso
appunto in data 10 luglio:
"Oggetto: Disegno di legge recante: "Disciplina del
funzionamento dell’Ufficio del Difensore Civico.
Abrogazione della legge regionale 2 marzo 1992, n. 5 (Istituzione
del Difensore Civico)."
In riferimento alle vostre lettere del 14/06/2001, prot. n.
4.966 di trasmissione del disegno di legge n. 128 concernente?" si
tratta di quello dell’Union Valdôtaine, Democratici
di Sinistra e Riformisti
"? "Disciplina del funzionamento
dell’Ufficio del Difensore civico. Abrogazione della
legge regionale 2 marzo 1992, n. 5 (Istituzione del Difensore
Civico)" e del 14/06/2001?"
ci sono due date di trasmissione
dei due disegni di legge
"? prot. n. 4.979 di trasmissione del
disegno di legge n. 130 concernente "Modificazioni alla legge
regionale 2 marzo 1992, n. 5 (Istituzione del Difensore civico) da
ultimo modificata dalla legge regionale 4 agosto 2000, n. 26", su
conforme decisione assunta nella riunione del Consiglio Permanente
degli Enti Locali effettuata in data 10.07.2001, ai sensi
dell’art. 65, 2° comma, lettera c), della legge
regionale n. 54/1998?"
articolo 3 della legge regionale n.
25/2000
"? si esprime parere favorevole al disegno di legge di
sintesi, trasmesso? recante?"
(interruzione del Vicepresidente Lattanzi, fuori microfono)
? lasciamo finire?
"? trasmesso informalmente, recante:
"Disciplina del funzionamento dell’Ufficio del
Difensore Civico. Abrogazione della legge? 2 marzo 1992?"
.
Questo per dire cosa? Che precedentemente gli enti locali
avevano espresso un parere sulla bozza di legge di sintesi dei due
disegni di legge. Queste sono le due proposte unite insieme e il
CELVA ha dato parere sulle due congiunte. Successivamente, poiché
formalmente doveva esprimersi su un disegno di legge e non su una
bozza di sintesi di due disegni di legge, ovviamente proprio perché
il 128 è stato presentato prima del 130, si è dovuto esprimere
comunque su un disegno di legge formalmente rivisto perché così la
Presidenza del Consiglio ha voluto, in quanto formalmente andava
presentato un parere da parte del CELVA su un disegno di legge e
non su una bozza o una sintesi di due disegni di legge.
Solo per chiarezza di informazione e soprattutto per respingere
le provocazioni che il n. 128 è stato accettato e il n. 130 neanche
è stato preso in considerazione. Questo era il parere iniziale sul
quale abbiamo dato il parere in commissione; Lattanzi fra
l’altro quel giorno era assente ed era sostituito
dal collega Tibaldi, non ho mica detto non degnamente, ma era solo
per chiarezza. Il primo parere espresso era questo e non veniva
assolutamente mortificato il disegno n. 130 presentato dalla
"Stella Alpina".
Président
La parole au Conseiller La Torre.
La Torre (SA)
Credo che sia necessario dare una sintetica
risposta ad alcuni quesiti che sono stati posti in modo anche un
po' polemico, devo dire, nei confronti
dell’andamento della discussione di questa legge,
d’altronde ci rendiamo anche conto noi della Stella
Alpina che forse qualcuno avrebbe voluto vederci litigare o magari
avrebbe voluto vederci arrivare su posizioni differenziate in
quest’aula.
Queste cose dette da alcuni non mi stupiscono, dette da altri,
che dovrebbero aver consolidato una cultura di governo sviluppata e
forte, mi lasciano perplesso perché queste persone dovrebbero
sapere come sia normale e giusto questo tipo di confronto su
argomenti di tale genere che non sono in contraddizione perché, qui
stiamo parlando di due strade avverse: una, la scelta di
un'elezione esterna del Difensore civico e l’altra,
la scelta di ricondurre al Consiglio questo potere di elezione.
Non sono, dicevo, due scelte in contraddizione, sono due strade
tutte e due legittime e nessuna delle due, qualora fosse scelta,
renderebbe meno valida l’elezione del Difensore
civico.
Sono strade entrambe giuste ma diverse. E quello che è emerso è
semplicemente un confronto dialettico all’interno
della maggioranza che ritenevamo necessario, quindi siamo
tranquilli, addirittura soddisfatti dell’andamento
che c’è stato e volutamente abbiamo presentato una
legge proprio per poter svolgere questo dibattito dialettico che in
una corretta cultura di governo, ha trovato una mediazione, una
mediazione giusta come è stato detto da altri Consiglieri e che ha
permesso con alcune correzioni a questo Consiglio di uniformarsi a
quello che hanno fatto altri Consigli regionali, e comunque di
riappropriarsi in modo corretto e convinto di queste sue
facoltà.
Ciò non ha tolto niente alla correttezza, ciò non toglie niente
a quelle che possono essere le opinioni legittime anche di altri e
non toglie niente anche al Difensore civico, come giustamente mi
suggerisce Martin, pertanto questa polemica deriva forse soltanto
dall'insoddisfazione di alcune forze politiche di non averci visto
litigare, come avrebbero voluto; di non aver avuto la possibilità
di strumentalizzare quello che invece è un argomento che non si può
strumentalizzare e che oggi vede la sua soluzione pacifica, serena
e tranquilla, di una maggioranza dopo un dialettico confronto
all’interno portatore di un risultato responsabile e
corretto.
È tutto qui. Ci dispiace per voi.
Président La discussion générale est close. Nous procédons donc
à l’examen article par article sur le nouveau texte
élaboré par la Ière et la II
ème
Commission découlant de
la coordination des projets de loi n° 128 et n° 130.
Je soumets au vote l’article 1
er
:
Conseillers présents et votants: 30
Pour: 27
Contre: 3
Le Conseil approuve.
Je soumets au vote l’article 2:
Conseillers présents et votants: 30
Pour: 27
Contre: 3
Le Conseil approuve.
A l’article 3 il y a l’amendement
n° 1 présenté par le groupe Valle d’Aosta per
l’Ulivo, dont je donne la lecture:
Emendamento n. 1 All’articolo 3, comma 2°,
lettera f), è aggiunto:
"e della lingua italiana".
La parole au Conseiller Curtaz.
Curtaz (PVA-cU)
Con il mio gruppo ho proposto questo
emendamento perché mi sembra che in questo articolo ci sia una
manchevolezza, peraltro banale. Qui non si parla di necessità di
accertamenti di piena conoscenza della lingua francese, ma si parla
di requisiti per poter accedere alla candidatura a Difensore
civico; il punto è che, dopo aver elencato altri requisiti
essenziali, la norma si riferisce alla conoscenza della lingua
francese.
A me sembra che, visto che le lingue ufficiali in Valle
d’Aosta sono due, bisognerebbe scrivere della lingua
francese e della lingua italiana oppure delle lingue ufficiali
della nostra Regione, altrimenti questa cosa si presta a due
interpretazioni che, secondo me, sono tutte e due sbagliate.
Infatti potremmo dire che il Difensore civico deve conoscere il
francese, ma non deve conoscere l’italiano e questa
mi sembrerebbe una cosa sulla quale nessuna persona di buon senso
può essere d’accordo.
Il Difensore civico deve conoscere il francese e deve conoscere
l’italiano. Seconda interpretazione, e cerco adesso
di mettermi nei panni di chi difende anche ideologicamente il
francese, mi sembrerebbe questa formulazione molto brutta perché se
si dà per presunta, come dà l’articolo, la
conoscenza della lingua italiana, vuol dire che c’è
una lingua di serie A, che è l’italiano, che si dà
per presunta e conosciuta e una lingua di serie B, il francese, di
cui si deve accertare la conoscenza.
Mi rendo conto che non è una questione di primaria importanza
sulla quale combattere a spada tratta, anche perché queste cose
ideologiche mi trovano sempre molto refrattario.
È una questione che riguarda i requisiti. Il Difensore civico
deve conoscere la lingua francese e la lingua italiana che sono le
due lingue ufficiali tant’è vero che la nostra
proposta non è né polemica, né ideologica, niente di niente, perché
poi tutti gli articoli successivi che si riferiscono alle modalità
di accertamento della lingua francese non li tocchiamo. Può darsi
che qualcuno allora suggerisca che è necessario accertare anche la
conoscenza della lingua italiana.
Non lo so, per me potrebbe bastare anche un'autodichiarazione,
non è questo il punto.
Il punto è che, così come è indicata la norma, a me sembra
francamente una brutta abitudine che abbiamo nella nostra Regione
di indicare sempre la conoscenza della lingua francese, cosa che da
una certa parte potrebbe voler dire che la lingua italiana può
essere anche non conosciuta, cosa che ritengo fuori da ogni buon
senso, oppure dare il sigillo giuridico al fatto che la lingua
francese è una lingua meno conosciuta, quindi secondaria, che deve
essere accertata.
Président
Je soumets au vote l’amendement à
l'article 3 présenté par le groupe Valle d’Aosta per
l’Ulivo:
Conseillers présents: 32
Votants: 6
Pour: 6
Abstentions: 26 (Aloisi, Bionaz, Borre, Cerise, Charles Teresa,
Cottino, Cuc, Ferraris, Fiou, Lanièce, La Torre, Lavoyer, Louvin,
Martin, Nicco, Ottoz, Pastoret, Perrin, Perron, Piccolo, Praduroux,
Rini, Vallet, Vicquéry, Viérin D., Viérin M.)
Le Conseil n’approuve pas.
Je soumets au vote l’article 3:
Conseillers présents: 31
Votants: 28
Pour: 25
Contre: 3
Abstentions: 3 (Frassy, Lattanzi, Tibaldi)
Le Conseil approuve.
Je soumets au vote l’article 4:
Conseillers présents: 32
Votants: 29
Pour: 26
Contre: 3
Abstentions: 3 (Frassy, Lattanzi, Tibaldi)
Le Conseil approuve.
A l’article 5 il y a l’amendement
n° 1 présenté par les Conseillers Piccolo, Martin et Ottoz, dont je
donne la lecture:
Emendamento n. 1 Il comma 2 dell'articolo 5 è sostituito dal
seguente:
"2. Ai fini di cui al comma 1, prima dell'elezione, i candidati
devono superare, o aver già superato, un esame di accertamento
della conoscenza della lingua francese, svolto con le modalità
previste per l'accesso alla qualifica dirigenziale
dell'amministrazione regionale. Alla nomina della commissione
esaminatrice provvede il segretario generale del Consiglio
regionale ai sensi delle disposizioni vigenti in materia di accesso
con procedura non concorsuale alla qualifica dirigenziale
dell'amministrazione regionale.".
Je soumets au vote l’article 5 dans le texte
amendé:
Articolo 5 (Accertamento della conoscenza della lingua
francese)
1. I candidati per l'incarico di Difensore civico devono
dimostrare la conoscenza della lingua francese.
2. Ai fini di cui al comma 1, prima dell'elezione, i candidati
devono superare, o aver già superato, un esame di accertamento
della conoscenza della lingua francese, svolto con le modalità
previste per l'accesso alla qualifica dirigenziale
dell'amministrazione regionale. Alla nomina della commissione
esaminatrice provvede il segretario generale del Consiglio
regionale ai sensi delle disposizioni vigenti in materia di accesso
con procedura non concorsuale alla qualifica dirigenziale
dell'amministrazione regionale.
3. La convocazione dei candidati per l'accertamento della
conoscenza della lingua francese è effettuata dal Presidente del
Consiglio regionale.
Conseillers présents: 32
Votants: 29
Pour: 26
Contre: 3
Abstentions: 3 (Frassy, Lattanzi, Tibaldi)
Le Conseil approuve.
A l’article 6 il y a deux amendements. Il y a
l’amendement n° 2 présenté par le Groupe Valle
d’Aosta per l’Ulivo, dont je donne la
lecture:
Emendamento n. 2 L’articolo 6 è sostituito dal
seguente:
"Dopo l'espletamento dell'accertamento di cui all'art. 5, il
Presidente del Consiglio regionale trasmette l'elenco dei candidati
in possesso dei requisiti alla Commissione per l'elezione del
Difensore civico, composta da:
a) Il Presidente del Consiglio regionale, che la presiede;
b) Il Presidente del Consiglio permanente degli Enti locali;
c) Il Presidente del Tribunale di Aosta;
d) Il Presidente del Tribunale Amministrativo regionale;
e) Il Presidente dell'Ordine degli Avvocati di Aosta.
La Commissione per l'elezione del Difensore civico elegge il
Difensore civico a maggioranza dei propri componenti."
La parole au Conseiller Curtaz.
Curtaz (PVA-cU)
Intanto prendiamo atto che per fare il
Difensore civico non sarà necessaria la conoscenza della lingua
italiana, speriamo che il Consiglio sappia scegliere una persona
che sappia parlare anche l'italiano.
Questo emendamento è molto simile a quello proposto da Forza
Italia in quanto riprende il vecchio testo di legge con una piccola
novità. Ho ascoltato con attenzione le argomentazioni svolte su
questo punto, che è il punto centrale dell’intera
legge, quello sulle modalità, e non voglio in questa occasione
rispondere a tutte le argomentazioni, alcune di maggiore
consistenza, altre meno, perché non è il caso. Però ho intravisto
una certa difficoltà a giustificare il perché del cambiamento di
sistema ed ho sentito argomentazioni contraddittorie oppure del
tutto inconferenti. Si dice che questo è un modo perché il
Consiglio si riappropri delle sue potestà, ma stiamo
scherzando?
Il Consiglio si riappropria delle sue potestà non facendo le
leggi, come peraltro in questo caso si sta facendo, ma scegliendo
un nome fra una serie di candidati? Si valorizza così il ruolo del
Consiglio? A me sembra proprio di no, soprattutto quando ci si
riferisce non a quella che è una situazione astratta, ideale del
Consiglio, quale rappresentante del popolo, ma ad una realtà ben
diversa. Anche il bravo Consigliere Nicco, quando ha dovuto
spiegare che il Difensore deve essere terzo, ma deve essere terzo
nei confronti dell’Esecutivo e non del legislativo,
ha dovuto convenire che talvolta nella realtà quotidiana la Giunta
influisce sui lavori del Consiglio e talvolta il Consiglio è un
subordinato alla Giunta.
Noi sappiamo che questo avviene raramente, quindi siamo
abbastanza tranquilli, però talvolta può succedere. Ora, non
vorremmo che succedesse proprio in queste occasioni: che per caso
la Giunta metta il naso nei lavori del Consiglio e indichi, magari
avventatamente, in una riunione di maggioranza chi dovrà essere il
Difensore civico. Ho sentito anche delle cose che potrebbero essere
anche divertenti, ma non voglio far perdere tempo al Consiglio.
Tuttavia, La Torre dice che sono soddisfatti della retromarcia e
francamente questa volta devo dire che la Stella Alpina si è
accontentata di poco.
Per quanto riguarda invece il merito
dell’emendamento, riproponiamo la commissione della
precedente legge con un'unica differenza: riconfermiamo quattro su
cinque dei membri che sono:
- il Presidente del Consiglio regionale;
- il Presidente del Tribunale amministrativo;
- il Presidente dell’Ordine degli avvocati;
- il Presidente del Tribunale di Aosta.
- in luogo del Presidente della CO.RE.CO., che è un organismo in
via di estinzione, proponiamo il Presidente del Consiglio
permanente degli Enti locali perché ci sembra giusto anche per il
fatto che alcuni enti locali utilizzano il Difensore civico che ci
sia? È un criterio che si può discutere, potremmo adottare altri
criteri, però anche in questo modo è garantito
quell’equilibrio fra esponenti del mondo politico ed
esponenti del mondo giudiziario.
Président
Je soumets au vote l’amendement à
l'article 6 présenté par le Groupe Valle d’Aosta per
l’Ulivo:
Conseillers présents: 34
Votants: 4
Pour: 3
Contre: 1
Abstentions: 30 (Aloisi, Bionaz, Borre, Cerise, Charles Teresa,
Comé, Cottino, Cuc, Ferraris, Fiou, Frassy, Lanièce, Lattanzi,
Lavoyer, Louvin, Marguerettaz, Martin, Nicco, Ottoz, Pastoret,
Perrin, Perron, Piccolo, Praduroux, Rini, Tibaldi, Vallet,
Vicquéry, Viérin D., Viérin M.)
Le Conseil n’approuve pas.
Il y a l’amendement présenté par le Groupe Forza
Italia, dont je donne la lecture:
Emendamento Il presente articolo 6 abroga e sostituisce
l'articolo 6 del testo unificato presentato dalle Commissioni
permanenti I e II risultate dal coordinamento delle proposte di
legge n. 128 e n. 130.
"1. Appena scaduto il termine per la presentazione delle
candidature, il Presidente del Consiglio convoca la commissione per
l'elezione del Difensore civico.
2. La Commissione per l'elezione del Difensore civico è composta
da:
a) il Presidente del Consiglio regionale che la presiede;
b) il Presidente del Tribunale di Aosta;
c) il Presidente del Tribunale amministrativo della Valle
d'Aosta;
d) il Presidente dell'Ordine degli Avvocati di Aosta;
e) il Presidente della Commissione regionale di controllo sugli
atti degli enti locali.
3. La Commissione per l'elezione del Difensore civico elegge il
Difensore civico, tra i candidati che hanno superato la prova
preliminare di francese, a maggioranza dei propri componenti."
La parole au Vice-président Lattanzi.
Lattanzi (FI)
Così posso spiegare
l’astensione sull’emendamento
presentato dagli amici dell’Ulivo, emendamento che
evidentemente parrebbe identico, in realtà non lo è. Loro hanno
fatto un ragionamento che tendeva ad eliminare il Presidente della
Commissione regionale di controllo sugli atti degli enti locali e a
mettere un po' più di politico, quindi un altro rappresentante
della politica che è il Presidente del Consiglio permanente degli
enti locali.
Noi non riteniamo che quella sia la strada da percorrere perché
abbiamo condiviso e sposato quella dell’organo
tecnico, quindi riteniamo che il Presidente del Consiglio
regionale, il Presidente del Tribunale, il Presidente del TAR, il
Presidente dell’Ordine degli avvocati e il
Presidente della Commissione regionale di controllo sugli atti
degli enti locali siano un organo sufficientemente tecnico seppure
con la presenza del Presidente del Consiglio per la rappresentanza
politica, una rappresentanza secondo noi più che sufficiente che
non ha necessità di essere rinforzata.
L’articolo 6 è la chiave di questa legge e noi
presentiamo questo emendamento perché questo articolo definisce la
differenza fra "Difensore" e "Mediatore". A questo riguardo mi
permetto di invitare il Consigliere Cottino a non fare il gioco
delle parole. È vero che lui è andato a prendersi il verbale nel
quale la Vacchina sosteneva in alcuni convegni che il Difensore
civico ha un ruolo di mediatore perché deve mediare, ma non
confondiamo la mediazione con il Mediatore, sono due cose diverse:
un conto è attuare una strategia, un conto è assumere un ruolo.
Il Mediatore è cosa diversa dalla mediazione, il Mediatore è chi
fa di mestiere la mediazione continua. La mediazione fatta dal
Difensore civico è una delle strategie adottate da un Difensore per
arrivare ad ottenere il miglior risultato. Sono cose diverse e
allora non facciamo questo gioco delle parole perché ci siamo
compresi molto bene: pur chiamandolo Difensore civico, di fatto con
l’articolo 6, così come voi lo proponete, di
Difensore civico questo non ha più nulla, è un mediatore così come
voi politicamente lo desiderate. Siccome proprio
l’articolo 6 definisce il peso del ruolo e la sua
autonomia, noi per l’articolo 6 abbiamo proposto
questo emendamento che pari pari ripropone
l’articolo 6 della legge del 1992, cioè quella che
originariamente ha dato buoni risultati così come da tutti
sostenuto. Tutti hanno sostenuto che per 9 anni quel Difensore
civico ha svolto un buon ruolo, quindi tutta questa necessità di
cambiare di ruolo non la si capisce se non per volontà politica,
forse anzi certamente perché lo svolgimento di quel ruolo ha
infastidito politicamente qualcuno.
Mi tolgo anche due sassolini dalla scarpa, lo devo fare, e lo
faccio con gli amici della Stella Alpina. Presidente Piccolo, non
facciamo il gioco delle tre carte, lei ha perfettamente inteso cosa
volevo sostenere: lei ha letto il parere del CELVA sulla sintesi
del n. 128 e del n. 130, cioè la sintesi, il testo unificato
quindi, quando dico che il CELVA non ha espresso parere sulla
vostra legge, dico cosa buona e giusta, lei lo sa, onesta
intellettualmente perché il CELVA non si è neanche degnato di dare
il parere sulla vostra legge. Non lo ha fatto, poi lei può dire
quello che vuole in difesa?
(interruzione del Consigliere Piccolo, fuori
microfono)
? amen, però lei non può uscire perdente politicamente da
quest’aula e farsi anche massacrare mentre sta
uscendo. Così lo dico anche al Capogruppo La Torre: io ho
apprezzato la sua verve da gladiatore, ma lei non si è reso conto
che nell’arena, mentre stava combattendo, era già
stato mangiato dal leone e gli è rimasta fuori una scarpa, ma è
morto. Avete perso, uscite vinti, ma uscite almeno con dignità.
Président
Je soumets au vote l’amendement à
l'article 6 présenté par le Groupe Forza Italia:
Conseillers présents: 35
Votants: 7
Pour: 6
Contre: 1
Abstentions: 28 (Agnesod, Aloisi, Bionaz, Borre, Cerise, Charles
Teresa, Comé, Cottino, Cuc, Ferraris, Fiou, Lanièce, La Torre,
Lavoyer, Louvin, Marguerettaz, Nicco, Ottoz, Pastoret, Perrin,
Perron, Piccolo, Praduroux, Rini, Vallet, Vicquéry, Viérin D.,
Viérin M.)
Le Conseil n’approuve pas.
La parole au Conseiller Aloisi sur l’article
6.
Aloisi (Ind)
Avevo in sede di discussione generale
annunciato che sarei intervenuto su questo articolo, anche perché
quando ho letto il testo unificato ho avuto il dubbio se mi trovavo
di fronte a una messa di rito bizantino oppure
all’iter che disciplina la pubblicazione dei libri
del clero che ha bisogno dell’imprimatur del
Vescovo. In sede sempre di discussione generale avevo detto che
un’assemblea legislativa si caratterizza se le leggi
che approva sono chiare e l’iter degli articolati
anche e così non è.
Avrei preferito che l’articolo 6 fosse stato
confermato così come era stato da me firmato nel disegno di legge
n. 128 anziché ricorrere al rito bizantino laddove, dopo che arriva
alla Presidenza del Consiglio, ci sia la commissione che fa una
relazione, eccetera. La Presidenza del Consiglio, per il ruolo
istituzionale a cui è preposta, dà ampie garanzie di correttezza,
quindi ci saremmo trovati nella condizione di essere tutti
garantiti e tutti tranquillizzati.
Anche perché se la centralità del Consiglio ritornerà più
ricorrente, e me lo auguro, nella fase finale della legislatura, o
comunque quando andremo a rivedere alcune competenze, credo che
molto probabilmente ci dovremo ritrovare di nuovo a quella
fantomatica Commissione nomine, altrimenti ogni nomina che sarà
oggetto del Consiglio dovrà per forza di cose passare dal vaglio e
dall’imprimatur del Vescovo che nella fattispecie
potrebbe essere il Presidente di una qualsiasi commissione.
Consigliere Lattanzi, lei deve essere provocatorio, perché
ultimamente lei si comporta come una fidanzata respinta e poi si
arrabbia con il Consigliere Piccolo. Sulla base di queste
considerazioni non riproporrò l’articolo 6 del
disegno di legge n. 128, ma mi asterrò su questo articolato così
come è stato formulato.
Président
La parole au Vice-président Lattanzi.
Lattanzi (FI)
Non mi sento fidanzato, ho dato ampie prove
della mia mascolinità in questi anni? Credo che
l’articolo 6, visto che avete respinto il nostro
emendamento e quindi di fatto dobbiamo andare
all’approvazione di questo benedetto articolo 6? non
ho presentato perché non volevo infierire su un emendamento che
revocasse il comma 1; fatelo voi, fatevelo da soli, toglietevelo
via, fate qualcosa.
Non potete all’articolo 6 lasciare, anche se
capisco che è l’unica cosa che avete portato a casa,
che la I Commissione vagli le candidature. Ma tutte le nomine fatte
dal Consiglio arrivano qui, vengono poste
all’attenzione del Consiglio, vengono fatti i nomi e
il Consiglio in maniera segreta vota, esprime il suo giudizio. Per
cortesia, l’articolo 1 diventa, oltre che il bacio
della pantofola del Presidente della commissione che dovrà farlo,
oltre alla bizantina situazione, motivo per farci ridere in
giro.
Visto che dobbiamo assomigliare al resto d’Italia
facciamo sempre di tutto per non assomigliargli, poi facciamo di
tutto per farlo: vedi dalle "Bassanini" in poi dove abbiamo fatto
di tutto per arrivare dopo gli altri e copiarli, almeno cerchiamo
di copiarli bene, non facciamo queste porcherie legislative che
vanno a complicare un processo di elezione che a questo punto, se
così deve essere, sia. Fate qualcosa. Signor Presidente, mi appello
a lei e al suo buon senso: non può accettare un compromesso di
questo tipo. Su questo articolo potevamo a questo punto anche
astenerci invece che votare proprio contro.
Président
Je soumets au vote l’article
6:
Conseillers présents: 34
Votants: 33
Pour: 27
Contre: 6
Abstentions: 1 (Aloisi)
Le Conseil approuve.
Je soumets au vote l’article 7:
Conseillers présents et votants: 34
Pour: 28
Contre: 6
Le Conseil approuve.
Je soumets au vote l’article 8:
Conseillers présents et votants: 34
Pour: 28
Contre: 6
Le Conseil approuve.
Je soumets au vote l’article 9:
Conseillers présents et votants: 34
Pour: 28
Contre: 6
Le Conseil approuve.
Je soumets au vote l’article 10:
Conseillers présents et votants: 34
Pour: 28
Contre: 6
Le Conseil approuve.
Je soumets au vote l’article 11:
Conseillers présents et votants: 34
Pour: 28
Contre: 6
Le Conseil approuve.
Je soumets au vote l’article 12:
Conseillers présents et votants: 34
Pour: 28
Contre: 6
Le Conseil approuve.
Je soumets au vote l’article 13:
Conseillers présents et votants: 34
Pour: 28
Contre: 6
Le Conseil approuve.
Je soumets au vote l’article 14:
Conseillers présents et votants: 34
Pour: 28
Contre: 6
Le Conseil approuve.
Je soumets au vote l’article 15:
Conseillers présents et votants: 34
Pour: 28
Contre: 6
Le Conseil approuve.
Je soumets au vote l’article 16:
Conseillers présents et votants: 34
Pour: 28
Contre: 6
Le Conseil approuve.
Je soumets au vote l’article 17:
Conseillers présents et votants: 34
Pour: 28
Contre: 6
Le Conseil approuve.
Je soumets au vote l’article 18:
Conseillers présents et votants: 34
Pour: 28
Contre: 6
Le Conseil approuve.
Je soumets au vote l’article 19:
Conseillers présents et votants: 34
Pour: 28
Contre: 6
Le Conseil approuve.
Je soumets au vote l’article 20:
Conseillers présents et votants: 34
Pour: 28
Contre: 6
Le Conseil approuve.
Je soumets au vote l’article 21:
Conseillers présents et votants: 34
Pour: 28
Contre: 6
Le Conseil approuve.
Je soumets au vote l’article 22:
Conseillers présents et votants: 34
Pour: 28
Contre: 6
Le Conseil approuve.
Je soumets au vote le texte unifié des projets de loi n° 128 et
n° 130:
Conseillers présents et votants: 34
Pour: 28
Contre: 6
Le Conseil approuve.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK