Consiglio Regionale della Valle d'Aosta - Oggetto del Consiglio n. 356 del 13 dicembre 1993 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 356 del 13 dicembre 1993 - Resoconto
OGGETTO N. 356/X - Illustrazione delle leggi di bilancio per
il 1994.
Presidente -
Propongo che i disegni di legge n. 25
e 26, iscritti rispettiva­mente ai punti 12 bis e 12 ter
dell'ordine del giorno, siano di­scussi congiuntamente.
Ha chiesto la parola il Consigliere relatore Lavoyer.
Lavoyer (ADP-PRI-Ind)
-
Premessa:
il
bilancio di previ­sione della Regione per l'anno finanziario 1994 e
per il triennio 1994-1996, redatto in conformità alla vigente
legislazione con­tabile regionale (legge regionale 27 dicembre
1989, n. 90 e suc­cessive modificazioni), viene presentato e
proposto per settori di intervento (ripartizione funzionale) che,
indipendentemente dal settore amministrativo deputato
all'esecuzione degli interventi, offre una visione delle previsioni
di spesa riferite al programma politico-amministrativo della Giunta
regionale.
I residui
La valutazione dei residui indicati in bilancio è stata
effettuata tenendo presente sia l'andamento della spesa sui vari
capitoli di bilancio sia dei tempi di realizzazione della stessa
risultante dai precedenti esercizi finanziari.
Si tratta pertanto di un dato contabile frutto di stima, che non
può essere considerato quale indice della capacità operativa degli
uffici dell'Amministrazione, tuttavia indispensabile ai fini della
dimostrazione del saldo finanziario (avanzo o disavanzo di
amministrazione) da applicare al bilancio di previsione 1994
(allegato n. 10 del bilancio).
I residui attivi
I residui attivi previsti al 1° gennaio 1994 fanno registrare un
incremento del 29,43 percento rispetto a quelli accertati al 1°
gennaio 1993.
Quanto ai residui riferiti al Titolo I, la quasi totalità
dell'im­porto è relativa a quote dei tributi erariali, devolute
alla Regio­ne ai sensi della legge n. 690/1981, per le quali non è
possibile procedere alla riscossione entro il termine
dell'esercizio (lire 328.235 milioni).
I residui passivi
Il dato generale espone un aumento di oltre il 15 percento dei
residui presunti al 1° gennaio 1994 rispetto ai residui accertati
al 1° gennaio 1993, con una previsione di residui passivi per lire
881.704 milioni, a fronte di lire 765.232 milioni accertati alla
chiusura dell'esercizio 1992.
Le entrate di competenza
Le entrate di competenza per l'esercizio 1994 sono state
previ­ste sulla base della legislazione vigente, statale e
regionale, considerando anche il gettito previsto per le medesime
fonti di entrata nell'esercizio finanziario 1993.
Nelle previsioni relative all'anno 1994 non è stato considerato
alcun avanzo di amministrazione derivante dall'esercizio
pre­cedente in quanto l'andamento della spesa dell'esercizio 1993,
in larga misura condizionata dalla necessità di utilizzare le
ri­sorse finanziarie disponibili anche per far fronte ai danni
cau­sati dall'alluvione dello scorso mese di settembre, non
consente, in questa fase, di tenerne conto per la copertura di
spese futu­re.
Titolo I - Entrate derivanti da tributi propri della Regione,
dal gettito di tributi erariali o di quote di esso devolute alla
Regione.
Le previsioni delle entrate del Titolo I fanno registrare un
au­mento del 3,11 percento rispetto a quelle dell'anno
precedente.
Tale incremento è determinato dalla normale progressione di
alcuni tributi (IRPEF-IRPEG), nonché dall'incremento in misu­ra
pari al tasso di inflazione programmato per l'anno 1994 (3,5
percento) dell'assegnazione statale disposta a favore della
Re­gione Valle d'Aosta ai sensi del 4° comma dell'articolo 8 della
legge 23 dicembre 1992, n. 498.
Le previsioni per l'anno 1994 delle entrate derivanti dalla
ge­stione appaltata della Casa da gioco di Saint-Vincent,
inver­tendo una tendenza costante degli anni passati, fanno
registra­re, a causa della sfavorevole congiuntura economica
italiana e della situazione di attuale incertezza circa il rinnovo
della con­cessione, un decremento rispetto alle previsioni
dell'anno 1993, sebbene un lieve incremento rispetto alla stima di
chiusura per l'anno in corso.
Titolo II - Entrate derivanti da contributi ed assegnazioni
dello Stato ed in genere da trasferimenti di fondi dal bilancio
dello Stato.
Le entrate derivanti da trasferimenti ed assegnazioni dello
Stato, a causa dei "tagli" di fondi disposti a decorrere dall'anno
1990 dal decreto legge 28 dicembre 1989, n. 415, nonché dalla
soppressione dei trasferimenti statali a favore degli Enti locali
della Valle d'Aosta, che a seguito degli accordi intercorsi fra la
Regione ed il Governo in sede di predisposizione della legge
fi­nanziaria per l'anno 1994, vengono assunti a carico della
Re­gione, fanno registrare un decremento del 17,32 percento
ri­spetto alle previsioni iscritte nel bilancio per l'esercizio
finan­ziario 1993.
Altre entrate
Rilievo minimo rispetto al totale complessivo delle entrate
hanno le entrate derivanti da rendite patrimoniali, mentre quelle
derivanti da alienazioni di beni patrimoniali fanno regi­strare un
notevole incremento, in quanto la Regione, in un'ot­tica di
razionalizzazione gestionale e patrimoniale, intende pro­cedere
alla cessione a partire dall'anno 1994, di quella parte del proprio
patrimonio immobiliare non utilizzato a fini istitu­zionali né
oggetto di specifici e determinati programmi di re­impiego.
Al fine di consentire il pareggio del bilancio, è stata
prevista, per la copertura di spese di investimento ai sensi
dell'articolo 11 della legge 26 novembre 1981 n. 690, l'assunzione
di mutui passivi o l'emissione di obbligazioni per complessive lire
216 miliardi, in aggiunta agli 11 miliardi di lire derivanti da
mutui già autorizzati con le leggi regionali n. 18/92 - n. 3/92 -
n. 56/91.
Le spese di competenza
La spesa prevista dalla Regione per l'esercizio 1994 ammonta a
complessive lire 2.241.300 milioni, comprese le somme iscritte
nelle contabilità speciali (lire 622.203 milioni) che trovano
pa­rallelo riscontro nell'entrata, e la quota capitale per rimborso
di prestiti (lire 14.244 milioni). Ne consegue un saldo netto di
lire 1.604.853 milioni che rappresenta l'effettiva disponibilità
fi­nanziaria destinabile alle necessità di bilancio per il
1994.
Un primo aspetto da prendere in considerazione si riferisce al
rapporto tra le risorse destinate alla spesa corrente e quelle
destinate alle spese di investimento.
Dalla disaggregazione dei dati di cui sopra si ricava che la
spe­sa corrente di natura strettamente "regionale" ammonta a lire
588.814 milioni, pari al 46,63 percento delle rimanenti risorse
disponibili, confermando sostanzialmente il rapporto esistente fra
i due settori nei bilanci di previsione dei precedenti esercizi,
come risulta dalla tabella 1/S allegata alla relazione tecnica.
Per quanto riguarda l'andamento generale delle spese effettive
(escluse quindi le sole contabilità speciali), esso viene
eviden­ziato nelle tabelle 2/S e 3/S (allegate alla relazione
tecnica), a cui sono ricondotti anche i fondi globali al fine di
una diretta e precisa valutazione degli indirizzi programmatici, in
raffronto con le previsioni degli anni 1993 e 1992.
Per quanto concerne la tabella 2/S si ritiene opportuno mettere
in evidenza che, venuti ormai meno i trasferimenti di fondi da
parte dello Stato, il dato relativo alla finanza locale è oggi
costi­tuito dai sottoelencati grandi aggregati:
a) Trasferimenti regionali agli enti locali per effetto della
spe­cifica legge regionale 26 maggio 1993 n. 46, sulla finanza
loca­le, per lire 102.200 milioni, con finalità integrative e
perequati­ve rispetto ai proventi dell'Imposta comunale sugli
immobili (ICI), il cui gettito è valutato in complessivi 52
miliardi di lire, che dal prossimo anno affluiranno direttamente
alle casse delle amministrazioni comunali;
b) Trasferimenti agli enti locali per effetto di leggi di
settore per lire 78.421 milioni;
c) Fondo regionale investimenti e occupazione per lire 68.456
milioni.
Il raffronto del dato con quello del precedente bilancio
dimostra come una parte sempre più consistente delle risorse
disponibili debba essere destinato alla copertura di spese già
autorizzate e che lo spazio e le risorse per nuovi interventi
risulta sempre più esiguo.
1994 1993
Risorse disponibili a:
Legislazione vigente 89,78 percento 88,30 percento
Fondi globali 10,22 percento 11,70 percento
Tuttavia, mentre le spese iscritte in bilancio in base alla
"legislazione vigente" sono destinate per il 61,50 percento alla
copertura di spese correnti e per il 38,50 percento alla copertu­ra
di spese di investimento, le risorse iscritte nei fondi globali
sono destinate prevalentemente a finanziare programmi di
in­vestimento (75,30 percento) rispetto agli interventi di spesa
corrente (24,70 percento), come risulta dalla seguente tabella:
1994 Spese correnti Investimenti
Legislazione vigente 61,50 percento 38,50 per­cento
Fondi globali 24,70 percento 75,30 per­cento
Una ulteriore significativa disaggregazione di dati è quella
ri­guardante il personale regionale, il cui onere incide per il
14,67 percento sul totale della spesa corrente.
Un'ultima considerazione risulta opportuna riguardo alla
ri­gidità del bilancio regionale, in quanto una sempre più
rag­guardevole quantità di risorse è sottratta alle scelte
program­matiche dell'Amministrazione, poiché deve essere destinata
alla copertura di spese "obbligatorie" ed "incomprimibili".
Se si considera che l'ammontare degli oneri per il pagamento
degli stipendi del personale regionale (limitatamente alle spese
per stipendi ed oneri riflessi) ammonta a lire 121.225 milioni
(comprensivo dell'onere per il personale del Consiglio regionale,
previsto in bilancio nel "Fondo per il funzionamento del Con­siglio
regionale"), che la spesa per gli stipendi del personale di­rettivo
e docente della scuola ammonta a lire 108.704 milioni e che gli
oneri concernenti le autorizzazioni di spesa disposte negli anni
precedenti per il concorso regionale nel pagamento di interessi su
mutui contratti nei diversi settori (limiti di im­pegno - rate
consolidate) ammontano a lire 20.416 milioni, si ottiene un importo
di lire 250.345 milioni, corrispondente ad oltre il 15 percento
dell'intera spesa regionale.
Le previsioni di cassa
In ottemperanza alle disposizioni di cui all'articolo 23 della
leg­ge regionale 27 dicembre 1989 n. 90, il bilancio di previsione
della Regione viene formulato anche in termini di cassa.
Il pareggio di cassa è raggiunto nell'ammontare complessivo di
lire 2.495.000 milioni con l'iscrizione di un fondo cassa iniziale
di presunte lire 30.000 milioni ed una disponibilità, quale fondo
di riserva di cassa, di lire 120.000 milioni.
Il bilancio pluriennale
In relazione a quanto dispone la legge regionale 27 dicembre
1989 n. 90 (Norme in materia di bilancio e di contabilità), le
previsioni per il 1994 sono accompagnate dal bilancio plurien­nale
1994-1996.
A norma dell'articolo 5 della legge regionale sopra richiamata,
il bilancio pluriennale rappresenta il quadro delle risorse che la
Regione prevede di acquisire e di impiegare durante il periodo
considerato, sia in base alla legislazione statale e regionale
vi­gente, sia in base ai nuovi interventi legislativi previsti nel
pe­riodo medesimo; costituisce inoltre la sede per il riscontro
della copertura finanziaria di nuove o maggiori spese stabilite da
leggi regionali a carico di esercizi futuri.
Presidente -
Ha chiesto la parola l'Assessore del
bilancio e delle finanze, Lévêque.
Lévêque (Ass.tec.) -
Oggi viene portato all'esame
del Consiglio il primo bilancio di previsione annuale e triennale
di questa legislatura e di questo Governo regionale. Si tratta di
un appuntamento importante per le sue implicazioni di natura
politica e di carattere econo­mico, in quanto, con il presente
documento economico-finan­ziario, si intendono porre le basi
concrete per l'impostazione a medio termine e per le prime
attuazioni nel corso del 1994 dei contenuti programmatici enunciati
da questa maggioranza politica e dal Governo da essa espresso.
Prima di entrare nel vivo delle argomentazioni relative ai
con­tenuti di carattere generale e specifico di questo bilancio, mi
sia consentito svolgere alcune considerazioni che io ritengo
impor­tanti per inquadrare nel suo complesso gli orientamenti e le
azioni previste.
Coerentemente con quanto sottolineato nel programma di
legi­slatura presentato nel giugno scorso, alla questione del
metodo è attribuita un'importanza particolare anche in questa
circo­stanza.
In primo luogo, si vuole affermare la duplice funzione del
bi­lancio come strumento di programmazione strategica ed
opera­tiva: funzione strategica, in quanto con esso si definiscono
le modalità e le forme di utilizzo delle risorse, finanziarie e
non, disponibili nella nostra Regione; funzione di programmazione
operativa, in quanto il bilancio contiene gli elementi di
deter­minazione delle diverse attività da realizzarsi nel tempo dei
soggetti chiamati a rispondere.
Affinché tali presupposti trovino un effettivo riscontro in un
documento economico-finanziario di previsione, come il bilancio
regionale, sono necessari:
- chiarezza negli obiettivi programmatici;
- coerenza tra le singole linee di intervento e tra esse ed il
pro­gramma di legislatura;
- rigore nell'attuazione dei programmi previsti.
Ritengo che tali elementi siano integralmente ricompresi nella
proposta di bilancio in esame.
Gli obiettivi sono enunciati con chiarezza e verranno
puntual­mente evidenziati nel prosieguo di questa mia relazione.
Essi sono coerenti tra di loro e soprattutto sono pienamente
rispon­denti alle linee-guida indicate dal programma di legislatura
a partire, come già detto, dai richiami all'importanza del
metodo.
Per quanto concerne il rigore nell'attuazione di quanto previsto
per il 1994 e per il triennio 1994-1996, fin da oggi il mio
impe­gno, in qualità di Assessore al bilancio, e quello dell'intero
Go­verno regionale saranno precisi - fatti salvi eventi
effettiva­mente non prevedibili - nel dare attuazione con serietà e
de­terminazione a quanto previsto, introducendo forme di control­lo
di gestione, progressivamente sempre più efficaci, e sottopo­nendo
a periodica verifica la qualità degli interventi ed il loro impatto
sulle realtà a cui sono rivolti.
Due sono le notazioni da fare in ordine al coinvolgimento
re­sponsabile dei soggetti economici ed istituzionali della Valle
nelle fasi di individuazione delle priorità, di definizione delle
linee di intervento, di attuazione dei programmi e di valutazio­ne
della loro efficacia.
La prima, per ricordare che, in occasione della predisposizione
di questo bilancio, il mese di settembre - anche se il Governo
regionale si era insediato da poco tempo - è stato dedicato ad
incontri con organizzazioni sindacali, associazioni di categoria,
istituti finanziari e di credito, enti locali..., dai quali, oltre
alle rispettive valutazioni sulla situazione della Valle e sulle
sue prospettive, sono emersi utili suggerimenti, in buona parte
re­cepiti da questo bilancio di previsione.
La seconda, per mettere in evidenza che tra i fondi globali del
bilancio si prevede la costituzione di un organismo per la
par­tecipazione delle forze sociali alle scelte in materia
economica, cioè una sorta di "consulta regionale per l'economia",
che nel 1994 dovrà essere determinata e definita, di concerto con
le parti coinvolte, con una specifica legge regionale.
Così come a livello di dichiarazioni programmatiche, anche in
relazione alla presentazione del bilancio, questa maggioranza
politica e questo Governo regionale vogliono porre l'accento sulla
volontà di interpretare quelle necessità di cambiamento nei metodi
e nei contenuti che ormai sono richiesti dalla co­munità con sempre
maggior chiarezza ed insistenza.
Quel nuovo modo di intendere il momento di pianificazione
dell'uso delle risorse finanziarie, la sobrietà nella spesa
regio­nale, quel metodo prudente, riflessivo e partecipativo,
inaugu­rati con la Giunta Lanivi circa diciotto mesi or sono,
devono es­sere riaffermati e portati avanti con sempre maggior
rigore, so­prattutto nelle attuali circostanze, in cui la
legislatura "piena" che ci è davanti consente di progettare e
pianificare le iniziati­ve, come non era possibile fare col
precedente Governo regiona­le.
Il cambiamento, benché rispondente ad una precisa volontà
politica, presente all'interno di tutte le forze che sostengono
questo Governo regionale, è imposto comunque dalle profonde
trasformazioni in essere in campo istituzionale, politico ed
eco­nomico a livello europeo, nazionale e regionale. I contenuti
debbono essere orientati nelle direzioni richieste dai cittadini,
dagli operatori economici, dalle organizzazioni dei lavoratori,
dagli amministratori degli enti locali, da un'Amministrazione
regionale interprete delle istanze di autonomia e dei bisogni della
gente della Valle, pur senza rinunciare a quell'insosti­tuibile
ruolo di coordinamento e pianificazione delle decisioni e delle
azioni di interesse generale, che superano i bisogni dei singoli e
guardano oltre.
Tuttavia - lo diciamo con realismo e non senza un minimo
rammarico - la volontà di dar corso al "nuovo" ed ai cambia­menti
deve necessariamente tenere conto delle gradualità nel reale
interesse di tutto, deve operare per essere saggi, prudenti e
soprattutto efficaci nel voler perseguire l'obiettivo di cambia­re.
Nel costruire un nuovo bilancio, sarebbe del tutto irrespon­sabile
non tenere conto del fatto che esso non costituisce un momento a sé
stante, ma che, al contrario, esso rappresenta una fase di un
processo in atto e, contemporaneamente, una premessa di fasi che
seguiranno nel tempo. Sono infatti in vigo­re leggi e regolamenti
che non possono essere cancellati con velleitari colpi di spugna;
sono in corso programmi pluriennali già decisi che, seppur con le
modalità allora previste, debbono essere comunque portati a
compimento. Vi sono impegni già as­sunti da altri in altri momenti,
che hanno generato comporta­menti e aspettative nella gente e negli
operatori, che oggi non possono essere disattesi con brusche ed
unilaterali iniziative.
Voglio però evidenziare in questa sede che, malgrado questa
consapevolezza, nei pochi mesi sinora a disposizione di questa
Giunta, è stato intrapreso un duro e serio lavoro di analisi e di
verifica degli interventi in atto e dei possibili correttivi per il
futuro.
Alcuni sono già contenuti nella finanziaria e nella legge di
bilancio che ci apprestiamo a discutere; altri, costituiscono il
presupposto necessario per l'effettiva attuazione di quanto
previsto nel bilancio triennale 1994-1996 e dovranno trovare
puntuale riscontro nell'azione legislativa ed amministrativa che il
Consiglio regionale e la Giunta dovranno condurre, nei prossimi
anni, per attuare quelle riforme - e in alcuni ambiti "quelle
rivoluzioni" - ormai imposte dai quadri di riferimento regionale,
nazionale ed europeo ed a cui è nostra ferma inten­zione dar corso
con puntualità, precisione ed impegno.
Per restare ancora per qualche istante sulle premesse, mi pre­me
sottolineare quella che, a mio modo di vedere, dev'essere - e nella
fattispecie "è" - uno dei presupposti centrali dell'azione
amministrativa di un buon governo e soprattutto di un governo con
un approccio moderno, responsabile e realmente democrati­co.
Al centro dell'azione delle scelte dell'azione amministrativa
de­ve essere posto l'uomo, il cittadino membro di questa comunità.
Noi non siamo altro che l'espressione di tutti loro, e saremo tanto
più capaci di rispettare tale principio quanto più sapremo
coniugare, nel rispetto di ogni singola persona, famiglia,
orga­nizzazione di questa comunità, le istanze rispettabili dei
singoli con l'interesse collettivo di questa Valle, che deve
compiere si­gnificativi salti di qualità sul piano economico,
socio-culturale e forse anche politico-istituzionale, se vuole
mantenere in futuro una reale possibilità di esistere e di essere
nella sostanza rico­nosciuta come soggetto particolare, autonomo,
con valori propri e peculiari da affermare nell'ampio scenario
europeo, che ormai è senza confini.
Il rispetto della dignità della persona, in tutti gli ambiti di
oc­cupazione, deve costituire il valore di fondo da cui deve trarre
ispirazione la sempre più difficile azione amministrativa, della
quale siamo chiamati a rispondere.
Con questa consapevolezza, che va al di là dei momenti in cui le
dichiarazioni pubbliche possono avere un loro valore e che
co­stituisce uno dei "Credo" di fondo, in base a cui ho dato la mia
personale disponibilità a ricoprire la carica che oggi mi porta a
dire queste cose, è stato impostato questo primo bilancio, in cui
benessere, cultura, salute e qualità della vita della nostra gente
sono i punti fermi attorno ai quali è stato costruito il documen­to
di programmazione economico-finanziaria, mantenendo co­me centrali
i princìpi ed i vincoli di un'indispensabile esigenza di conciliare
in positivo interessi individuali e collettivi, svilup­po e tutela
dei deboli, libero mercato e sicurezza sociale, mo­dernizzazione e
difesa della cultura e delle tradizioni locali,
in­frastrutturazione della Valle e rispetto delle caratteristiche e
delle vocazioni del nostro territorio.
L'approccio seguito nel costruire questo bilancio tiene conto di
una serie di elementi che ritengo utile evidenziare.
Le previsioni in merito alle entrate sono state effettuate sulla
base di criteri ispirati alla prudenza e tenendo conto di quegli
elementi, in nostro possesso, in grado di lasciare intravedere le
grandi linee di orientamento e le variabili dei prossimi anni.
Pertanto, il trend delle entrate derivanti dalle
compartecipa­zioni ai tributi erariali, da un lato, tiene conto
degli obiettivi programmati di inflazione e, dall'altro,
dell'orientamento, ormai da tutti condiviso, secondo cui si dovrà
assistere ad una riduzione in termini relativi della pressione
fiscale a livello erariale, per lasciare spazio a formule di
autonomia impositiva a favore degli enti locali.
Per le entrate derivanti da tributi propri, la voce principale,
quella della Casa da gioco di Saint-Vincent, allo stato, non
con­sente di poter responsabilmente ipotizzare significativi trend
di crescita per il 1994. L'auspicio è che questa doverosa
previsione di natura prudenziale possa essere oggetto di revisione
verso l'altro, in seguito alla verifica dell'andamento della
gestione della Casa da gioco, a partire dal prossimo gennaio.
Vi sono infine i trasferimenti dello Stato, per i quali, tenuto
conto della dichiarata disponibilità della Regione a concordare
modalità e forme per il trasferimento di competenze e funzioni e
considerata altresì la drammatica situazione in cui versa il
bilancio dello Stato, non possono essere previste nuove e
signi­ficative voci di entrata.
In futuro, sarà invece indispensabile rendere intoccabile dal
Governo e dal Parlamento, senza un as­senso della Regione, il
trasferimento sostitutivo dell'IVA da importazione ottenuto nel
dicembre 1992, che, costituendo di fatto parte integrante
dell'ordinamento finanziario regionale, garantisce l'autonomia
gestionale e finanziaria a questa Regio­ne, troppo spesso attaccata
in modo superficiale su questo pia­no da poco competenti, quanto
tendenziosi, analisti di finanza regionale comparata.
Il dossier, presentato nello scorso mese di dicembre al
Presi­dente del Consiglio Ciampi e contenente i dati sulla reale
si­tuazione economico-finanziaria della Valle, evidenzia che una
quota, ormai superiore al 40 per cento delle risorse regionali
di­sponibili, è impiegata in modo non discrezionale a sostenere
oneri che, altrove, sono di competenza dello Stato. Con tutta
probabilità tale aliquota sarà destinata a crescere ulteriormen­te
nel tempo. Ci si può anche dichiarare disponibili a ciò, ma a
condizione che le risorse necessarie a farvi fronte non vengano
sistematicamente messe in discussione ad ogni Finanziaria da parte
del Governo nazionale.
Un secondo elemento da evidenziare è il rigore seguito nella
selezione e nella quantificazione della spesa.
Torneremo in seguito su questo argomento, ma sin d'ora si vuole
affermare come sia stata passata al setaccio ogni voce di spesa,
che è stata tarata tenendo conto dei criteri di efficacia, di
efficienza e della necessità di sanare impegni e programmi
pre­gressi. Si è deciso di non far pagare alla gente le eredità del
passato più o meno recente.
Un terzo presupposto che ha guidato l'impostazione di questo
bilancio è la volontà di contenere, sino alla sua eliminazione
nell'arco del triennio, l'ammontare del "mutuo a pareggio". Por­re
d'abitudine come condizione un mutuo a pareggio di rilevan­te
ammontare non fa che lasciare intendere di poter disporre di
risorse che, di fatto, non sono disponibili, se non a caro
prezzo.
Credo che il bilancio dello Stato italiano possa costituire una
valida testimonianza dei rischi connessi all'ingresso nella
spira­le del debito pubblico, dalla quale neppure l'attuale Governo
di tecnici guidato da Ciampi sembra intravedere una via d'uscita.
Il nostro attuale assetto finanziario regionale ci consente,
inve­ce, l'utilizzo del debito solo a fronte di particolari momenti
ed iniziative.
A tal fine, il bilancio triennale 1994-1996 prevede un
progressi­vo rientro di tale ipotesi di copertura della spesa,
imponendo però all'Amministrazione una manovra di contenimento, sia
pure non drammatica, della propria spesa nel corso degli anni. Si è
così scelto di impostare una responsabile programmazione
economico-finanziaria regionale, che forse preferisce chiedere a
noi qualche rinuncia o sacrificio, piuttosto che prospettarci
l'ipotesi di scaricare sui nostri figli e nipoti gli oneri di padri
e nonni irresponsabilmente determinati a spendere più di quanto
disponevano.
Una quarta evidenziazione richiama una scelta ideologica di
fondo. Le risorse da destinare, da una parte, agli interventi
so­ciali (salute, sicurezza sociale...) e, dall'altra, allo
sviluppo delle attività produttive e all'occupazione, non possono e
non devono subire penalizzazioni. Altri possono essere gli ambiti
oggetto di ridimensionamento, ma il sociale e lo sviluppo,
opportuna­mente coniugati, restano dei pilastri prioritari fuori da
ogni di­scussione.
In sostanza, va affermato che questo bilancio, malgrado una
di­sponibilità reale di circa il 7 per cento inferiore a quella
previ­sta dodici mesi fa per il 1993, anche per le modalità con cui
si è conclusa la trattativa con il Governo Ciampi - e va ricordato
che se restava ferma l'ipotesi iniziale, la riduzione delle risorse
reali sarebbe stata superiore al 18 per cento -, non può essere
considerato un bilancio di "tagli" e men che meno di "tagli
ge­neralizzati", ma, al contrario, esso rappresenta, pur con i
limiti già indicati e che verranno meglio evidenziati in seguito.
Il bi­lancio viene sottoposto alla vostra approvazione ripartito in
li­nee di intervento, proprio per rendere ben visibili le scelte di
fondo adottate.
Nel corso del 1994, proprio sulla base di un documento a ciò
fi­nalizzato, verrà avviato un sistema di controllo di gestione con
caratteristiche iniziali necessariamente sperimentali, in cui
vengono evidenziati i centri di spesa, con riferimento alle
diver­se ripartizioni amministrative, assessorati ed unità
dirigenzia­li, con l'impegno che, una volta superata la fase
sperimentale, si possa prevedere un sistema di controllo
amministrativo e funzionale della gestione della spesa, che a
partire dal 1995 possa, seppur con i doverosi distinguo, rendere
l'apparato re­gionale ed i suoi meccanismi di funzionamento sempre
più con­frontabili con quelli delle imprese e sempre meno con
quelli della veteroburocrazia, da tutti ormai considerati
insufficienti ed inadeguati.
Dopo il decennio appena trascorso, in cui un'inattesa quanto
prolungata fase di
boom
ha generato euforie e ottimismi a
livel­lo internazionale, nel quinquennio 1983-1988, ed in cui le
voci neoliberiste si sono levate più forti a favore della difesa
del mercato e della "derégulation", ci si trova, oggi, in uno
scenario purtroppo assai meno favorevole a dover ripensare quegli
as­sunti, dati allora come incontrovertibili e quasi dimostrati
dalla storia. Recessione economica, aumento della disoccupazione e
crisi della finanza pubblica, sono oggi il vero problema dei Paesi
industrializzati.
Negli anni '80 la divisione internazionale del lavoro ha assunto
fisionomie del tutto nuove rispetto al passato. Si pensi allo
sviluppo dei nuovi Paesi industrializzati dell'area asiatica, tutti
cresciuti con tassi annui di sviluppo almeno tripli rispetto a
quelli dei Paesi industrializzati dell'occidente.
In quegli anni, le produzioni materiali dei beni sono state
dislocate al di fuori dei Paesi considerati tradizionalmente
industrializzati, lasciando in capo ad essi, in misura sempre più
preponderante, lo svilup­po di marcati processi di
"terziarizzazione" e di "finanziarizzazione".
Quelli sono stati, inoltre, gli anni della "globalizzazione" dei
mercati, grazie anche al ruolo assunto dalle comunicazioni e dalle
tecnologie per produrre, trattare e distribuire le
informazioni.
Sono stati gli anni della fine della logica dei due blocchi, in
cui la caduta del muro di Berlino ha rappresentato il momento
for­se più spettacolare, ma dove il processo in questione ha
prodot­to implicazioni di carattere politico, economico e sociale
di gravi entità e conseguenze, che l'Europa è chiamata ad
affrontare sotto profili del tutto nuovi. Il costo
dell'unificazione tedesca, intuita da Gorbaciov come tassello
essenziale per la disartico­lazione del vecchio regime dei Paesi
dell'Est, grava sull'Europa, sulla CEE e sui suoi Paesi-membri più
deboli. Alti tassi di inte­resse, rallentamento della crescita,
forte contrazione delle im­portazioni...: questi fattori, che hanno
caratterizzato l'economia tedesca negli ultimi tre o quattro anni,
hanno concorso a pro­durre quella situazione di diffusa crisi nei
Paesi europei, con ef­fetti fortemente negativi anche nel nostro
Paese.
L'Italia, infatti, ha un'economia con elementi di debolezza tali
che la rendono particolarmente vulnerabile a situazioni come quelle
venutesi a creare all'inizio degli anni '90 a livello
inter­nazionale. Ricordiamo la struttura industriale più debole
ri­spetto ai
partner
europei, la dipendenza dalle
esportazioni - e quindi dalla domanda estera di quel tessuto
economico e pro­duttivo che va sotto la denominazione di
"made
in Italy"
- la debolezza valutaria culminata con la
svalutazione del 1992, determinata tra l'altro dalla disastrosa
evoluzione assunta dal debito e dal deficit pubblico, che sono
andati progressivamente peggiorando sino all'autunno del 1992. Se a
tutto ciò aggiun­giamo fattori esclusivamente interni, che
aggravano e rendono più incerta la situazione, quali il quadro
politico incerto, il qua­dro istituzionale in fase di
ridefinizione..., è di tutta evidenza che l'attuale momento è
difficilissimo per il nostro Paese.
In questo quadro, il vero nodo politico ed economico da
affron­tare nei prossimi anni, non solo in Italia, sarà la
disoccupa­zione. Essa è la miccia più pericolosa che può far
saltare una democrazia. Il problema è politico, ma anche di grande
rilevan­za economica.
Siro Lombardini dice:
"Se il licenziamento è possibile a
livello di impresa, la situazione è ben diversa a livello macro. Lo
Stato, cioè il Paese, non ha infatti questa possibilità. Per essere
precisi, un tempo lo Stato poteva licenziare, mandando all'estero i
lavo­ratori che non trovavano occupazione produttiva in patria.
Og­gi, fortunatamente, questa possibilità non sussiste più per
l'Ita­lia, verso la quale, anzi, emigrano lavoratori che non
possono trovare occupazione nei loro Paesi. Quindi, per aumentare
l'effi­cienza del sistema economico, si pone il problema di evitare
che la mera applicazione della pur necessaria logica di mercato
porti la disoccupazione a livelli tali da produrre effetti
disastro­si sulla domanda interna e da non poter più essere
gestibili po­liticamente. Purtroppo, c'è da attendersi che, quanto
più marca­ta sarà la ripresa economica e quanto più le nostre
imprese sa­ranno in grado di agganciarvisi, tanto più il problema
occupa­zionale sarà pressante nell'immediato, in quanto, per
ragioni di concorrenza internazionale, le imprese dovranno
affrontare nuove e pesanti ristrutturazioni che, con tutta
probabilità, coin­volgeranno in misura preponderante staff di
tecnici e dirigenti, generando fasce di crisi dalle
caratteristiche, dalle capacità professionali e dalle aspettative
del tutto nuove, verso le quali dovranno essere individuate
soluzioni mai considerate in passa­to".
Il contesto di riferimento entro cui la Valle d'Aosta si trova è
quindi particolarmente complesso e difficoltoso. Inoltre, proprio
per le profonde differenziazioni di carattere territoriali
esi­stenti, appare difficile ipotizzare che interventi attuati a
livello nazionale possano essere ugualmente efficaci su tutto il
terri­torio, senza una loro reinterpretazione a livello regionale,
capa­ce di rapportarli alle specifiche realtà di riferimento.
Il declino industriale, registrato negli ultimi anni nelle
impor­tanti iniziative della Cogne e dell'Autoporto, oggi non solo
può essere arrestato, ma nel medio-termine ne può essere
intravi­sta un'inversione di tendenza.
La crisi edilizia, altro elemento di debolezza del sistema, non
ha fatto altro che mettere a fuoco con maggiore evidenza l'at­tuale
condizione del settore secondario. Interventi per il rilan­cio, la
riconversione o la ristrutturazione dell'industria mani­fatturiera
e del comparto edile sono quindi azioni imprescin­dibili per il
rafforzamento del sistema economico valdostano nel suo
complesso.
La struttura regionale dell'offerta si caratterizza per una
di­mensione aziendale mediamente piccola. Oltre il 90 per cento
delle imprese ha un organico inferiore ai 10 addetti, mentre le
imprese con oltre 50 occupati non sono neppure l'1 per cento. Si
tratta di una situazione comune a tutti i settori, che è
partico­larmente accentuata nei comparti delle costruzioni e dei
servizi destinati alla vendita. Il solo settore industriale in
senso stretto presenta qualche dato significativo per classi
dimensionali su­periori.
Questa tendenza al "piccolo" della struttura produttiva
regiona­le sembra essersi accentuata nel corso dell'ultimo
decennio. Analizzando le variazioni del rapporto addetti per unità
locale, si riscontra che tale indicatore è ancora diminuito nel
decennio 1981-1991, quasi dimezzandosi nei comparti dell'industria
e dell'agricoltura.
Il settore terziario concentra su di sé le più ampie quote di
for­za-lavoro e le maggiori capacità di generare ricchezza in Valle
d'Aosta. Sono però il terziario pubblico ed i servizi legati alle
attività turistiche e commerciali a prevalere, piuttosto che i
servizi connessi all'attività di produzione, il cosiddetto
"terziario avanzato o quaternario". Sia la dimensione del
ter­ziario pubblico, sia l'ancora poco rilevante presenza di un
si­stema di offerta di servizi reali avanzati, costituiscono
fattori di debolezza, tanto intrinseca quanto in relazione alla
funzione che tali settori potrebbero assumere verso gli altri
comparti.
A partire dal 1991 il contesto regionale si è caratterizzato per
una fase economica sfavorevole, a causa di una crisi congiuntu­rale
dell'economia nazionale ed internazionale e di una sostan­ziale
fragilità e di uno squilibrio della struttura regionale.
La fase congiunturale sfavorevole può essere ravvisata, ad
esempio, attraverso i tassi di sviluppo delle imprese valdostane,
che, dopo essere stati positivi per sei anni, sono diventati
ne­gativi, a partire dal 1991, in tutti i settori ed in specie nel
ter­ziario.
Se oltre ai tassi di crescita prendiamo in considerazione anche
quelli di natalità e mortalità delle imprese, le tendenze
descrit­te in precedenza si confermano. Si evidenzia, in
particolare, un elevato
tournover
delle imprese in pressoché
tutti i settori, in quanto si registrano alti tassi, sia di
mortalità che di natalità. Mediamente, nell'ultimo decennio, il
ricambio delle unità locali è avvenuto in misura maggiore nel
comparto delle costruzioni ed in quello dei servizi.
Parallelamente, segnali di tensione si ricavano dai dati
relativi ai protesti, il cui ammontare complessivo fra il 1991 ed
il 1992, pur modificandosi nella composizione, è aumentato di circa
il 7 per cento.
L'andamento della consistenza degli impieghi degli istituti di
credito nel 1992 si è attestato costantemente al di sotto dei
va­lori dell'anno precedente. Nel 1993 il rapporto
impieghi-de­po­siti, che mostra un valore modesto comunque
inferiore a quello del 1991, e l'improvvisa crescita del rapporto
fra le sofferenze e gli impieghi, passato dall'1,9 al 4,2 per
cento, sono ulteriori dati che confermano lo stato di difficoltà
dell'economia valdostana.
Relativamente al primo semestre del 1993, i dati sull'anda­mento
congiunturale in Valle d'Aosta confermano la situazione di
debolezza, in particolare del settore industriale, con una
sensibile diminuzione degli ordinativi ed una flessione della
domanda interna.
In un raffronto annuo, sia la produzione sia il fatturato delle
aziende evidenziano una sostanziale flessione. Simile è anche il
dato degli ordinativi e di particolare preoccu­pazione è la
contrazione della produzione industriale (-11,2 per cento) delle
imprese al di sotto dei 20 addetti, considerata l'im­portanza di
queste ultime sull'insieme delle imprese locali.
Un ulteriore indicatore, che può essere preso in esame per
va­lutare lo stato di salute del sistema produttivo valdostano, è
il consumo di energia elettrica.
Relativamente al confronto tra il primo bimestre 1993 con lo
stesso periodo del 1992, si osserva che i consumi di energia
elettrica a fini produttivi si sono ri­dotti complessivamente di
circa il 18 per cento. Settorialmente, le percentuali più elevate
di contrazione si rilevano nel compar­to delle costruzioni (-45 per
cento) e nell'industria (-24 per cento).
Dai dati relativi all'occupazione e alla disoccupazione,
l'indica­zione per il 1993 è di difficile valutazione, in quanto il
mercato del lavoro regionale è caratterizzato da forti elementi di
stagio­nalità. In ogni caso, sia pure con le opportune cautele, è
co­munque possibile mettere in evidenza alcune tendenze in
atto.
Confrontando le ore complessive di cassa integrazione nel
pe­riodo settembre 1992-agosto 1993 con quelle del corrispondente
periodo dell'anno precedente, si registra una leggera diminu­zione
delle ore di cassa integrazione utilizzate.
Occorre però rilevare che, nel periodo considerato, la
composi­zione per tipologia della cassa integrazione si è
sensibilmente modificata, in quanto è cresciuto il peso di quella
edile e di quella ordinaria, mentre si è ridotto quello della
gestione straordinaria.
Inalterato risulta, invece, il dato relativo alla composizione
per figure professionali, che indica come la stragrande
maggioran­za delle ore utilizzate riguarda ancora le figure
operaie.
Stante la stagionalità del mercato del lavoro valdostano, è
dif­ficile valutare l'andamento dei tempi di attesa per l'avvio al
la­voro. L'impressione è però che il dato si confermi sui valori
del 1992.
Maggiori sono invece le possibilità di confronto tra le altre
va­riabili (iscritti, avviati e licenziati...), se ci si limita a
confronta­re il loro andamento nei primi sette mesi dell'anno.
Mediamen­te gli iscritti di flusso sono superiori rispetto ai dati
dei primi sette mesi dell'ultimo quinquennio e anche il dato medio
degli iscritti di
stock
risulta significativamente in
aumento.
Infatti, dopo una flessione registrata nel 1992, nei primi sette
mesi del 1993 la consistenza media delle persone in cerca di
occupazione risulta essere pari ad oltre 4.500 unità, con un
incremento del 24 per cento rispetto all'analogo periodo dell'anno
precedente.
Va ancora osservato che per tutti i mesi del 1993 la consistenza
media degli iscritti non è mai scesa al di sotto delle 4.000 unità,
toccando il massimo nel mese di febbraio, con oltre 4.900 iscritti,
oltre il 55 per cento dei quali costituito da donne.
La lettura dell'insieme di questi dati lascia prevedere una
pro­secuzione della fase recessiva per tutto il 1993 e per la prima
parte del 1994, con un conseguente rallentamento delle attività
produttive, che si tradurrà in minori avviamenti, quando non in
riduzione di organici.
In questo quadro si inserisce l'ente Regione, con la sua
capacità di spesa e la sua azione legislativa ed
amministrativa.
É pensabile che, alla luce dell'insieme dei cambiamenti e delle
trasformazioni che ho cercato sia pur schematicamente di
evi­denziare, il ruolo dell'Amministrazione regionale nei confronti
del sistema economico locale possa restare lo stesso? La mia
opinione è che ciò non sia possibile. Del resto, esaminando l'arco
degli ultimi due decenni, si assiste ad un diverso ruolo giocato
nel tempo dal bilancio regionale.
Nel corso degli anni '70 il ruolo del bilancio può essere visto
come strettamente istituzionale, cioè come complemento ad un
sistema economico locale con consolidate presenze soprattutto nel
settore industriale, che, benché con momenti di minori o maggiori
difficoltà, rappresentavano una significativa compo­nente
dell'economia. Inoltre, in quegli anni vi era una presenza
finanziaria dello Stato, che interveniva, seppur con modalità non
automatiche, su alcuni settori verticali: sanità, trasporti e
agricoltura.
Con l'inizio degli anni '80 e con l'approvazione della legge n.
690, per i legami esistenti tra le entrate erariali e la crescita
del reddito, per il progressivo aumento della pressione fiscale
fatto registrare nel Paese, per la dinamica crescente delle
im­poste connesse con l'aumento del traffico internazionale, il
bi­lancio regionale viene ad acquisire un ruolo qualitativamente e
quantitativamente centrale nel sistema economico locale.
Pro­gressivamente, l'impegno finanziario dello Stato, attraverso
trasferimenti di settore, viene invece riducendosi e la Regione è
chiamata a coprire anche detti oneri.
Dal 1981 al 1990 le disponibilità finanziarie regionali,
rappor­tate al prodotto interno lordo regionale, passano dal 17 al
53 per cento e la loro composizione vede il peso dei trasferimenti
dello Stato scendere dal 44 al 17 per cento.
Nel corso degli anni '80 il bilancio regionale svolge peraltro
al­meno tre importanti funzioni:
a) - sostegno ai settori economico-produttivi e all'occupazione
in un periodo segnato da gravi crisi industriali, che hanno
inte­ressato comparti in difficoltà a livello nazionale ed
europeo;
b) - interventi diretti per la realizzazione di grandi progetti
sul territorio: dalle sistemazioni idrauliche alla viabilità, alle
opere pubbliche, alla reinfrastrutturazione;
c) - sostituzione dell'intervento finanziario dello Stato, che
si riduce in misura sostanziale nei settori della finanza locale e
della sanità e che, praticamente, scompare in tutti gli altri
ambiti, restando in piedi solo per i progetti cofinanziati dalla
CEE, a valere sul Fondo sociale europeo e sul Fondo europeo di
sviluppo regionale.
Per il decennio in corso è realistico ipotizzare un
rallentamento del tasso di crescita delle disponibilità finanziarie
effettive e, conseguentemente, un'ulteriore riduzione
dell'incidenza quanti-tativa della spesa regionale sul sistema
economico locale.
Ciò sarà possibile, in primo luogo, in quanto ci sarà un
pro­gressivo esaurimento delle risorse trasferite alla Valle dallo
Stato; in secondo luogo, perché si andrà verso un processo di
decentramento della fiscalità ed in terzo luogo perché aumente­rà
il valore degli oneri a carico della Regione, connessi
all'am­pliamento delle sue competenze.
Pertanto, il mutato quadro finanziario imporrà la ridefinizione
del ruolo dell'Amministrazione regionale e delle sue risorse
all'interno del sistema economico locale. Il ruolo che il bilancio
della Regione dovrà assumere sarà pertanto prevalentemente:
a) di stimolo allo sviluppo qualitativo e quantitativo del
sistema locale, sempre di più attraverso una politica dell'offerta
e sem­pre di meno mediante la domanda pubblica;
b) di regolazione del sistema, attraverso una razionale
produ­zione legislativa, purché snella, agile e finalizzata;
c) di programmazione nell'impiego delle risorse strategiche
della Valle;
d) di redistribuzione perequativa delle risorse finanziarie
di­sponibili, al fine di garantire la tutela delle aree e delle
fasce più deboli della comunità locale.
In quest'ottica il bilancio regionale dedicherà particolare
at­tenzione a progetti ed interventi che tendono ad affrontare in
modo nuovo il problema dell'occupazione, che negli anni '90 - come
già detto - potrebbe configurarsi in modo del tutto diverso dal
passato.
Il documento di programmazione economico-finanziaria e quello
triennale, che ci accingiamo a discutere, costituiscono un bilancio
rigoroso e responsabile per far fronte alle difficoltà
congiunturali e per rilanciare l'economia e l'occupazione. Si
tratta di un bilancio di passaggio tra il vecchio, lasciato alle
spalle col giugno 1992, ed il nuovo. É un bilancio che avvia un
programma di legislatura impegnativo, di svolta, serio, senza
scadimenti in azioni spettacolari, velleitarie o gridate.
Le linee-guida sono poche, ma chiare:
- massima attenzione al momento congiunturale;
- valorizzazione degli interventi atti a favorire il rilancio ed
il consolidamento del sistema economico locale nelle sue
compo­nenti strutturali;
- concentrazione delle scelte da effettuare, tenuto conto del
vin­colo delle risorse effettivamente suscettibili di scelte
discrezio­nali.
In questo quadro le scelte di fondo possono essere così
sintetiz­zate:
- riqualificazione del sistema economico nel suo insieme,
piut­tosto che di questo o di quel settore;
- adozione di misure ad impatto diffuso e multisettoriale;
- riduzione delle spese correnti comprimibili;
- contenimento delle spese a basso impatto sul tasso di
crescita;
- individuazione di alcuni progetti-guida, capaci di incidere
positivamente sul futuro della Valle;
- mobilitazione e valorizzazione del risparmio privato presente
nei circuiti finanziari regionali, in via sostitutiva di quello
pubblico, su grandi progetti di interesse regionale;
- metodo della programmazione concertata sulle grandi scelte di
rilevanza economica;
- mantenimento dei livelli di protezione e di sicurezza sociale
in essere;
- garanzia per gli enti locali di adeguati livelli di
disponibilità finanziaria, in modo da rendere senza contraccolpi il
passaggio da un modello di finanza derivata ad uno in cui le
risorse deri­vanti dall'esercizio di forme di autonomia impositiva
possano giocare un ruolo sempre maggiore.
Le entrate, al netto delle partite di giro, hanno mostrato un
andamento crescente nel corso degli ultimi dieci anni, sia in
termini nominali che reali. Dal 1984 al 1992 sono cresciute del 78
per cento, pari ad un tasso medio annuo composto del 7,5 per cento
all'anno, che, depurato degli effetti dell'inflazione, misura una
crescita pari a circa il 3 per cento medio annuo.
Questa dinamica, protrattasi per tutto il decennio scorso e per
i primi anni di quello in corso, tenderà a subire un
rallentamen­to, una riduzione della crescita negli anni a venire,
per le ra­gioni già richiamate in precedenza. Per il triennio
1994-1996, le disponibilità finanziarie mostrano una lieve ma
costante tendenza alla contrazione.
Fatte salve nuove ed aggiuntive fonti di entrata, su cui già
oggi siamo al lavoro per analizzarne le caratteristiche, gli
impatti e la fattibilità, le disponibilità regionali rispetto al
1993 dovreb­bero mostrare una flessione globale del 6 per cento
circa a va­lori correnti, tenuto conto del tasso di inflazione
previsto per il triennio prossimo del 16-17 per cento in termini
reali.
Considerato che le entrate totali includono ipotesi di copertura
delle spese mediante ricorso all'indebitamento, i cui oneri
inci­dono progressivamente sulle spese degli esercizi successivi, e
sottolineato che il presente bilancio triennale mira
all'elimina­zione progressiva di tale posta, l'ammontare delle
risorse da considerare effettivamente disponibili per il triennio
1994-1996 è previsto in complessivi 4.392 miliardi, ripartiti nei
tre esercizi in 1.392 per il 1994, 1.463 per il 1995 e 1.537 per il
1996, con i seguenti tassi di variazione rispetto all'anno
precedente: -5,2 per il 1994, +1,6 per il 1995 e +1,5 per il 1996,
confermando così quella tendenza ad un significativo rallentamento
della crescita, che sta alla base dell'impianto logico e politico
su cui si è lavorato per costruire e definire questo bilancio.
In questo quadro di riferimento appare pertanto necessario:
- assumere comportamenti prudenti, ma non acriticamente
pessimistici o drammatizzanti (si è in presenza di uno stop alla
crescita, ma non davanti a drastici ridimensionamenti delle
ri­sorse finanziarie regionali);
- operare con impegno per concretizzare iniziative atte a
favori­re nuove e aggiuntive forme di entrate per il bilancio
regionale, che però non poggino su ipotesi di ulteriore
fiscalità;
- sostituire le modalità di intervento regionale sinora
adottate, che hanno previsto la copertura delle iniziative,
direttamente e per intero, da parte del bilancio regionale, con
altre formule in­novative capaci di attivare un "effetto-leva" sul
risparmio pri­vato, sinora poco valorizzato, quando non addirittura
utilizzato per finanziare impieghi al di fuori della nostra
Regione;
- procedere, ove possibile ed opportuno, ad una saggia politica
di dismissioni, che - pensando alle porzioni di patrimonio
im­mobiliare regionale allo stato non utilizzate o senza progetti
di utilizzo - genererebbero contestualmente incrementi nelle
en­trate e riduzioni nelle spese.
Rispetto alle previsioni dell'anno scorso, nel 1994 si prevedono
quindi entrate totali inferiori del 2,8 per cento (1.619 miliardi,
contro 1.665). Sono previsti:
- un lieve aumento delle entrate erariali derivante da tributi
propri o compartecipazioni;
- una riduzione del 17 per cento dei contributi e delle
assegna­zioni dello Stato;
- un lieve aumento delle rendite patrimoniali;
- dismissioni per circa 5 miliardi di lire non riscontrabili nel
precedente esercizio;
- la riduzione di circa 11 punti percentuali del mutuo a
pareg­gio.
In sostanza, la copertura delle previsioni di spesa per il 1994
è garantita:
- per il 9 per cento circa dai proventi della Casa da gioco;
- per il 67 per cento circa dal riparto fiscale (40 per cento
dal ri­parto di imposte e tasse e 27 per cento dal trasferimento
sosti­tutivo dell'IVA);
- per il 7 per cento da contributi e assegnazioni statali;
- per il 2 per cento circa da altre entrate;
- per il 15 per cento circa da finanziamenti esterni (mutui o
obbligazioni).
Come già detto in precedenza, non tutte le disponibilità
finan­ziarie previste per il 1994 erano suscettibili di scelte
discrezio­nali. Infatti, dobbiamo tenere conto che tra i 1.619
miliardi di­sponibili vi erano:
- circa 60 miliardi per impegni già assunti
dall'Amministra­zione regionale nel corso di precedenti esercizi,
ma non coperti da adeguate disponibilità di bilancio;
- 30 miliardi circa a titolo di interessi o compartecipazione
agli interessi su ratei consolidati di mutui;
- 230 miliardi circa per spese di funzionamento istituzionale
dell'Amministrazione, assolutamente non comprimibili;
- 460 miliardi circa per altri oneri incomprimibili, quali:
trasfe­rimenti correnti e in conto capitale agli enti locali,
funziona­mento dell'USL, concorso nelle spese correnti nelle
strutture socio-assistenziali...;
- 120 miliardi circa per opere da realizzare in un arco di tempo
pluriennale, già iniziate ma da portare a compimento (programmi
FRIO, opere stradali e pubbliche in genere, edilizia industriale,
edilizia scolastica, sanitaria...).
Tutto questo ammonta a circa 900 miliardi di lire, pari al 55
per cento del totale delle entrate ed al 68 per cento delle spese
correnti.
La quota di risorse definibile come "area delle scelte" si
riduce pertanto al 45 per cento del bilancio e non va dimenticato
che comunque anche all'interno di tale area molte poste contabili
sono da riferire a leggi in vigore, non modificabili o non
sop­primibili senza un processo di analisi dell'impatto possibile e
senza una concertazione con le categorie dei beneficiari
interes­sati, che sulla base di esse hanno assunto impegni, avviato
pro­grammi e nutrono delle aspettative.
Il necessario processo di revisione della struttura della spesa
- ripeto: "necessario" - richiede impegno e determinazione, ma
anche gradualità e buon senso nell'assunzione delle decisioni e con
questa logica si è operato nei pochi mesi a disposizione per la
predisposizione di questo bilancio.
Nel complesso le spese correnti rappresentano il 58 per cento
della spesa totale, contro il 54 dello scorso bilancio di
previsio­ne, e sono passate dagli 892 miliardi del 1992 ai 928
(+36) del 1994.
Il maggior aggravio è del tutto attribuibile agli oneri correnti
posti a carico della Regione dalla finanziaria, quantificati in
questo bilancio in 40 miliardi al capitolo 69145 e riferiti alle
pensioni di invalidità civili, ai servizi antincendio, alle spese
per la manutenzione delle strade statali di Cogne, Valtournen­che,
Val d'Ayas e Valle di Gressoney, ed in ulteriori 10 miliardi
attribuibili alle rate di mutuo a favore dei comuni. Se, infatti,
dal totale delle spese correnti vengono detratti gli oneri
desti­nati a sostituire quello che altrove è intervento statale,
l'inci­denza delle spese correnti si riduce sensibilmente, passando
al 46,6 per cento, contro il 47 dell'esercizio passato.
In valore assoluto le voci di spesa corrente più significative
so­no rappresentate dagli stipendi per il personale regionale, per
il personale docente, per l'USL (180 miliardi), per le spese
cor­renti degli enti locali, per il funzionamento delle
microcomunità e per l'esercizio del trasporto pubblico.
Particolare attenzione è stata riposta nel contenimento delle
spese correnti connesse all'attività di funzionamento
dell'Am­ministrazione, proseguendo così quell'azione, ispirata a
sobrie­tà e rigore, già intrapresa col precedente bilancio di
previsione.
Per incarichi speciali, consulenze, convegni, trasferte,
mostre..., nel 1994 si prevedono spese per circa 17 miliardi di
lire, contro gli oltre 22 dell'assestato del 1993 ed i quasi 33 del
1992.
Il se­gno di un'attenta e rigorosa politica di spesa,
soprattutto per quelle tipologie di spese non direttamente
produttive, si vede anche a partire da questi piccoli - ma
significativi - esempi.
Il bilancio 1994 destina circa 674 miliardi alle spese di
investi­mento, 120 dei quali per interventi in nuove iniziative
previste all'interno dei fondi globali. La parte più consistente di
tali in­terventi è indirizzata verso iniziative a sostegno del
sistema economico (218 miliardi, pari a circa un terzo).
Tra gli inter­venti già regolamentati dalla legislazione vigente
si evidenzia­no quelli per la creazione e lo sviluppo di aree e
strutture in­dustriali ed artigiane (47 miliardi), tra cui si
ricordano, soprat­tutto, la quota di impegno annuo relativa
all'acquisizione di aree e centrali dal gruppo ILVA, quella per il
settore turistico e quella a favore della creazione di impianti e
strutture per lo sviluppo dell'associazionismo in agricoltura.
Un'altra significativa quota destinata agli investimenti è
quella a beneficio degli enti locali. Tra trasferimenti in conto
capitale a comuni e comunità montane (62 miliardi), interventi sul
Fon­do (ex FRIO) per speciali programmi di investimento (68
mi­liardi) e la dotazione finanziaria relativa ad alcune leggi di
settore (circa 40 miliardi), è pari a 170 miliardi l'ammontare
destinato dal bilancio agli enti locali per interventi di
investi­mento. Tale quota è, nell'insieme, superiore del 12 per
cento circa a quella prevista lo scorso anno.
Infine, una terza e significativa area di indirizzo è quella
delle spese per interventi sul territorio (132 miliardi), tra i
quali si evidenziano gli investimenti connessi all'edilizia
abitativa e al ripristino dei villaggi rurali (20 miliardi), le
spese stradali (25 miliardi, di cui 10 per le strade statali a
seguito della finanzia­ria) e quelle per la difesa del suolo (12
miliardi).
Nell'individuazione degli interventi sono stati seguiti
priorita­riamente i seguenti criteri:
- rinvio del nuovo, ove necessario portare a termine opere in
corso di esecuzione;
- razionalizzazione degli interventi diretti a beneficio degli
enti locali, tenendo conto del complesso dei trasferimenti (legge
n. 46 FRIO e leggi di settore);
- selezione di nuovi interventi da avviare, compatibilmente con
le disponibilità di bilancio, tenendo anche conto dei successivi
oneri connessi alla gestione;
- gli oneri derivanti dalle future nuove competenze sulle
statali;
- infine, la necessità di provvedere prioritariamente ai
ripristini conseguenti all'alluvione del mese di settembre.
La parte più qualificante del bilancio, quella che evidenzia gli
elementi ed i contenuti progettuali dell'azione regionale, è
co­stituita dai Fondi globali, come del resto avviene in ogni
eser­cizio.
Nel triennio 1994-1996 sono previsti 458 miliardi di lire per
nuovi interventi, in gran parte destinati ad investimenti. I 159
miliardi previsti per il 1994 rappresentano circa il 10 per cento
del totale della spesa e, tenuto conto delle disponibilità e degli
oneri complessivi a carico, rappresentano una quota che deve essere
considerata soddisfacente ed ancora ragguardevole.
É vero che l'anno precedente i Fondi globali sfioravano i 194
miliardi di lire (circa il 12 per cento della spesa), ma va anche
sottolineato che al loro interno c'erano i 60 miliardi previsti dal
disegno di legge, allora in approvazione, sull'acquisto delle aree
e delle centrali del gruppo IRI-ILVA.
I Fondi globali individuano due priorità:
- il sostegno, con opportune iniziative, alla ripresa
dell'econo­mia e dell'occupazione, per cui sono stanziati 108
miliardi per iniziative nel triennio 1994-1996;
- l'attuazione degli interventi di ripristino e di risarcimento
danni, a seguito dell'alluvione dello scorso mese di settembre, per
cui ci sono 85 miliardi nel triennio.
Nonostante ciò, dall'esame della destinazione delle risorse
po­ste ai Fondi globali emerge un sostanziale equilibrio nelle
grandi linee di intervento. Infatti, nel triennio, per il rilancio
dell'economia e dell'occupazione è destinato il 20 per cento delle
risorse, il 23 è finalizzato ad interventi per l'ammodernamento del
"sistema Valle d'Aosta", il 40 per interventi di riqualifica­zione
e valorizzazione del territorio e dell'ambiente, il 17 per la
valorizzazione della persona (salute, istruzione e cultura).
Oltre il 75 per cento degli interventi è costituito da spese di
in­vestimento e la quota preponderante della parte corrente è
rappresentata dai 30 miliardi previsti per il ripiano del
disa­vanzo dell'USL per il 1993. Mi sia infine consentito
richiamare alcuni interventi ritenuti particolarmente qualificanti
nell'ambito dei Fondi globali.
In campo istituzionale, si segnala la volontà di addivenire alla
costituzione di un organismo per la partecipazione delle forze
sociali alle maggiori scelte che, in futuro, la Regione dovrà
as­sumere in materia economica.
La volontà è tesa a rispettare precisi impegni programmatici
volti a realizzare quei profondi cambiamenti di metodo, finalizzati
alla pratica di concrete for­me di partecipazione alle decisioni da
parte della comunità lo­cale.
In campo istituzionale si segnala, altresì, la creazione di un
istituto universitario per la formazione degli insegnanti, al fine
di accrescere, sotto il profilo metodologico e dei contenuti, il
patrimonio di conoscenze di coloro che sono chiamati ad istruire le
future generazioni. Riteniamo che questo investimento sia molto,
non fosse altro perché i frutti di ritorno nel medio e lun­go
termine potrebbero determinare una Valle d'Aosta meno fragile e più
adeguata ad affrontare il futuro.
In materia economica, dovranno proseguire, regolati da
oppor­tune leggi, gli interventi per la riconversione ed il
rilancio dell'Autoporto, area strategica acquisita dalla Regione
nello scorso ottobre tramite la Finaosta, in modo che il progetto
in essere, ove realizzato, possa riassegnare a quell'area, grazie
alle nuove attività che vi si insedieranno, l'importanza econo­mica
ed occupazionale che essa aveva prima del traumatico 1° gennaio
1993.
Contestualmente, ed in parallelo, dovrà proseguire l'iter, già
avviato nell'ultimo biennio, per la creazione di una moderna e
qualificata zona franca d'imprese, le cui ipotesi di fattibilità
so­no state studiate ed esplorate in tutte le possibili
configura­zioni, ed alla quale, anche approfittando dei lavori
previsti dalla Commissione paritetica, bisognerà iniziare a dare
concre­tezza fin dal prossimo anno.
In campo economico e finanziario, merita un cenno particolare la
volontà di mettere a punto, a partire dall'anno venturo, mo­dalità
e strumenti per attivare in forma nuova il risparmio pri­vato
esistente in Valle d'Aosta. Gli effetti positivi di tale nuova
impostazione sono molteplici.
Tra gli altri, voglio accennare alla minor pressione che si
verificherebbe sulle disponibilità del bi­lancio regionale, alla
valorizzazione del risparmio generatosi in Valle sulla base di
progetti da realizzare "in Valle" e non fuori, alla necessità di
selezionare con queste forme solo o principal­mente progetti con
prevedibili ritorni, derivanti dalla successi­va gestione.
Infine, sempre in campo economico, per perseguire i dichiarati
obiettivi di sostegno ai settori produttivi principalmente dal lato
dell'offerta, si segnalano gli interventi previsti a sostegno della
ricerca, dello sviluppo e della qualità del settore indu­striale,
per i quali nei Fondi globali sono previsti 12 miliardi nel
triennio.
Voglio segnalare due interventi nell'ambito delle azioni per
l'ammodernamento infrastrutturale della Valle:
- lo sviluppo della rete e soprattutto dei servizi
telematici;
- la realizzazione di un sistema metropolitano tra
Pont-Saint-Martin e Courmayeur finalizzato alla razionalizzazione
dei flussi di traffico esistenti sul nostro territorio.
Per un'azione di valorizzazione del territorio sono previsti
altri interventi:
- in materia di impianti, per i rifiuti nelle loro diverse e
specifi­che configurazioni, le cui realizzazioni dovranno essere
avviate sin dal prossimo anno;
- in materia energetica, per giungere, con la definizione del
Piano energetico regionale, ad una reale e concreta valorizza­zione
di una delle principali risorse naturali della Valle: l'ac­qua. In
questo senso, l'acquisizione delle centrali idroelettriche
dell'ILVA potrà rappresentare il nucleo operativo centrale at­torno
a cui costituire un'offerta locale di energia, fonte di reale
ricchezza futura per le imprese operanti in Valle e per i
Valdo­stani;
- per il rilancio dei complessi termali, ad integrazione di
un'of­ferta turistica che dovrà in futuro essere diversificata,
specia­lizzata, qualificata e coerente con le diverse vocazioni
delle va­rie zone della Valle;
- su questa linea, anche gli interventi per la manutenzione
con­servativa del complesso monumentale di Bard (3 miliardi nel
triennio) rispondono alle necessità di recuperare e valorizzare,
anche al fine di una sua corretta fruizione, il patrimonio
stori­co, artistico e culturale della Valle.
Veniamo infine agli interventi per la comunità, tra i quali si
segnalano:
- nel settore dell'istruzione, le iniziative per la creazione di
una residenza universitaria a Torino, per l'istituzione di una
scuola professionale e agraria, e per la realizzazione della nuova
sede dell'Istituto d'arte;
- in campo culturale, l'istituzione di sedi museali ed
espositive regionali;
- in campo sanitario, la realizzazione di un centro di
riabilita­zione per persone affette da disturbi psichici.
Madame et messieurs les conseillers, nous vivons actuellement,
il est indéniable, l'une des périodes les plus difficiles de ces
vingt dernières années, du fait de la masse de problèmes qui
exigent une solution et surtout des rapides changements en cours
qui ne permettent pas d'affronter ces problèmes par des moyens et
dans des cadres stables et consolidés. De plus, nous avons
l'impression que, dans ce climat, le couple rancoeur-passé
l'emporte sur le couple confiance-avenir.
Il s'agit là, très probablement, d'éléments typiques des phases
de passage des vieux aux nouveaux modèles de gestion,
d'administration, de rapport entre le public et le privé, entre la
politique et la société civile, entre le général et le particulier.
C'est justement pour cela qu'un effort convaincu et généralisé
s'avère nécessaire dans le but de définir un parcours, de penser à
un nouveau décor au centre desquels se retrouvent les intérêts
généraux de la Vallée d'Aoste et de son peuple et qui évoque, pour
notre communauté, un avenir pour que le couple confiance-avenir
soit plus fort que le couple rancoeur-passé. Pour cela, une
contribution responsable de la part de tous est indispensable.
D'abord, de ceux qui doivent répondre de la chose publique et,
ensuite, de tous ceux qui dans différents domaines d'activité et
d'engagement vivent en Vallée d'Aoste et en constituent le
véritable patrimoine. Il n'est pas facile de gouverner le
changement et il est encore plus difficile de gouverner lorsque le
changement est en cours. L'incertitude, la peur de la nouveauté, la
résistance du vieux système: voilà autant d'éléments qui ne
permettent pas toujours d'oeuvrer avec linéarité et continuité
aussi bien dans les choix importants que dans les choix moins
importants.
Toutefois, il existe aussi, et il faut les souligner, les
facteurs positifs qui encouragent le changement et qui permettent
de faire face et de compenser les difficultés. Ils représentent les
bases nécessaires pour aller plus loin. Les défis du nouveau, les
projets, les expériences doivent pousser notre communauté d'une
manière responsable et collective à recomposer les intérêts des
particuliers dans les intérêts généraux, à surmonter les
difficultés actuelles et à penser à l'avenir avec cette confiance
et sérénité, que, aujourd'hui, objectivement, il n'est pas facile à
montrer.
Notre autonomie ne sera pas touchée et sa valeur s'accroîtra
uniquement si notre communauté, dans son ensemble, est en mesure
d'envisager à temps sa place dans le nouveau système qui se
définit, petit à petit, à l'échelon européen et national et qu'elle
oeuvre avec cohérence. Il n'est pas impossible d'en trouver la
voie: la concertation et la participation du peuple au choix sont
un passage fondamental. La connaissance de la consistance réelle
des problèmes, le souci de soumettre à une vérification constante
les décisions prises, le sens de responsabilité de la part de tout
le monde, voilà les moyens pour y aboutir.
Le présent budget est l'occasion pour mettre en oeuvre ces
orientations, pour réaffirmer la volonté du Gouvernement régional
actuel et de cette majorité de maîtriser "le changement dans le
changement", en soutenant ce processus qui voit dans la coexistence
de la concurrence et de la coopération, dans le passage de la
politique de l'assistance à la solidarité, de l'extranéité à la
participation, dans la forte demande de managers provenant du
social, qui voit, dans tout ça, les instances les plus importantes
formulées aussi par notre communauté. Merci.
Président -
Merci, monsieur l'Assesseur.
Si dà atto che alle ore 17,27 assume la Presidenza il
Vicepresi­dente Aloisi, che dalle ore 18,07 l'assume il
Vicepresidente Vié­rin e che dalle ore 18,10 la riassume il
Presidente Francesco Stévenin.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK