Consiglio Regionale della Valle d'Aosta - Oggetto del Consiglio n. 75 del 20 marzo 1970 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
(Nessuna classificazione presente)
Precedente
Successivo
Trascrizione informale del dibattito dell'aula
Oggetto del Consiglio n. 75 del 20 marzo 1970 - Resoconto
OGGETTO N. 75/70 - Votazione di ordine del giorno di fiducia
alla Giunta regionale.
Pollicini (D.C.)
- Signor Presidente, signori
consiglieri, è indubbio che il voto di venerdì scorso sul bilancio
di previsione per il 1970 ha creato all'interno della maggioranza
dei problemi; ha creato pure dei problemi alla Giunta in carica; si
è riunita la Giunta, si sono riuniti i capigruppo, i segretari dei
partiti che reggono questa maggioranza, ed è stato esaminato a
fondo quello che è stato il comportamento della maggioranza in seno
a quest'aula. Ebbene, dopo aver visto sul piano politico il
comportamento, ne è conseguita una risoluzione e cioè, i due voti
che sono mancati alla maggioranza non hanno significato politico;
sono due voti individuali, cosiddetti di franchi tiratori e, per
questo, appunto, non voti politici ma voti singoli. Alla
maggioranza non è venuta meno nessuna forza che la compone; come
tutti i partiti e tutte le maggioranze, vi possono essere delle
frange, delle insoddisfazioni o delle incomprensioni. Ebbene, noi
confidiamo che le incomprensioni che ci sono in tutti i partiti,
quindi anche in quelli di minoranza, siano risolte in senso
positivo, poiché i partiti e i gruppi politici che formano questa
maggioranza hanno riconfermato la validità di questa formula,
direi, andando ancora più avanti, dichiarandosi disponibili a un
allargamento a forze che a questi programmi credono e vogliono
portare avanti.
Quindi, la Giunta non ha perso la maggioranza in quanto ne
conserva la fiducia degli organi statutari, conserva la fiducia dei
gruppi consiliari, conserva la fiducia dei partiti; si dice che la
Giunta avrebbe dovuto dimettersi; il voto di venerdì scorso è un
provvedimento inefficace, dicono i giuristi, e qui ne abbiamo due,
in quanto è un voto paritario - avvocato Caveri avrà poi tutto il
tempo di confutare quello che dico io - inefficace, inefficace in
quanto abbiamo avuto un voto paritario, 16 voti pro, 16 voti contro
e due astenuti. In termini sportivi questa votazione potrebbe
chiamarsi un "no contest", cioè senza risultato, senza risultato
poiché, se per approvare un bilancio occorrono 18 voti, io dico
che, per analogia, per respingere un bilancio, ne occorrerebbero
altrettanti.
D'altra parte i miei colleghi della legislatura precedente mi
hanno ricordato che nel 1966, nonostante un voto negativo del
bilancio, 17 su 33, 17 su 33, la "Giunta del Leone" non ha sentito
il dovere di dimettersi, nonostante che, in quell'epoca, una
componente politica della maggioranza del Leone si era tolta dalla
maggioranza, quindi vi erano veramente i motivi del voto in sé
perché una componente politica aveva denunciato quella maggioranza
e si era messa all'opposizione.
Quindi, mi pare che il problema delle dimissioni sia perlomeno
da sottoporsi a verifica e noi questo lo chiediamo, cioè,
chiediamo, attraverso un ordine del giorno presentato dai
Consiglieri Balestri, Chamonin e dal sottoscritto, la fiducia alla
Giunta, che chiedo sia votata per appello nominale, in quanto,
essendo carente l'istituto della fiducia nel nostro regolamento,
per analogia l'articolo 34 della legge 1953 sulle Regioni a Statuto
ordinario prescrive che la fiducia sia votata per appello
nominale.
Do lettura dell'ordine del giorno:
"Il Consiglio regionale,
visto l'esito della votazione del 13 corrente sulla legge di
approvazione del bilancio di previsione per l'esercizio
1970;
ritenuta la necessità, nell'interesse dell'amministrazione
regionale, di ripresentare la legge stessa all'approvazione del
Consiglio,
conferma la sua piena fiducia alla Giunta".
Milanesio
(P.S.I.)
- È inutile nascondere
l'imbarazzo in cui ciascuno di noi versa; il voto a sorpresa della
trascorsa adunanza sul bilancio di previsione per il 1970 ha
aggiunto nuove e più gravi preoccupazioni sull'operatività di
questa maggioranza e sulle prospettive di durata e di efficienza
che le stanno dinnanzi.
Anche se le motivazioni che hanno spinto i due franchi tiratori
non possono avere, come non hanno, dignità politica alcuna, è bene
riconoscere che il loro voto inconsulto ha determinato, almeno sul
piano dell'aritmetica parlamentare, un risultato politico, non già
un risultato politico positivo, di indicazione, cioè di quale
formula e di quali maggioranze politiche possono esistere in questo
Consiglio, in alternativa all'attuale coalizione di governo. Tale
voto ha bensì determinato un risultato che definirei al negativo,
privando, in un atto politico e amministrativo di capitale
importanza, una maggioranza, appunto, della maggioranza
aritmetica.
Si è tanto discusso in questi giorni se, dopo il voto, si
imponessero, si imponevano le dimissioni della Giunta regionale. Io
ritengo comunque legittimi e altrettanto validi sotto il profilo
della correttezza parlamentare, i due comportamenti ipotizzati,
quello cioè delle dimissioni e quello della ripresentazione
immediata del bilancio, preceduto da una richiesta di fiducia da
parte della Giunta in carica.
Una Giunta regionale, un Governo regionale, ancorché
politicamente travagliati, di fronte al rischio concreto e
imminente della totale paralisi politica e amministrativa della
Regione, conseguenza che può derivare dalla mancata approvazione, a
fine marzo, di un bilancio e, quindi, le considerazioni
sull'esercizio provvisorio hanno un valore ma è limitato, questo
valore, dicevo, in primo luogo, questa Giunta, questo Governo deve,
in primo luogo, avvertire le responsabilità istituzionali che ha
verso gli amministrati, verso l'amministrazione pubblica.
Da queste considerazioni, e non da altre, è scaturita la nostra
opzione per la ripresentazione immediata del bilancio preceduto dal
voto sulla fiducia.
Del resto, noi socialisti riteniamo che, se crisi politica si
aprirà, questa crisi sarà ben più grave di quelle che fino a oggi
hanno travagliato la vita politica della Regione e, quasi
certamente, non potrà più risolversi nell'ambito delle forze che in
questi ultimi anni ne hanno retto le sorti politiche o
amministrative.
Quando una maggioranza presenta sintomi di disgregazione, di
confusione, di immoralità politica da basso impero, perché questo è
il significato da attribuire ai franchi tiratori, all'esistenza dei
franchi tiratori, dopo un ricorso alle verifiche - ne abbiamo fatte
tante - e alle crisi - ne abbiamo fatte anche troppe - se la
fiducia e l'operatività non ritornano, è chiaro che non resta che
dichiarare l'esaurimento di una formula, la fine di una
formula.
Ora, noi socialisti siamo sempre stati leali e solidali fino in
fondo con i nostri alleati, con i nostri interlocutori e, ancorché
preoccupati dei fenomeni negativi di costume politico che ho sopra
elencato, per assolvere un impegno politico e morale preso nei
confronti degli elettori valdostani, voteremo per l'esercizio
provvisorio e voteremo per il bilancio. Siamo rispettosi, e non da
oggi, della democrazia parlamentare e decideremo quindi il nostro
atteggiamento sulla base dei risultati delle votazioni che
seguiranno. Certo è che, se la fiducia non verrà accordata, che se
non verrà approvato il bilancio di previsione, noi socialisti non
resteremo in carica che per il tempo occorrente a scrivere una
lettera di dimissioni.
Caveri
(U.V.)
- L'Assesseur Milanesio, dans sa
déclaration, a démontré de se rendre compte que pratiquement une
crise existe à la Région, comme d'ailleurs à la Ville d'Aoste et à
la capitale.
Parce qu'il a parlé, sans ambages, de ses préoccupations sur
"l'operatività, sur la durée et sur l'efficienza de cette Junte".
C'est une admission très remarquable. D'autre part, l'Assesseur
Milanesio, a dit que, si cette crise se vérifiera, elle sera plus
grave que les précédentes et pourra se résoudre seulement avec
d'autres forces politiques; aussi cette deuxième affirmation est
très remarquable et même, je dirais, très grave.
Et ces deux déclarations constituent le meilleur démenti à la
thèse soutenue par Monsieur Pollicini, de manière que la
contradiction et le conflit entre les deux forces politiques
principales de cette Junte et de la majorité actuelle, la
contradiction ne pourrait être plus flagrante.
Je ne reste pas à faire de la polémique sur le fait que les
démissions de Monsieur Pollicini comme chef de groupe sont
rentrées, cela c'est du détail que, d'autre part, ne nous intéresse
pas.
J'ai entendu que Monsieur Pollicini, pour justifier le fait que
la votation soit ouverte, publique sur le vote de confiance, a
invoqué la loi du 1953 sur les Régions à Statut ordinaire. Or,
là-dessus il y a deux considérations à faire: en premier lieu la
loi du 1963 règle les Régions à Statut ordinaire mais on oublie un
peu trop souvent que la Vallée d'Aoste est une Région à Statut
spécial. Ceci c'est déjà une considération d'ordre juridique. Mais,
à cela je veux ajouter une considération d'ordre politique, et
alors nous savons très bien ceci: nous de l'Union Valdôtaine nous
nous sommes demandés plusieurs fois si c'était plus avantageux pour
les Régions à Statut spécial, et d'une manière plus spécifique pour
la Région de la Vallée d'Aoste, si c'était plus avantageux ou plus
désavantageux, s'il y avait plus d'avantages ou plus de
désavantages, qui pouvaient sortir de l'institution des Régions à
Statut ordinaire et nous avons répondu à cette question dans la
manière suivante: d'un côté l'institution des Régions à Statut
ordinaire est favorable aux Régions à Statut spécial et aussi à la
Vallée d'Aoste par conséquent, pourquoi? Parce que, dans les cas
contraires ces Régions à Statut spécial finiraient par être
considérées comme des "corpi estranei", comme une espèce de cancers
dans le corps de la Nation, comme une exception, et ce serait trop
facile recourir à l'argumentation: "ma perchè voi valdostani volete
un'autonomia speciale, perchè voi valdostani volete una zona
franca, in fondo voi non siete diversi dagli altri abitanti della
penisola". De manière que l'institution des Régions ordinaires
présente un avantage, parce que alors les quatre ou les cinq
Régions à Statut spécial ne sont plus une exception si la
République est devenue un État fondé sur les régions. Alors, côté
avantageux. Mais il y a évidemment un côté désavantageux de
l'institution des Régions ordinaires, pourquoi? Parce que,
évidemment, il y aura la tendance à faire de la loi du 1953 sur les
Régions ordinaires, de faire le "Testo Unico", le Texte Unique sur
les Régions et de là il en sortira une diminution, une diminution
du pouvoir, de la compétence des Régions à Statut spécial et, par
conséquent, aussi de la Vallée d'Aoste.
On dira: "mais c'est impossible, parce que ce sont, le Statut
spécial est une loi constitutionnelle et on ne peut pas abroger une
loi constitutionnelle par une loi ordinaire", mais cela tient
debout jusqu'à un certain point, c'est vrai du point de vue
juridique, mais du point de vue politique ce n'est pas vrai, parce
que nous avons déjà vu que avec des lois ordinaires on a abrogé des
parties du Statut, comme, par exemple, la loi de l'ENEL et, pire
encore, avec la sentence de la Cour constitutionnelle, on a porté
atteinte à une loi constitutionnelle sans que cette loi
constitutionnelle ait été modifiée par les majorités qualifiées du
Sénat de la Chambre des Députés comme il est établi par la
Constitution de la République italienne. Et alors, c'est très
dangereux, pour nous, valdôtains, d'invoquer la loi du 1953, parce
que demain, quand nous dirons nous, en suivant nos intérêts, qu'il
ne faut pas suivre l'application de cette loi pour la Vallée
d'Aoste, on nous répondra à Rome: "ma se siete voi che l'avete
spesso invocata questa legge del 1953? Come fate adesso a opporvi
all'applicazione della legge del 1953 sulle Regioni a Statuto
ordinario, quando voi stessi, più volte l'avete applicata, questa
legge del 1953?". De manière que, le fait d'invoquer l'application
de cette loi du 1953, c'est un délit de lèse autonomie et cela
c'est plus qu'évident.
Le Conseiller Germano a fait remarquer, l'autre jour très à
propos, il me semble dans la Commission qui s'est réunie
avant-hier, que, à propos ici de notre point de cette discussion,
où l'on a osé parler de "no contest" en transportant, en cédant
avant tout à une anglomanie qui est excessive, et en transportant
dans le monde juridique des vocables qui ont une signification
seulement dans le monde sportif, mais alors, je dis, si nous lions,
et l'idée n'est pas à moi, je suis en train de la voler à Monsieur
Germano, mais je la trouve tellement juste que je permets de la
soutenir moi aussi, en lisant simplement l'article 75 du règlement
du Conseil, là où on dit: il risultato della votazione del
Consiglio è proclamato dal Presidente con la seguente formula: "il
Consiglio approva" o "il Consiglio respinge". Il "Consiglio approva
o il Consiglio respinge". I casi sono due, il n'y a pas la formule
moyenne, la formule hermaphrodite; l'hermaphroditisme aujourd'hui
est de mode mais dans le monde juridique il y a encore le sexe
masculin et le sexe féminin: "il Consiglio respinge", de manière
que toutes les théories qui ont été soutenues jusqu'à présent à cet
égard ne tiennent pas debout, et je peux invoquer un précédent, et
ce précédent fait partie d'une décision de Monsieur Montesano,
comme Président du Conseil lorsque il a annoncé, en plus d'une
occasion, en des cas semblables à celui dont nous nous occupons
maintenant, il a annoncé "il Consiglio ha respinto"; il a dit,
Monsieur Montesano, et ici la mémoire d'autres conseillers peut me
soutenir, secourir, entre autre pour la fameuse loi des contrôles
des Communes, il a dit que "le Conseil, il Consiglio ha respinto,
ha respinto la legge sul controllo dei Comuni", il n'a pas dit: "il
Consiglio no contest", de manière que, aussi sur ce point, il n'y a
pas de doutes.
Il y a, cependant, des considérations politiques qui sont plus
importantes et maintenant, si vous permettez, je vous raconte une
petite anecdote. Au temps de Napoléon III, pour décider si la
République française devait devenir un empire, on a fait un
plébiscite et les soldats aussi ont dû voter par oui ou par non,
mais il n'y avait pas de scrutin secret pour les soldats, les
soldats devaient répondre par oui ou par non. Et il y a eu un
colonel, les livres d'histoire nous rappellent le cas d'un colonel,
comandant d'un régiment des grenadiers, qui a réuni le régiment
dans la cour de la caserne sur le garde-à-vous et leur a dit:
"soldats, à présent vous devez voter par oui ou par non s'il faut
instituer l'Empire. Les soldats qui voteront "oui" démontreront
d'être de vrais patriotes français et d'aimer l'empereur. Ceux qui
voteront contre..." et à ce moment le colonel s'est mis à
retrousser ses moustaches, vous savez qu'alors on portait des
moustaches logues comme cela et, en plus, pour les rende plus
"rebeccaie", comme on dit en patois, on employait une pâte
spéciale, et il a dit: "quant à ceux qui voteront "non"...", il a
retroussé ses moustaches et il a fait un grognement, le colonel,
bien plus éloquent que tout son discours. Et les soldats ont
tellement bien appris la leçon qu'à l'unanimité ils ont voté à
faveur de la... je ne dis pas de la confiance de la Junte
régionale, mais à faveur de l'Empire, et il n'est pas nécessaire
d'être des prophètes pour savoir que les Conseillers régionaux,
quand il y aura la votation publique, voteront à faveur.
Mais, à part les historiettes de la petite histoire qui est
parfois plus intéressante et, en tout cas, plus amusante que la
grande histoire des peuples, il y a une autre considération à
faire, et il me semble que de la part de la Junte et de la part
de... je ne sais pas s'il faut dire la majorité, parce qu'on ne
sait plus si elle existe encore cette majorité ou non, mais, en
somme, de la part de la Démocratie Chrétienne, il n'y a aucune
sensibilité en rapport à l'évaluation de la situation politique
actuelle.
Nous avons vu que Monsieur Rumor n'a pas réussi à faire un
gouvernement de centre gauche, Monsieur Moro n'a pas réussi lui non
plus, hier soir Monsieur Fanfani a dû renoncer, parce qu'il a dû
constater qu'il était impossible de faire un gouvernement de centre
gauche, de manière que nous nous trouvons vraiment à la fin, à la
fin d'un régime, nous avons eu le régime purement démochrétien qui
a duré pendant, je ne sais jusqu'au 1960 ou 1962; après nous eûmes
le régime hermaphrodite du centre gauche, qui est en train de
mourir, il est en train de mourir, on ne peut pas nier cela. Et au
lieu, Monsieur Pollicini, je ne veux pas faire une polémique
personnelle avec lui, mais en tout cas, certains démochrétiens on
dirait qu'ils ne s'en aperçoivent pas, et ils ne s'aperçoivent pas
que ce régime est en train de mourir de langueur, d'épuisement, ce
n'est pas une fin tragique, violente, c'est autrefois, je me
rappelle quand je lisais "I miei ricordi" di Massimo d'Azeglio,
quand il parlait de ses parents il disait: "la zia tale era morta
di mal sottile, mia sorella Carolina, è morta di mal sottile" et
moi, j'étais alors un enfant, je me demandais: mais qu'est-ce que
c'est ce "mal sottile". Eh bien, le centre gauche est en train de
mourir du "mal sottile", comme une demoiselle romantique de la
première moitié du XIX siècle. Et de ceci il faut tenir compte;
ceci à Rome. À la Ville d'Aoste le syndic Bondaz a formé une Junte,
mais il lui manque la base parce que le PSI s'est refusé de voter
pour une Junte qui ne soit pas monocolore; ceux du PSU ne veulent
pas en savoir du monocolore, et alors ce soir ils vont discuter,
décider, pour ce soir, et vous l'avez vu sur la Gazzetta del
Popolo, ce grand journal, qui est une espèce du Times du Piémont,
je ne dis pas de l'Italie, du Times du Piémont, et nous avons vu
sur la Gazzetta del Popolo que ce soir on discutera de
l'augmentation des prix. Alors, on ne peut pas voter pour la Junte
ou contre la Junte et il faut renvoyer, parce que le problème de
l'augmentation des prix, regardez que c'est bien plus important. Et
alors il est clair, en base aux déclarations de Monsieur
l'Assesseur Milanesio, qui fait partie de la Junte, il y a la crise
de quelles que soient les votations aujourd'hui, il y a
pratiquement la crise à la Région, qu'il y ait la crise au centre,
ce n'est pas nécessaire de le dire, parce que tout le monde le
sait, il y a la crise à la Ville d'Aoste, donc manifestement nous
nous trouvons devant la fin d'un régime, devant la fin d'un
système, devant la fin d'une coalition et alors, ce n'est pas avec
ces petits jeux, ce n'est pas avec ces petits trucs, ce n'est pas
avec ces petits escamotages des trois arguments portés au Conseil
régional, la votation ouverte la première, l'exercice provisoire,
nous sommes tous d'accord, nous voterons tous à faveur de
l'exercice provisoire, parce que nous ne voulons pas qu'à cause de
ces crises on arrête l'administration, et puis on reporte de
nouveau le bilan, ce bilan qu'on ne pouvait plus reporter au
Conseil, parce qu'il avait été repoussé par le Conseil, comme il
est démontré par l'article 75 de ce règlement du Conseil régional
que Monsieur Montesano dit de vouloir défendre
unguibus
et rostro
, mais nous voyons que l'application change selon
les circonstances.
Et alors, j'ai examiné, ce n'est pas avec les petits trucs des
trois arguments portés à l'ordre du jour qu'on sauve les
situations; la crise existe, la crise est réelle et c'est inutile,
Messieurs, que vous fassiez comme l'autruche, l'autruche qui cache
sa tête dans le sable pour ne pas voir l'ennemi ou le danger.
On a voulu faire une allusion au 1966 je me permets, je ne
parlerai plus de la question qu'il n'y avait que 16 Conseillers
régionaux, comme il a été confirmé par une sentence dernièrement de
la Cour d'Appel de Turin, je dirai seulement ceci, que nous ne
demandions qu'on fasse les élections en Vallée d'Aoste, nous ne
demandions pas de rester vissés aux chaises, nous avons demandé au
Président de la République de faire les élections, de manière que
ce n'est pas vrai que nous étions vissés aux chaises vu que nous
demandions que le peuple valdôtain dise son opinion à l'égard de
cette crise qui existait alors en 1966, comme elle existe
aujourd'hui...
(voce) ...
cela c'est un autre problème.
Dolchi (P.C.I.)
- Signor Presidente, colleghi
Consiglieri, è ovvio, è chiaro che questo argomento è un puro
espediente per rimettere in discussione il bilancio preventivo per
il 1970 così come è stato bocciato dal Consiglio regionale e io non
ripeterò quanto è già stato detto in proposito dal Consigliere
Caveri sul "no contest", in quanto è chiaro che su 34 presenti, la
maggioranza doveva essere 18, i voti conseguiti sono stati 16, due
voti mancavano al conseguimento della maggioranza.
Ecco, vorrei soffermarmi un attimo e richiamare l'attenzione dei
Consiglieri, però, sulla procedura usata per giungere al voto, che
è stato chiamato voto di fiducia o che è stato chiamato anche
mozione di fiducia o verifica.
Ho letto attentamente tutto il regolamento, il regolamento, il
regolamento del Consiglio regionale della Valle d'Aosta e non ho
trovato questa formulazione. C'è la possibilità di presentare una
mozione, la mozione direi quasi, data l'eccezionalità del caso,
poteva essere messa all'odine del giorno con l'urgenza che è stata
richiesta dal Presidente della Giunta e a cui ha acceduto il
Presidente del Consiglio, ma mozione non era perché avremmo dovuto
averla allegata agli atti e, invece, l'allegato A mancava perché,
nei tre argomenti aggiunti abbiamo avuto gli allegati B e C e non
l'allegato A, quindi, non era e non è una mozione, è tutta una
procedura irrituale, tanto è vero che il collega Pollicini l'ha
definita "ordine del giorno", presentata dai Consiglieri Chamonin,
Balestri e Pollicini stesso. Questo ci dovrebbe fare capire che,
per analogia, l'assemblea che è chiamata a votare la fiducia,
normalmente lo fa, questo voto di fiducia, su una esplicita
richiesta nel corso di una discussione di una legge, normalmente,
in seguito alla presentazione di un ordine del giorno, come è
avvenuto questa mattina.
Però, se noi esaminiamo quello che è successo, vediamo che
all'ordine del giorno c'è scritto: "richiesta di votazione della
fiducia della Giunta regionale", quindi i Consiglieri, fino alla
presentazione di questo ordine del giorno che è stato letto dal
collega Pollicini, si trovavano all'oscuro di quello che avrebbero
dovuto fare, cosa che mi sembra contraria a tutte le norme che
prevedono la convocazione e i dibattiti consiliari, all'oscuro, al
buio, cioè all'insegna dell'improvvisazione, quella stessa
improvvisazione, oramai l'abbiamo detto tante volte, che
caratterizza l'amministrazione e il comportamento della ex
maggioranza.
Quindi, come è stato presentato in questo modo irrituale, questo
argomento non meglio identificato, perché neanche i colleghi della
maggioranza che hanno parlato lo hanno definito in modo uguale, uno
l'ha chiamato "verifica", l'altro l'ha chiamato "ordine del
giorno", si è parlato di mozione di sfiducia, ecco, mi sembra che
non fosse presentabile così come nell'ordine del giorno è stato
presentato, non è una mozione, perché se fosse stata una mozione
avrebbe dovuto seguire quello che il regolamento prevede per le
mozioni e, se fosse una mozione, non è in termini, perché i
Consiglieri regionali non ne hanno avuto notizia.
Ecco, ho voluto richiamare all'attenzione del Consiglio questa
procedura irrituale e particolarmente la farei presente al
Presidente dell'Assemblea, perché è un precedente che non è consono
al prestigio del Consiglio regionale, e mi rivolgo al Presidente
che, in più occasioni, ha manifestato il suo desiderio di applicare
imparzialmente il regolamento, però, dove tutto diventa irrituale,
dove tutto questo è irrituale, diventa assolutamente paradossale e
assurdo, è quando il Consigliere Pollicini si richiama all'articolo
34 della legge che regola la vita delle Regioni a Statuto
ordinario. Non dirò quanto ha già detto il collega Consigliere
Caveri, sul pericolo di continuare ad ispirarsi a invocare la legge
che regola la vita delle Regioni a Statuto ordinario, noi che siamo
una Regione a Statuto speciale, ma mi sembra assurdo e, in questo
caso se vale l'analogia, mi richiamo al Presidente del Consiglio,
perché analogia ci sia in tutto e, dato e non concesso che questa
analogia ci possa essere, non può essere limitata al tipo di
votazione cioè, per appello nominale.
E allora, siccome il Consigliere Pollicini non l'ha fatto, mi
permetterò di farlo io, vi leggo l'articolo 34 che è stato invocato
dal Consigliere Pollicini per questo ordine del giorno di fiducia.
Non ci può essere analogia, prima cosa, con la legge che regola le
Regioni a Statuto ordinario, perché l'articolo 34 non parla né di
mozione di fiducia, né di ordini del giorno di fiducia. L'articolo
34 parla di revoca del Presidente della Giunta regionale, della
Giunta regionale o di Assessori e non mi sembra che i presentatori
dell'ordine del giorno chiedano la revoca del Presidente della
Giunta e degli Assessori.
Ma c'è di più, dato e non concesso, una seconda vola, che si
possa interpretare come il contrario della revoca, la richiesta di
fiducia, l'articolo invocato dice: "il Presidente della Giunta
regionale, la Giunta regionale, uno o più Assessori possono essere
revocati dall'ufficio in seguito a mozione sottoscritta da almeno
un terzo dei Consiglieri in carica - e mi sembra che, anche se sono
importanti, i Consiglieri Chamonin, Balestri e Pollicini, non sono
numericamente un terzo dei Consiglieri in carica - mozione da
discutersi dal Consiglio regionale non prima di cinque giorni e
approvata per appello nominale. Ecco l'unica analogia a cui si è
richiamato il Consigliere Pollicini: "a maggioranza assoluta dei
voti dei Consiglieri in carica, presenti almeno due terzi dei
Consiglieri in carica".
Cioè l'articolo 34 a cui si ispira il Consigliere Pollicini, per
non applicare il regolamento del Consiglio regionale della Valle
d'Aosta e sarebbe poi difficile in questo caso applicarlo perché
non prevede la procedura seguita, l'articolo 34, ripeto, della
legge che regola la vita delle Regioni a Statuto ordinario, prevede
una procedura particolare, quindi, se analogia ci deve essere, mi
rivolgo al Presidente del Consiglio, questa analogia deve essere
completa. Uno si ispira a una norma, la ritiene valida, ebbene, la
segue, la segue in tutto e per tutto, non solo per dire che la
votazione deve essere per appello nominale, perché così sta scritto
tra due virgole in un articolo della legge, in un articolo di una
legge che regola le Regioni a Statuto ordinario. Se vogliamo
invocare l'analogia, ebbene, si faccia la mozione, la si faccia
sottoscrivere, la sottoscrivano un terzo dei Consiglieri regionali,
non la si discute prima di cinque giorni, così come prescrive la
legge e, perlomeno, dato e non concesso, ancora una volta, che ci
si possa ispirare alla legge che regola la vita delle Regioni a
Statuto ordinario, almeno si sarà seguita quella norma che regola
questi consessi.
Ecco perché, quindi, l'obiezione formale che è all'inizio del
mio intervento diventa una questione sostanziale: primo, di
applicazione del nostro regolamento, indipendentemente da tutte le
norme che regolano la vita delle Regioni a Statuto ordinario:
secondo, perché questa procedura irrituale, perché non prevista dal
nostro regolamento, non trova neanche posto nell'analogia che si
vorrebbe invocare per le Regioni, applicando la legge per le
Regioni a Statuto ordinario. E, quindi, la conclusione è che questo
argomento, ancora una volta, è un argomento espediente per
respingere il voto negativo dato a questa maggioranza, voto
chiaramente espresso con 16, quando erano necessari 18 voti e,
quindi, palesemente un espediente per evitare, dal punto di vista
formale, quella crisi che è in atto, non solo alla Regione ma anche
al Comune di Aosta.
Ecco, mi sembra che queste considerazioni di carattere formale
abbiano una loro sostanza perché, se applicato il regolamento
regionale, non si arriva a questo voto di fiducia o di sfiducia,
non si capisce bene, se non è possibile l'analogia, è chiaro che
rimane tuttora valido il voto negativo dato al bilancio 1970 dal
Consiglio regionale alcuni giorni fa e che solamente su questo voto
la Giunta regionale doveva trarre le uniche conseguenze che avrebbe
dovuto trarre se fosse stato rispettoso della vita democratica
assembleare, cioè le dimissioni.
Tonino (P.S.I.U.P.)
- Signor Presidente, Signori
Consiglieri, a parte la strana teoria del Consigliere Pollicini di
configurare il Consiglio regionale come una squadra di calcio, io
dico che qui ci troviamo di fronte a una richiesta non solo
irrituale, ma addirittura fuori luogo, il che ci pone degli
interrogativi sulla validità democratica e dell'interpretazione
ambigua della democrazia, che ne fa uso questa Giunta.
Qui si vuole per forza negare il risultato di venerdì scorso,
qui si vuole metter in gioco quel poco di prestigio che ancora può
avere l'Assemblea regionale. Questa Giunta vuole a tutti i costi
mantenere in piedi un castello di carta che è crollato venerdì
scorso: ma allora qui, egregi signori della Giunta ed egregio
signor Pollicini, che parli a nome della maggioranza pur avendo
dato le dimissioni da capogruppo, voi volete beffarci, volete
prenderci per degli inavveduti, volete dimostrare che non è
successo niente; ma, ammesso che otteniate questa fiducia, credete
che le cose possono cambiare? Credete che il vostro voto di fiducia
riesca a modificare e a mantenere in piedi una formula politica,
condannata non solo a parole ma con i fatti? Orbene, alla luce di
questi fattacci, non solo voterò contro la fiducia che ci viene
richiesta per mantenere in piedi un fallimento, ma, addirittura,
condanno questo tipo di interpretazione della democrazia come atto
di ricatto politico verso un'Assemblea che ha già chiaramente detto
quello che pensa di questa Giunta di centro sinistra.
Avete subito una profonda crisi che è durata 8 mesi, vi siete
ricacciati in un'altra crisi più grave ancora. I Consiglieri vi
hanno condannati, per la formula politica fallita e per la vostra
incapacità di interpretare i reali bisogni che si fanno sempre più
pressanti. Volete per forza rimanere in quelle poltrone e allora,
se il buon senso non è più di casa vostra, io mi appello ai Signori
Consiglieri, chiamandoli a osservare il rispetto della volontà
espressa nel Consiglio venerdì scorso.
Le affermazioni fatte poc'anzi dall'Assessore Milanesio,
socialista, dimostrano, contrariamente a quanto da lui espresso,
che la democrazia, la vera democrazia, insegna che, quando un
giocatore viene battuto sull'esercizio più importante della vita
politica e amministrativa della Regione, questo Governo non ha che
una cosa da fare: da dare le dimissioni. Quindi, di qui la mia
meraviglia sull'affermazione di Milanesio che, seppur non ha negato
l'esistenza di una profonda crisi, è ben lungi però
dall'interpretare i doveri e le norme democratiche che dovrebbero
regolare la vita politica e amministrativa della Regione.
Germano (P.C.I.)
- Credo che le considerazioni fatte, sul
piano formale, dal compagno Dolchi siano ineccepibili e questo
scoglio non si possa superare tanto facilmente ma, vedendo anche le
questioni dal punto di vista politico, voi richiedete la fiducia
alla Giunta: è una Giunta che è stata bocciata dal Consiglio, nel
suo documento più importante, che è il bilancio e l'ha fatto
osservare a proposito del "no contest" il Consigliere Caveri, che
nel regolamento l'articolo 75 dice che o si approva o si respinge;
ma andiamo allo Statuto, quello richiamato tante volte dal nostro
Presidente del Consiglio: "Le deliberazioni del Consiglio della
Valle non sono valide - non sono valide - se non è presente la
maggioranza dei suoi componenti - e ci eravamo, eravamo 34 - e se
non sono adottate a maggioranza dei presenti". La maggioranza dei
34 presenti è 18. I voti sono 16, non è valido. 16, cosa c'entra,
l'italiano non è mica una cosa con la quale si gioca, voi dite "no
contest" macché, "no contest" è respinto, macché "no contest",
cos'è questo "no contest"? Sono cose ridicole quelle, non hanno
nessun senso. Ma, a parte la questione, anche questa, che è
formale, la prassi vuole che una Giunta, dal più piccolo Comune
alle Regioni Autonome a Statuto speciale grandi come la Sardegna e
la Sicilia, quando viene respinto il bilancio, danno le
dimissioni.
In Sicilia, nel 1958, abbiamo avuto un voto negativo sul
bilancio, il Governo La Loggia ha dato le dimissioni. Dopo di
allora, sei Governi, sei, oltre a quello di La Loggia, hanno dato
le dimissioni per votazione negativa sul bilancio... sei! Ma vi
cito l'ultimo caso, che è il più interessante, anche perché più
vicino, quello della Sardegna, del dicembre scorso, quattro mesi
fa; il bilancio non è stato bocciato in Consiglio, è stato bocciato
semplicemente in Commissione e la Commissione è consultiva. Cosa è
avvenuto? Ho qui tutti i giornali della Sardegna, non ve li leggo
tutti, vi leggo solo i titoli perché sono istruttivi, i titoli e i
sottotitoli, non è l'Unità, è "La Nuova Sardegna" e "L'Unione
Sarda", non sono nostri, non sono del Partito Comunista: "la crisi
appare ormai inevitabile - bocciato in Commissione il bilancio
della Regione", sottotitolo "approvato un ordine del giorno
presentato dai sardisti - la maggioranza si è spaccata fra
astensioni e voti contrari - introvabile il Segretario regionale
della D.C.". Questo "La Sardegna".
"L'Unione Sarda", invece, dice: "respinto in Commissione il
bilancio della Regione - si profila una grave crisi - probabili le
dimissioni della Giunta - I "ribelli" Roito e Soddu della D.C. ed
Ezenai del P.S.I., si sono astenuti nella votazione decisiva sulla
relazione generale del documento. Convocato l'esecutivo della
Regione e gli organi direttivi del partito di maggioranza. Proposte
immediate sanzioni per l'ennesimo atto di indisciplina dei due
esponenti della sinistra democristiana. La crisi regionale - Il
gruppo D.C. rinvia il giudizio su Roito e Soddu e vota a
maggioranza un plauso alla Giunta Del Rio" - il tentativo che si
sta facendo qui adesso - "Duro il P.S.I. con Ezenai - Provvedimenti
contro i ribelli che hanno provocato la crisi - il direttivo del
gruppo consiliare D.C. ha proposto la sospensione di Soddu e Roito,
anche il P.S.I. intende promuovere sanzioni contro Ezenai. I tre
partiti di maggioranza unanimi nel deplorare quello che viene
definito "un atto di pirateria politica", qui si è detto
"vigliaccata", cose di questo tipo, i termini sono pressappoco
uguali - "previsioni sulla conclusione e sullo svolgimento della
vicenda che paralizza la vita amministrativa dell'isola". E,
infine, il giorno dopo, "la Giunta Del Rio si è dimessa - Si
scatenano lotte furibonde nella D.C. sarda, il direttivo del gruppo
democristiano propone la sospensione di Soddu e Roito, le prime
reazioni degli altri partiti - Una maggioranza fragile è
all'origine della crisi".
Mi pare che siamo vicini, siamo molto vicini alla Sardegna di
tre mesi fa. Quindi, il problema è di non perdere otto mesi come
abbiamo fatto l'altra volta, il problema è di trarre le giuste
conclusioni.
Pollicini si è richiamato al fatto del 1966, ha già detto
l'Avvocato Caveri, non solo mancava il numero legale da parte
vostra, non solo quello che accennavi tu, di una parte, di un
gruppo che aveva lasciato, il gruppo che aveva lasciato ha
dichiarato in aula di aver elaborato il documento e di votare
contro per disciplina di partito, senza alcuna motivazione
politica, senza dire che una qualsiasi parte non andasse bene, solo
disciplina, per ordini ricevuti da Roma. In quella situazione noi
chiedevamo di essere sostituiti entro tre mesi da una Giunta che
venisse fuori da una consultazione popolare. Quindi, la cosa è ben
diversa ed è ben diversa soprattutto perché noi, pazienza, siamo
gli antidemocratici, siamo quelli che vogliono la dittatura, ma
voi, e soprattutto la Giunta, che fa delle grosse filosofie
sull'area democratica, ma soprattutto la Giunta, dico, perché non
hanno riunito i gruppi, è la Giunta che ha deciso di ripresentare
il bilancio, soprattutto la Giunta, come fate a restare lì, ma
allora, cosa serve il voto del Consiglio per voi? Bocciato il
bilancio, lo ripresentate di nuovo un'altra volta, fino a che, per
esaurimento, diremo va bene... ma questa è una farsa della
correttezza democratica, questa è una farsa che deve finire. E mi
piace anche fare una considerazione su quanto ha detto Milanesio,
che vuole mettere a prova l'operatività e l'efficienza della
Giunta. Ma, Milanesio, non sei mica come quelle famose tre scimmie
"non vede, non sente", beh, certo "non parla", questo forse il
paragone non regge bene, perché parlare parla, Milanesio sa quello
che avviene in Consiglio e quello che avviene in Giunta, era
presente quando l'Onorevole Caveri ha illustrato l'ordine del
giorno per quanto riguarda il Presidente della Giunta, che è un
Presidente della Giunta a mezzo tempo o ad un quarto di tempo, lo
sa Milanesio questo.
Io dico, Bordon non si allarmi, a me non interessa quanto
guadagna Bordon, non m'interessa neanche quanto paga di tasse, mi
interessa ai fini dell'Amministrazione, il fatto che Bordon è il
primo Presidente della Giunta che continua a fare la sua
professione, tutti gli altri, e ci sono i verbali, unionisti,
democristiani, hanno sospeso la loro attività professionale e ci
sono i verbali all'ordine. Qui, invece, ci troviamo di fronte al
fatto di una Amministrazione regionale che amministra 20 miliardi,
20 miliardi non sono una cifra qualsiasi, abbiamo 725 dipendenti, 7
assessori e un Presidente della Giunta che è a mezzo tempo, o ad un
quarto di tempo o ad un quinto di tempo, questa è la cosa che
preoccupa Bordon, non il resto, non il resto. Faccio solo un
esempio: martedì scorso era riunito l'Ufficio di Presidenza per
stabilire questo ordine del giorno; sui giornali era apparsa
l'intervista di Bordon, poi smentita, non interessa neanche quello,
il fatto è che l'Ufficio di Presidenza non sapeva se mettere questo
all'ordine del giorno o non metterlo. Allora, cercano Bordon, lo
cercano tutta la mattina, non c'è, non si trova, il Presidente
della Giunta era con l'Ispettore dell'INA che controllavano le
assicurazioni o il loro lavoro, cose che non m'interessano, ma non
era presente, in un momento di crisi, all'Amministrazione
regionale. Questa la realtà delle cose e Milanesio vuole, in questo
modo, una Giunta operativa ed efficiente? Ma siamo ridicoli, siamo
ridicoli, non si può, non si può pensare questo!
Così non si può andare avanti: votate la fiducia, non votate la
fiducia, fate quello che volete, ma bisogna cambiare e bisogna
cambiare qui, come bisogna cambiare in Comune, come bisogna
cambiare a Roma, questa è la realtà della situazione! Perché il
centro sinistra è finito, è franato, è affossato e bisogna cercare
altre strade, bisogna andare a sinistra, bisogna andare incontro
alle esigenze dei lavoratori, bisogna amministrare in modo diverso,
e questo è possibile, si può fare, si può fare se guardiamo alla
situazione politica, non nella gabbia del centro sinistra, ma
guardando alle forze che ci sono in Consiglio, alla possibilità di
utilizzare tutte le forze, soprattutto di sinistra, affondando i
problemi che la gente pone e che vuole che siano risolti. Questa è
la situazione.
Manganoni
(P.C.I.)
- Ho ascoltato la relazione di
Pollicini e quella di Milanesio e ho riscontrato che vi è una certa
divergenza di giudizi. Mentre Pollicini si sforza di manifestare un
certo ottimismo, con un'interpretazione dei fatti singolare,
inesatta e molto personale, Milanesio è meno ottimista. Dice
Milanesio: "è inutile nascondere l'imbarazzo che ognuno di noi...",
aggiunge Milanesio: "in questo caso non resta che dichiarare la
fine di una formula politica". Ebbene, io penso che questa
dichiarazione la si possa fare subito perché, se per il centro
sinistra quella formula politica alla quale penso alludeva
Milanesio è finita, lo dimostrano i fatti, dimostra quello che
avviene a Roma, lo dimostra quello che avviene alla Città di Aosta,
lo dimostra quello che avviene in Consiglio regionale, non solo
oggi ma lo scorso anno l'abbiamo trascorso metà in crisi, Giunta in
crisi, Giunta che non riusciva a fermarsi. Ora, io ho l'impressione
che più che dichiarare la fine di una formula politica, si tratti
di non voler riesumare un cadavere. Io sono del parere che sarebbe
meglio celebrarne le esequie, anziché cercare di risuscitarlo, e
cambiare strada, cambiare via; questa è la soluzione, non altre, le
altre sono dei palliativi che non risolvono niente e che continuano
a trainare la crisi.
Ora, imboccare una nuova strada come? Io voglio dirvi qui tutto
quello che vi dovrebbe essere detto, perché vi è stato detto a suo
tempo, in questo Consiglio, ve l'hanno detto i colleghi che mi
hanno preceduto, io vi cito solamente alcuni fatti.
Innanzitutto ci vuole una rettitudine amministrativa, bisogna
mettere da parte la corruzione, la disonestà, il clientelismo, il
cumulo di cariche, bisogna moralizzare l'Amministrazione regionale.
Secondo: dovete tenere conto delle necessità dei lavoratori, dovete
iniziare quelle riforme in tutti i campi delle attività, sia
economiche che sociali, dovete tirare fuori dalla polvere quei
progetti di legge o proposte di legge che giacciono nei cassetti.
Ve ne cito solo alcune: la legge sugli enti locali, sui contributi
ai Comuni per i piani regolatori, la legge sull'industrializzazione
che da un anno, un anno e mezzo, due anni, dormono e non arrivano
mai in Consiglio. Dovete affrontare seriamente la riforma della
scuola, venendo incontro agli studenti poveri, in modo che la
scuola non sia un privilegio per le famiglie più abbienti ma sia
aperta a tutti, anche ai figli dei poveri, ai figli dei contadini,
ai figli degli operai. Dovete mantenere gli impegni che più volte
avete promesso da quei banchi, di fare una legge sull'integrazione
dei bilanci, dei Comuni, ma non solo del Comune di Aosta, del
Comune di St. Vincent, come avviene oggi, ma di tutti i 74
Comuni.
Non parliamo poi degli altri problemi, la proposta di legge che
dovremmo inviare al Parlamento sul riparto fiscale, sull'attuazione
dello Statuto speciale che sancisce la nostra autonomia, tutti i
problemi che dormono, che voi Giunta fate dormire, insomma, bisogna
cambiare, bisogna cambiare. Io non dico bisogna cambiare la Giunta,
bisogna cambiare gli uomini, bisogna cambiare politica, bisogna
cambiare strada, dovete imboccare la via del rinnovamento, delle
riforme, che non ha voluto e che non ha saputo fare il centro
sinistra, che di sinistra aveva solo il nome ma, di fatto, era una
Giunta di centro destra.
Ora, io non voglio continuare a elencarvi le proprie magagne e
ad additarvi la via nuova che dovete seguire, voglio finire
trattando il problema della votazione, già trattato dai colleghi
che mi hanno preceduto e che io non voglio ripetere, non voglio
ribadire, però voglio attirare l'attenzione dei Consiglieri e della
Giunta e particolarmente del Presidente del Consiglio,
sull'articolo 72 del regolamento, del nuovo regolamento, il quale
dice...
Montesano (P.S.D.I.)
- Il nuovo? Quale nuovo?
Manganoni
(P.C.I.)
- Questo, che è stato approvato
recentemente, a modifica, cioè, che ha modificato il vecchio
regolamento e che è in discussione alla Commissione, ecc.
Montesano (P.S.D.I.)
- Ma non è approvato ancora...
Manganoni
(P.C.I.)
- È in discussione alla
Commissione e dice questo della votazione: "i Consiglieri votano
normalmente per alzata di mano, ovvero, su richiesta di almeno
cinque Consiglieri, per appello nominale o a scrutinio segreto".
Prosegue, secondo comma: "la richiesta di votazione a scrutinio
segreto prevale - ripeto - prevale su qualsiasi richiesta di altro
tipo di votazione".
Montesano (P.S.D.I.)
- Ma lei mi prospetta un regolamento
che non è approvato... non deve fare sentire che c'è un regolamento
il quale, nella dizione che lei dice, non è approvato.
Manganoni
(P.C.I.)
- Esatto, esatto... ma questo
regolamento però le denota l'orientamento della Commissione, perché
la Commissione l'ha approvato. Ora, se la Commissione, nella quale
sono rappresentati tutti i gruppi di questo Consiglio, ha approvato
questo regolamento, che dovrebbe completare l'altro regolamento che
pure dice: "i Consiglieri votano normalmente per alzata di mano,
ovvero, su richiesta di almeno cinque Consiglieri, per appello
nominale o a scrutinio segreto". Ora, siccome questo poteva forse
prestarsi a varie interpretazioni, cosa ha pensato la Commissione?
Di chiarire una volta e per sempre, e questo l'articolo 72 lo
chiarisce, il prevalere su qualsiasi altra richiesta di altro tipo,
della votazione segreta.
Pertanto noi, cinque consiglieri del mio gruppo, chiediamo la
votazione segreta in base all'articolo 66 e in base all'articolo
72... non è approvato dal Consiglio ed è esatto, che però... che
però denota l'orientamento del Consiglio, perché, ripeto, erano
presenti in Commissione, che l'anno approvato, tutti i gruppi
consiliari.
Quindi, se si passa ai voti, logico, perché se non si passa ai
voti la questione è chiusa. E io, su questo, voglio richiamare il
Presidente del Consiglio alle sue responsabilità.
Montesano (P.S.D.I.)
- Ora, chiedo scusa al Consiglio e
ai Consiglieri che hanno chiesto prima la parola, per precisare,
assumendomi tutte le responsabilità, che un regolamento all'esame
delle Commissioni non è valido, non è valido, sia messo a verbale,
fino a quando il Consiglio non l'approva. Quindi, il richiamo di
Manganoni è un richiamo indicativo, però non è un richiamo
tassativo per l'applicazione della norma, in quanto la norma non è
stata approvata dal Consiglio. Sia messo a verbale.
In più devo aggiungere che il regolamento del Consiglio
regionale della Valle d'Aosta, ho l'impressione che una volta sia
fatto d'acciaio, qualche altra volta è fatto di caucciù, a seconda
delle esigenze da una parte e dall'altra, che si vogliono portare
avanti. Io cerco di tenere una linea mediana andando, quando è
possibile, incontro alle esigenze del Consiglio stesso e, in questo
caso, ho preso la piena responsabilità dell'azione procedurale,
convocando d'urgenza l'Ufficio di Presidenza ed esprimendo
all'Ufficio di Presidenza qual è l'azione del Presidente in questo
caso.
Quindi, perciò, io chiedo ai Consiglieri la piena consapevolezza
di quello che chiedono e di quello che il Presidente può
accogliere, a noma di regolamento, però io devo ripetere ancora
che, se c'è un regolamento da applicare, questo regolamento è
quello approvato dal Consiglio e tutt'ora in vigore. Non vale
assolutamente la pena richiamare delle norme che sono ancora
all'esame delle Commissioni, anche se la Commissione ha dato il suo
parere, che però possono essere, come parecchie saranno, modificate
in sede di Consiglio regionale.
Detto questo, diamo la parola al Consigliere Pedrini.
Pedrini
(P.L.I.)
- Signor Presidente, Signori
Consiglieri, per primo mi duole constatare l'assenza di due
socialisti... ci siete, meno male, che almeno uno è già passato sui
banchi dei Consiglieri, si vede che prevede la fine di questa
Giunta e quindi gli do atto e lo ringrazio di questa perspicacia,
perché, evidentemente, ci sono varie considerazioni da fare e
tutte, mi si creda, veramente pesanti.
Ci ritroviamo, se così si vuole dire, a qualche anno addietro,
quando i Consiglieri e la Giunta unioncomunista non avevano
l'intenzione di lasciare i posti che avevano occupato. Però vi è
una sostanziale differenza da allora a oggi e la considerazione che
viene logica farsi è che gli unioncomunisti misero del fil di
ferro, però lo misero pubblicamente, perché noi Liberali diamo atto
quando qualcuno fa le cose alla luce del sole e bisogna anche dare
atto che qualcuno è finito in galera e ha pagato di persona. Qua,
invece, siamo più o meno nella identica, esatta situazione, ma,
invece del fil di ferro, si vuole adoperare la vaselina, invece di
qualcuno che finisca in galera, si vuole ritornare a rimanere a
quei posti di comando che oggi si hanno. Questo, non dicendo
onestamente in questa sala che 16 contro 16 fanno sempre 16 contro
16, ma non si è mai aggiunto, nemmeno da parte vostra, che vi erano
state due astensioni da parte liberale e le due astensioni erano
state motivate molto chiaramente perché era stato detto che
l'astensione può essere fatta in senso benevolo o in senso negativo
e noi l'avevamo fatta in senso negativo. Quindi, pertanto, era da
considerarsi 18 contro 16, siccome parliamo tanto di morale.
È triste dover dire queste cose a una Giunta che noi, più volte,
coscientemente abbiamo appoggiato. E la mia frase all'amico Bordon,
che comunque rimane un amico, dell'altra sera in cui gli dissi: "ex
Presidente Bordon, per me è ancora valida in questo momento, perché
non si è mai vista, e mi sono preso la briga anche di informarmi
presso l'Ufficio legislativo a Roma del nostro partito, non si è
mai vista una Giunta che, biffata, bocciata in questa maniera,
abbia avuto il toupet e la faccia tosta e il coraggio di
ripresentarsi a chiedere un voto che non poteva fare, proprio su
quel piano morale che essi dicono ai franchi tiratori".
Perché qua, o la morale è solo da una parte, o è solo
dall'altra, o vale per tutti e due.
E mi voglio richiamare, per un momento, a quello che ha detto il
Consigliere Germano, ribadito dal Consigliere Manganoni. Noi, che
siamo stati i lebbrosi di questo centro sinistra, noi siamo
dell'avviso che, effettivamente, bisogna cambiare anche perché, a
un dato punto, ci accorgiamo che quei laici socialisti, a forza di
cadreghini e di prebende, e questo non solo in Valle d'Aosta e ne
abbiamo esempi palmari, possiamo fare nomi e tutti li conosciamo,
tutti i cittadini della Valle d'Aosta li conoscono, questi laici,
della loro laicità non hanno tenuto o mantenuto proprio più nulla.
Ed è vero, quando qualcuno dice, se ti lasci abbracciare dalla
Democrazia Cristiana, ti ritroverai stritolato; bacio della morte
o... lo vediamo perché al Partito Socialista proprio sta succedendo
questo e nessuno mi può smentire perché è una realtà immediata,
imminente di oggi e quindi mi si consenta, quale liberale, di
stupirmi veramente di questa mancanza di laicità, di questa
mancanza di senso dello Stato che i socialisti non hanno mai avuto,
forse perché non sono mai stati al Governo. Sono scusabili solo per
quel motivo ma, evidentemente, da quando ci sono arrivati, si sono
buttati all'assalto della greppia con una voracità tale che nessun
altro tipo li ha mai battuti da che mondo è mondo e, su questo
anche, nessuno mi può smentire. Ma pensavo che su questo fatto, su
questa votazione perlomeno i socialisti si sarebbero ricordati di
quelli che combatterono sulle barricate veramente a difesa dei
lavoratori, come essi a ogni piè sospinto dicono, accomunati in
questo dai comunisti, e almeno avrebbero avuto il coraggio morale
di dire a questa Giunta: "noi non ci stiamo più, noi socialisti ci
dimettiamo e poi la Democrazia Cristiana faccia quello che vuole,
non ha alcuna importanza".
Il Consigliere Germano, e mi richiamo a quanto prima diceva,
appunto, che bisogna cambiare, e bisogna cambiare andando più a
sinistra, andando verso quella che lui ha definito non vera ma
dittatura comunista; e anche noi diciamo, bisogna cambiare ma non
in quella maniera, non su quella strada; e su questo mi permetto
proprio di richiamare la vostra attenzione sul fatto che non sono
stati certamente i comunisti, non sono stati certamente la sinistra
italiana, in quel momento legata a doppio fil di ferro con il
Partito Socialista, non è stato sicuramente Togliatti, Ministro
della Giustizia, ad aver rifatto l'Italia da una guerra perduta.
Sono stati proprio i liberali, con il quadriparito, sono stati
proprio quei liberali che hanno ridato veramente una ossatura
all'Italia, è stato proprio quell'Einaudi, e di fronte a questo
nome penso che nessuno abbia nulla da eccepire, proprio
quell'Einaudi che ha ridato quella stabilità economica e
finanziaria all'Italia, per cui i lavoratori, a cui spesso ci si
richiama per farli scioperare, hanno potuto godere di quel
benessere immediato che poteva essere il pezzo di pane e che anche
noi liberali, oggi, desideriamo sia portato al più possibile della
Scala economica e finanziaria. Non già per distruggere l'Italia,
come vuole qualcuno, ma bensì per rinforzarla della sua ossatura
finanziaria e normale.
Avevamo perso una guerra e il Partito Liberale, anche allora,
siamo stati dei piccoli pesciolini; demmo alla Democrazia Cristiana
tutto il nostro appoggio, voi vi ricordate perfettamente, non
abbiamo perso nessun posto, non parliamo qua in Valle d'Aosta, al
Casinò, ecc., come hanno fatto i socialisti che, a ogni piè
sospinto, all'Assessorato ai Lavori Pubblici, retto dall'amico
Colombo, che allora fece entrare legioni, addirittura, di attivisti
socialisti o cose del genere, no, non ci vogliamo richiamare a
questo, ma vogliamo richiamarci soltanto a una cosa che non abbiamo
fatto, in quel periodo in cui eravamo determinanti, incetta di
posti di sottogoverno, non abbiamo nominato Presidenti di aziende
autonome nelle grandi città d'Italia, non abbiamo voluto enti o
altro, ci siamo soltanto messi a lavorare e abbiamo riportato, e
questa è la storia e nessuno lo può smentire, abbiamo riportato
l'Italia a quella solidità economica e finanziaria su cui oggi,
ancora oggi, i socialisti e il centro sinistra proprio si
mantengono. Questa è la realtà di fatto che nessuno può smentire,
se non con parole roboanti che, stringendo, alla fine non hanno
nessun succo e sono come lo stringere e lo spremere una rapa.
È evidente che, dopo queste constatazioni, poi ci richiamiamo
proprio allo spirito morale di questa Giunta, noi vorremmo che
questa Giunta, da sola, chiedesse la sospensione di questa seduta
per cinque minuti e, riunita, ritornasse in aula dopo a dire che
"ci siamo dimessi". È inconcepibile, in un clima democratico, che
la Giunta si ripresenti per un voto di fiducia, quando questo voto
di fiducia non l'ha più avuto venerdì scorso! Errore tecnico o no,
io concordo con Milanesio quando egli dice che è dubbioso, ed è su
questo dubbio che io chiedo a Milanesio, proprio per quella laicità
che ci unisce, che mediti un momento se è morale quello che sta
facendo, mantenendo un posto di Assessore, quando questo consesso
ha biffato lui e tutti i suoi colleghi di Giunta.
Bordon (D.C.)
- Non so dove cominciare. Vediamo un po'
che cosa si può tirare fuori per contestare tranquillamente, e non
con i toni drammatici che abbiamo sentito testé, le accuse che ci
sono state rivolte da tutte le parti. Piacerebbe anche a me, amici,
specialmente perché è a voi che mi rivolgo, piacerebbe anche a me
che fosse possibile presentarmi qui con il compito scritto a casa,
dopo averci pensato su per diverse sere e notti e qui leggermi
quella relazione, preoccupandomi soltanto di fare una determinata
tonalità più o meno forte, in certi punti piuttosto che in altri. A
me questo non è permesso e mi trovo veramente handicappato perché
non è facile rispondere così a spron battuto, alle numerose
osservazioni che si sono state fatte.
Bene, incomincerò a dire, innanzitutto, che, signori avversari e
amici politici, quando noi ci siamo presentati qui stamane,
certamente non ci aspettavamo il vostro plauso, questo è poco ma
sicuro. È normale, questo è poco ma sicuro. In linea di massima
siamo qui eletti, voi per fare la vostra parte, noi per fare la
nostra, addirittura fra qualche Consigliere presente qualcuno è
addirittura pagato per fare questa parte, quindi non ha da
preoccuparsi di fare altre professioni, forse pagato in rubli russi
o in franchi francesi, ma noi questo non lo possiamo fare e,
quindi, andiamo avanti con la massima calma e la massima
tranquillità. Come però noi non ci aspettavamo il vostro plauso e
la vostra approvazione, è indubbio che neanche voi dovevate
aspettare la nostra acquiescenza a questa vostra impostazione,
perché io ho capito, in linea di massima, dopo averlo sentito dire
tante volte un po' da tutti, che per essere rituali, qui dentro, e
non essere irrituali, l'unica cosa che dovremmo fare noi della
maggioranza sarebbe quella di scendere, di farvi un bellissimo
inchino e di dirvi: "signori, accomodatevi al posto, al banco di
Governo perché noi ve lo cediamo". Voi capite già, e non ci avete
mai pensato, che noi avremmo fatto questo, perché vedete, la
differenza è soltanto questa: noi qui dentro ci siamo preoccupati
di una sola cosa, ci siamo preoccupati innanzitutto di non fare
delle illegalità, innanzitutto per non mettere in difficoltà il
Presidente del Consiglio, che si è sempre dimostrato, attraverso
questi anni, uomo veramente ligio a tutto ciò che è legge, a ciò
che è regolamento e questo, checché se ne dica, bisogna dargliene
atto. Ma oltre a questa legalità, noi ci siamo preoccupati di
pensare a quei 25, 26.000 voti che avevamo avuto dietro la nostra
schiena, voti di fiducia, ci siamo preoccupati di vedere questo
famoso centro sinistra di cui parla l'amico Manganoni, quando dice
che noi vogliamo riesumare un cadavere, ma nel 1968, se non
sbaglio, nelle ultime elezioni regionali, a me pare che questo
centro sinistra abbia riscosso una larga simpatia e fiducia in
quanto che qui dentro, in quel momento, noi vedemmo diminuire di
non poco i voti dei comunisti e di altri partiti ancora, e noi su
questo punto abbiamo sempre agito e abbiamo sempre cercato di
seguire una retta via, cercando di fare l'interesse
dell'Amministrazione regionale. È logico che dai banchi
dell'opposizione venga fuori un po' tutto quello che voi vi siete
sentiti dire come, per esempio, io parto dall'amico Pedrini che,
con la sua voce tonante cerca di convincerci su determinate
decisioni che noi dovremmo prendere. E allora diremo all'amico
Pedrini che hai fatto bene a dirlo ma non credere che noi lo
attuiamo, perché, se avessimo dovuto seguire sempre i tuoi
consigli, forse saremmo anche andati bene, ma qui ce ne stai dando
uno veramente sballato e quindi ci devi perdonare.
Ecco, vedete, per esempio, speravo in un certo momento,
finalmente, che poi l'amico Milanesio e altri non dovessero più
chiedere delle verifiche alla Democrazia Cristiana per i voti di
Pedrini, perché è indubbio che questi non ci sono, però speravo
anche che dall'altra parte del banco si dicesse: "ma noi non
vogliamo che tu confluisca con noi nei voti, perché i tuoi voti,
come non vanno bene per quelli, non dovrebbero andare"... Stai
tranquillo che, se glieli dai, li perdono, guarda, qualunque cosa
ti dicono, di questo non ti preoccupare perché, effettivamente,
vedrai che non si tratta più di voti di destra o no, si tratta
sempre e soltanto di voti per fare una maggioranza. Un'altra cosa,
e questa la dico con maggiore tristezza, e questo sì, vedete,
l'altro giorno qui, venerdì scorso, quindi alla distanza di sei
giorni, non sono molti, c'è stato, si è avuto un risultato
elettorale che, in linea di massima, era, se non proprio previsto
da tutti noi della maggioranza, perché, insomma, non potevamo
concepire una cosa simile, come non la concepiamo oggi, ma si
sentiva nell'aria, per cui avevamo già assistito a degli attacchi
personali, avevamo già visto come si ponevano i problemi e, quindi,
in linea di massima, ci si aspettava qualcosa.
Però io sono un uomo di buona fede, sono un illuso e allora
vorrei dirvi, innanzitutto, che abbiamo esaminato subito,
attentamente, il risultato di quel voto e ripeto quello che hanno
già detto i nostri amici: intenzione di dimissionare
immediatamente. Notate che le dimissioni potevano comportare
ugualmente un esercizio provvisorio ma, tenuto conto che già era
stato convocato un Consiglio regionale il giorno 20 ed è
precisamente oggi,  noi non ci siamo preoccupati di tutte le
vostre accuse, perché abbiamo capito che voi avevate veramente
fretta di cacciarci via da qui, perché voi vi siete trovati due
voti in più, che ve li aspettavate forse, perché non vorrei neanche
pensare troppo che ve li aspettavate troppo, perché se no sarebbe
enorme, perché si potrebbero pensare anche a delle collusioni che
noi non vogliamo ammettere. Però, vi dico che abbiamo esaminato
attentamente questo voto e ne siamo venuti fuori dicendo, alla
distanza di sei giorni, signori, noi rivedremo tutto questo
problema, perché, illusi come siamo, e questo ce lo dovete pure
concedere, noi pensiamo che ci siano dei franchi tiratori e questo
noi abbiamo fatto. Noi non possiamo concepire che fra i 18 ci siano
i due franchi tiratori, voi ci direte che siamo matti, ci
prenderete in giro, ci riderete sul muso, ma noi su questo punto vi
lasciamo fare tutto quello che volete e abbiamo esaminato questi
voti. Ebbene, abbiamo incominciato a pensare che potevano essere
due voti sbagliati, due voti errati. In questa sala si è già votato
erroneamente; io so che ci sono già stati dei Consiglieri che si
sono sbagliati a votare; ebbene, lasciateci cullare, l'unica
speranza e l'unica illusione che ancora ci facciamo, lasciateci
cullare in questa speranza, perché d'altronde, voi sorridete così
largamente, ma voi non avreste proprio nessun merito in questa
votazione, perché sarebbe proprio stato tutto merito di questi
nostri franchi tiratori che voi, ovviamente, oggi difendete perché
avete l'interesse di difenderli, difatti abbiamo sentito la
perorazione di Germano che cerca il Segretario della Democrazia
Cristiana della Sardegna, io mi auguro che lo abbiano già trovato,
se no partiremmo noi due ad andarlo a cercare. Germano, che viene
qui e parla di ribelli, perché noi qui, lo leggiamo dai loro
giornali, noi qui, con la fiducia alla Giunta, noi stiamo per
intimidire i nostri amici. Ma noi non abbiamo l'abitudine di
intimidire nessuno. Voi, quando avete avuto le minime contestazioni
nel vostro partito, cominciando da quelli del Manifesto, li avete
messi elegantemente alla porta, quindi, abbiate pazienza, ma noi
non siamo qui per intimidire nessuno, noi siamo qui per dirvi,
tanto più che Germano ha fatto dei nomi, dice: "ci sono dei
provvedimenti a carico di queste persone A, B, C". Ma noi non
pensiamo neanche lontanamente a questo A, B, C, noi pensiamo che la
coscienza di ognuno di quelli che vota qui dentro sia tale da
suggerire il modo migliore per esprimere il voto e per portare
avanti una compagine nella quale si erano immessi e nella quale
sono legati. Quindi noi pensiamo che, se c'è stato un errore,
questo errore può essere riparato. Ma, d'altronde, vi diciamo anche
che, se qualora, come hanno detto i miei predecessori, forse più
precisi di quanto posso essere io, hanno detto, a un certo momento,
potrebbero essere delle votazioni personali, ecco perché noi
abbiamo chiesto la fiducia alla Giunta, perché noi vi diciamo,
signori avversari politici, che voi potete battervi contro il
centro sinistra, ne avete ragione, sempre che quei voti lì siano di
due franchi tiratori, che l'hanno voluto, ma la nostra formula voi
non l'avete demolita per niente, perché io mi dico oggi e lo dico
con tristezza, qualora questi due franchi tiratori l'avessero fatto
volontariamente, sentano che cose sono venute fuori da quei banchi
dell'opposizione e meditino molto, perché questo ha voluto dire, se
l'hanno fatto volutamente, portare lo scompiglio in tutta
l'Amministrazione regionale, ha voluto dire, dare nelle mani del
Partito Comunista e di altri, quello che avevano perso per regolare
voto elettorale, palese, non per un voto nascosto. E allora, io mi
auguro proprio che questa meditazione venga fuori. Ma aggiungerò
dell'altro, perché noi oggi ci siamo presentati qui, insomma, lo
avete detto voi che, se c'è l'esercizio provvisorio di un mese,
l'attività economica, amministrativa della Regione è completamente
ferma, non si riesce più a fare niente, con una conseguente crisi
economica della Regione che io vi lascio immaginare, perché sono
miliardi e miliardi, se non sbaglio circa uno, uno e mezzo, che la
Regione emette mensilmente. Allora, arrivati a questo punto, noi ci
siamo chiesti, non è questione di un mese o non di un mese, noi
siamo pronti a dimissionare qui non appena avremo avuto l'esito, il
secondo esito su quel bilancio che voi dite bocciato, ma su questo
ognuno ha le sue idee e le sue idee sono opinabili; difatti, lo
sentiamo oggi qui, sentiamo oggi qui che, in quest'aula, si difende
il bilancio di previsione del 1966: ma venerdì scorso noi che cosa
abbiamo avuto come votazione? Noi abbiamo avuto la soddisfazione di
vedere votare 29 articoli di seguito, palesemente, quindi tutti
quanti 18 voti a sedici; fino a questa prova, ritengo che era più
che sicuro che questo bilancio fosse passato; l'unica votazione
segreta, ed è questa la vostra forza, voi siete veramente in gamba,
amici comunisti, perché nei vostri paesi, voi, non lasciate votare,
qui da noi, invece, siete dei cannoni...
(voce:
...il più
piccolo...
) ...
sì, sono il più piccolo, anzi, mi diverto a
dirvi queste cose qui perché, vedi, basterebbe tirare fuori i
ritagli dei giornali, ma non abbiamo più bisogno di tirare fuori
questi ritagli di giornale, la popolazione italiana, il popolo
italiano queste cose qui le sa, noi qui vi diciamo che siete
veramente abili, perché, per esempio, Manganoni, avete visto come è
corso immediatamente al riparo di dire, signori, siamo in cinque,
vi chiediamo la votazione segreta, perché a votazione palese non
dovrebbe passare. Ma noi ci opporremo a questa votazione segreta
perché non è una cosa regolare, perché vi diciamo che la fiducia
che abbiamo chiesto, come dappertutto, deve essere data con voto
palese; poi, naturalmente, se qualcuno si sbaglierà un'altra volta
nella votazione segreta, noi vi garantiamo che non abbiamo nessuna
preoccupazione.
Vedete, la differenza tra voi e noi è stata fatta prima; noi con
16 a 16 riteniamo che questa legge sia rimasta in sospeso e,
quindi, la si debba riproporre al più presto, nell'interesse della
popolazione valdostana, perché se noi non facessimo questo ed entro
il mese di aprile non dovessimo risolvere la crisi, signori, voi lo
sapete meglio di me che, qui dentro, noi ci avvieremmo a una lunga
stasi di inoperosità, come ha fatto cenno l'amico Milanesio e,
probabilmente, noi perderemmo forse anche un anno amministrativo,
ma questo ce lo diranno dopo, ce lo diranno i fatti, ma nel modo
più assoluto noi questo lo abbiamo portato perché riteniamo che,
effettivamente, 16 a 16 la legge, sia stata inefficace la
votazione. Perché inefficace? Perché si è detto prima: non è
passata. Benissimo, però nessuno mi vieta di ripresentarla e di
ripresentarla in un lasso di tempo brevissimo come quello che
abbiamo fatto noi, di sei giorni, dal 14 al 20 dello stesso mese.
Naturalmente, interpretazioni varie.
Qui mi si è risposto che la deliberazione del 1966 non era da
paragonarsi a questa. Lo credo che non era da paragonarsi a questa,
perché, in quell'occasione, quella legge era proprio stata
bocciata, perché noi eravamo, in quel momento, 33 consiglieri;
ebbene, se lei va a leggere la legge, mi sembra, Consigliere
Caveri, la delibera che lei ha ricordato, ma in quel momento su 33
la maggioranza era 17, perché la maggioranza, metà più uno, 16 più
uno fa 17, e contro quella legge ci furono 17 voti contrari e
sedici a favore; naturalmente, io vi dico adesso, perché non avete
dimissionato? Fa ridere, soltanto io vi voglio dire di più, che non
solo non avete dimissionato, ma avete fatto una cosa che noi
certamente non faremo, noi certamente oggi, dopo la votazione del
bilancio, anche con esito negativo, non metteremo il fil di ferro
alla porta sotto, come bene ha ricordato Pedrini, e vorrei dirvi di
più che, per quanto mi concerne personalmente, grazie proprio a
quell'attività che non si possono lasciare con la sicurezza, che ci
sono in certe attività politiche, per quanto mi concerne
personalmente, non avrò bisogno di commissari di pubblica sicurezza
che vengano nel mio ufficio per dirmi che devo sgomberare e non
prenderò certamente né il montacarichi né l'ascensore che va nel
garage per andarmene, scenderò le scale della Regione, come le ho
salite, tranquillamente, perché riterremo di aver fatto tutto il
nostro dovere con la massima tranquillità.
Naturalmente, queste sono polemiche, lasciano il tempo che
trovano, servono perché risultino a verbale e per chi ci ascolta,
sono discussioni dialettiche di minore o maggiore efficacia, ma io
chiedo soltanto di rimanere al sodo. Io vi dico che questa Giunta,
appena riunitasi venerdì, ha esaminato la possibilità di
dimissionare. Era un po' l'intenzione di tutti, con la calma, con
attenzione, si è riunita di nuovo sabato mattina e, dopo una notte
di ripensamento, tenuto conto che la futura riunione del Consiglio
regionale era stata già fissata e convocata per il 20, ha esaminato
la questione dicendo: che noi non ritenevamo che questi voti
fossero politici e vi sono, e questo vi è stato detto; non
ritenevamo nel modo più assoluto che questi voti fossero contro il
bilancio, perché, come vi dico, abbiamo votato 29 articoli per
alzata di mano, quindi bisogna che queste persone si siano per
forza sbagliate, perché dovremmo fare delle considerazioni su di
loro che io, come amico di partito, mi rifiuto di fare.
Faranno poi gli elettori, faranno poi gli altri, quando sarà il
momento e in base ai risultati che si otterranno, ma questo è il
motivo per il quale noi abbiamo chiesto la fiducia e ci siamo
permessi di ripresentarvi qui il bilancio, naturalmente mi
riferisco all'intervento del Consigliere Caveri. Quando si parla
della legge del 1953 sulle regioni a Statuto ordinario, io non sono
un avvocato, cerco di consigliarmi col mio amico Paviolo che voi
avete portato molte volte in questo Consiglio a mo' di esempio,
ebbene, anche noi abbiamo telefonato negli uffici come ha fatto
l'amico Pedrini e abbiamo chiesto i soliti consigli per vedere un
po' come era questa situazione.
Ebbene, il pericolo paventato dal Consigliere Caveri per la
legge del 1953, che potrebbe domani arrecare danno alle Regioni a
Statuto speciale, non vi deve preoccupare, non vi deve preoccupare
per questo semplicissimo motivo, che si prende per analogia questa
disposizione, in quanto la legge per la Regione a Statuto speciale
della Valle d'Aosta, questo non contempla; quindi non si parli qui
di provvedimenti, come è stato elencato, che potremmo creare dei
precedenti di dire: "ma voi avete fissato il '53, ve ne siete
serviti e, pertanto, voi adesso non avete diritto a zona franca,
ecc...". Insomma, questo è voler dire che Annibale è alle porte e
Annibale alle porte non è. Naturalmente si potrebbe continuare, ho
cercato di riassumere un po' quello che ha pensato la Giunta e
chiedo che, effettivamente, signor Presidente del Consiglio, appena
possibile, sia messa ai voti questa fiducia perché noi ritenevamo
che, se viene a mancare la fiducia alla Giunta regionale,
addirittura neanche più l'esercizio provvisorio dovrebbe andare
avanti, perché se non c'è fiducia nella Giunta, neanche per quel
mese lì dovrebbe avere la possibilità di amministrarlo, perché la
fiducia o c'è o non c'è, non c'è la fiducia per un mese o per sei
mesi.
La preoccupazione che ho dovuto constatare, naturalmente, è
questa: un'enorme preoccupazione e questo gioca tutto a nostro
merito e a nostro vantaggio, la preoccupazione da parte vostra di
vedere rimettere di nuovo a votazione questo bilancio. Questo
l'abbiamo constatato con profondo piacere, perché, effettivamente,
temete anche voi, perché merito non ne avete voi, che, se si
rimette a votazione, come si può avere l'esito negativo ancora una
volta, lo si potrebbe avere positivo, pertanto tutto quello che è
stato detto, la riesumazione di cadaveri, ecc. scomparirebbe tutto.
Quindi io mi auguro, ma tengo a confermarlo, che, qualora in
seguito alle votazioni negative del bilancio che si dovessero
verificare, nel modo più assoluto vi dimostreremo che non siamo
attaccati alle poltrone, come dice Tonino, ma non rimarremo un'ora
di più qui dentro di quello che è necessario.
Savioz
(P.C.I.)
- Io avrei voluto parlare prima di
Bordon, comunque, non ha importanza. Vorrei limitarmi a fare alcune
considerazioni che si fanno in quest'aula ma che, soprattutto, si
fanno fuori, nel seno, diciamo, della popolazione valdostana e sono
delle considerazioni piuttosto amare, amare nel senso che, in mezzo
alla gente, circola insistentemente la voce, e la considerazione è
questa: alla Regione si stanno facendo gli interessi di carattere
personale e si dimenticano sostanzialmente gli interessi di
carattere generale; e viene fuori tutta una serie di elenchi, di
prebende, di sottobosco, di vari posti, di incarichi, di
Consiglieri che percepiscono milioni all'anno e via di questo passo
qui.
Io ho sentito, ho sentito il Consigliere Pollicini che dice:
"abbiamo esaminato a fondo", io non so che cosa abbiate esaminato a
fondo, non lo so, perché questo lo sapete voi, ma penso che avrete
esaminato a fondo quello che si dice in mezzo al popolo valdostano,
le osservazioni che l'uomo della strada fa ogni giorno, le
considerazioni più amare, non so, la prospettiva per la nostra
Regione è indubbiamente una prospettiva poco felice, tenuto conto
di quello che avviene in campo nazionale, tenuto conto di quello
che avviene qui, in casa nostra. Non sono certamente più i Consigli
regionali del primo decennio, del secondo decennio, siamo ormai al
terzo decennio e abbiamo una situazione in campo regionale
pesantissima, confusa, senza prospettive.
Pensavo così, incidentalmente, mentre lei parlava, che ad Aosta,
all'Ospedale Mauriziano, ultimamente è entrato in funzione un
centro di rianimazione e pensavo proprio a lei, dicevo, guarda, può
darsi che pensi di prendere il centro sinistra e di portarlo
all'Ospedale Mauriziano, per una certa rianimazione e sono convinto
che ce n'è un'estrema necessità, benché sull'esito ho tutti i miei
dubbi. Ho sentito che ha fatto un riferimento al 1966; ebbene, mi
dispiace proprio che lei abbia fatto questo riferimento, perché, se
lei legge attentamente la sentenza della Corte di Appello di
Torino, cominciate a vedere in casa vostra le porcheriuole di
carattere politico fatte in quella occasione e noi, in fin dei
conti, chiedevamo soltanto l'elezione, chiedevamo il responso
dell'elettorato, volevamo che fosse il popolo valdostano a decidere
se doveva continuare o meno un sistema di amministrazione imbarcato
in quel modo.
In quanto al riferimento fatto alle leggi che regolano le
Regioni a Statuto ordinario, io non voglio entrare nel merito e
fare una disquisizione di carattere giuridico ma ancora rimango
l'uomo della strada. Io faccio un riferimento unico: se a casa mia
ho la possibilità di decidere un qualche cosa, non vado a cercare
nella casa del mio vicino per avere dei consigli, decido con il mio
buon senso, con la mia possibilità. Qui, troppo sovente, si fa
richiamo alle leggi che non riguardano la Valle d'Aosta, troppo
sovente si dimentica in nostro Statuto speciale e troppo sovente
prestiamo il fianco agli attacchi che possono venirci, o subito o a
più o meno lunga scadenza.
Il centro sinistra, a mio modesto avviso, per me io l'ho sempre
considerato una questione ibrida, un connubio di persone e di
interessi che non hanno niente a vedere con l'interesse nazionale e
con l'interesse del nostro paese. Signori, non c'è niente da fare,
c'è una legge di natura che regola la situazione politico
amministrativa di tutti i consessi e qui, o si fa un governo di
sinistra o si fa un governo di destra; questa è la posizione sana e
onesta di tutte le Nazioni, ma non questi ibridi, dove entrano nel
Governo tanto il capitalista, il latifondista, come l'ultimo
operaio, l'ultimo spazzino, perché queste sono le forze che
rappresentano il vostro famoso centro sinistra; questa è la
situazione.
Quindi, non illudersi, io vorrei dire all'amico Milanesio,
quando fa il suo discorso, sempre con quella verve molto
interessante e anche molto intelligente, lo riconosco senz'altro,
ma a me, in un certo senso mi fa pena, perché vedo l'individuo che
dice una cosa mentre ne pensa un'altra, non puoi pensare come
parli, è impossibile, perché allora dubiterei veramente della tua
intelligenza. Invece io te la riconosco e so che pensi in un modo
diverso, quindi, questo ibrido connubio di centro sinistra,
Signori, anche con il centro di rianimazione, dove Pollicini ha
cercato di portarlo, guardi, questo centro di rianimazione le
risponde, sono sicuro, le risponde non c'è più niente da fare, non
si rianima più e non si rianima più, per fortuna della nostra
Regione, perché, secondo noi, secondo il nostro sistema di pensare
e di vedere, prima di tutto, soprattutto, da parte del popolo
valdostano, noi siamo per gli interessi della Regione ma, con
questi metodi, con questi sistemi, Signori della Democrazia
Cristiana, soprattutto voi, responsabili in primo piano, avete
tenuto una crisi che è durata 8 mesi, avete adottato dei sistemi
per vincere le elezioni che sono dei sistemi veramente riprovevoli
e ne abbiamo le prove, perché 50 milioni sono stati buttati così al
vento, alla vigilia delle elezioni, dando cinque milioni a testa a
certi Signori che hanno una certa possibilità di interferire
nell'elettorato, e non lo potete negare perché ci sono gli atti, e
tutti gli altri sistemi, di ricatti di vario genere, vi hanno fatto
vincere le elezioni, come un momento fa il Presidente della Giunta,
Bordon, diceva: "nel 1968 abbiamo avuto il consenso", ma sappiamo
come l'avete avuto questo consenso, con quali metodi, con quali
sistemi e con quale risultato; ma non illudetevi, questo consenso
che avete ottenuto con dei mezzi che non sono certamente dei mezzi
onesti, facendo molte promesse che poi, regolarmente, non avete
mantenuto; vi verrà il tornaconto, arriverà il sabato e sarete
pagati.
Quanto poi alla gratuita e poco felice insinuazione che i voti
liberali sono stati dati a noi nella votazione dell'altro giorno,
tenuto conto che si sono astenuti: ma no, Signori, sono stati
contro di noi, non per noi, noi non abbiamo bisogno di quei voti,
perché noi abbiamo preso la nostra posizione e abbiamo votato come
abbiamo votato. Se poi i liberali si sono astenuti, non è per fare
piacere a noi, ma è perché hanno votato contro di voi e il
Presidente del Consiglio avrebbe fatto bene, a mio modesto avviso,
e mi scusi, di dire che erano 18 contro 16 e non 16 contro 16, più
due astenuti, perché i due astenuti, caso mai, marciavano con
noi.
Montesano (P.S.D.I.)
- Se non sono andati a votare...
Savioz
(P.C.I.)
- Va ben, a ogni modo... Quando
poi il Presidente della Giunta fa un largo giro per dire "noi non
intendiamo intimidire", ma come, non intendete intimidire! Ma
questo è il mezzo più palese dell'intimidazione, perché sappiamo
molto bene che, se un qualcuno che appartiene alla maggioranza, si
permettesse mai di alzarsi su quei banchi per dire che non è
d'accordo, povero lui, ha finito di vivere perché la Democrazia
Cristiana adotta gli stessi sistemi che adottavano i fascisti a suo
tempo. Non si può essere contro la Democrazia Cristiana, essendo
nella Democrazia Cristiana; è inutile fare riferimento ai Paesi
socialisti e ai nostri metodi amministrativi; guardate a casa
vostra che cosa succede e tenete conto che qui hanno bisogno di
votare nel segreto per poter prendere una posizione, segno palese
che la gente non ha la libertà di cui voi, sempre, vi riempite la
bocca e, ogni tanto, fate riferimento ai Paesi socialisti per dire
che là non c'è la libertà ma qui, nel nostro Paese, la libertà non
esiste e lo dimostrano anche i fatti, i fatti i più chiari, i più
lampanti in questa seduta, in questa sede del Consiglio regionale,
dove ogni Consigliere dovrebbe avere, io non dico il coraggio, ma
la possibilità di dire chiaramente quello che pensa e di prendere
posizione. Ecco la vostra libertà dov'è; la vostra libertà è quella
di obbligare la gente a marciare con voi, perché se marcia contro,
ha finito.
E il Popolo italiano, state tranquilli, saprà cosa fare; le
elezioni in campo nazionale, le ultime elezioni vi hanno già aperto
un po' gli occhi e da quel grande partito che raccoglieva 12
milioni di voti da tutto il Popolo italiano, è diventato già un
partito molto più ridotto e continuerete a essere ridotti, mi
dispiace Bordon che è andato via quando ho detto qualcosa, ma
glielo riferiranno...
(voce di Bordon) ...
Non è vero, non è
vero, non è vero.
Quando poi si vuole fare un paragone tra il bilancio che viene
respinto e il voto di fiducia, ma Bordon, qui dici delle cose che
non sono esatte, perché un conto è il bilancio con tutta la sua
questione e un conto è il voto di fiducia che ponete voi in un modo
barbaresco, ma lo ponete voi.
In quanto poi a fare il riferimento al montacarichi e ai
commissari io, al vostro posto, non lo farei, perché voi avete ben
altre situazioni e, finché siete sul banco del Governo, tutto va
bene ma, ahimè, il giorno in cui non ci sarete più, vedremo delle
cose interessanti.
Voi dite: qui nel Consiglio qualcuno si è sbagliato a votare.
Almeno riconoscete a questo qualcuno che ha avuto, non dico il
coraggio completo, e l'ho spiegato prima, il perché non possono
averlo, ma hanno avuto il buon senso di mettere un "alt" a questa
specie di tripudio amministrativo che siete voi che rappresentate
la Giunta. Quindi, io non voglio dilungarmi, perché le cose sono
già state dette prima ma, indubbiamente, da queste riunioni e dal
dibattito che esce da questo Consiglio il Popolo valdostano non può
che trarre una conclusione: il vostro centro sinistra è fallito,
come sono falliti altrove. Voi continuate a rimanere in piedi
grazie alle bombole di ossigeno del centro di rianimazione, ma
questo centro di rianimazione non potrà tenervi in vita per molto
tempo e proprio per il bene della nostra Regione, io me lo auguro
con tutto il cuore, che possiate limitare le vostre fatiche il più
brevemente possibile.
Pollicini (D.C.)
- Volevo solo ricordare al Consiglio
che, illustrando l'ordine del giorno presentato unitamente ai
colleghi Balestri e Chamonin, a nome della maggioranza, illustravo
l'ordine del giorno a nome dalla maggioranza, avevo chiesto la
votazione per appello nominale.
Dolchi (P.C.I.)
- Io vorrei ritornare un attimo
sull'inizio della discussione, quando avevo precisato l'irritualità
della procedura. È giusto, questo argomento richiesto dal
Presidente della Giunta, il Presidente del Consiglio l'ha messo
all'attenzione del Consiglio, però non si è ancora risolto il
problema se il Consiglio sarà, tenuto conto dell'irritualità,
chiamato a pronunciarsi su questa mozione, che non è una mozione,
che è un ordine del giorno che è stato presentato questa mattina.
E, siccome il Presidente Bordon ha annunciato di aver avuto in
proposito il parere dell'Ufficio Legislativo circa l'analogia
dell'articolo 34 da applicarsi in questo Consiglio regionale,
perché mancano nel nostro regolamento norme precise in proposito,
io richiamo l'attenzione del Consiglio, e particolarmente del
Presidente del Consiglio, sul fatto che, se analogia ci deve
essere, questa analogia non può essere solamente per il tipo di
votazione, come ancora riconferma il collega Pollicini, ma deve
esserci analogia in tutto quanto prevede l'articolo 34 della legge
per le Regioni a Statuto ordinario, cioè, per la revoca del
Presidente della Giunta e degli Assessori.
Per quanto riguarda l'esercizio provvisorio e l'appello accorato
fatto dal Presidente della Giunta alla necessità che sia assicurata
la continuità amministrativa, mi sembra di rilevare nelle parole
del Presidente della Giunta una certa contraddizione alla posizione
assunta poco prima e, cioè, di non votare l'esercizio provvisorio
prima della discussione della fiducia, e vorrei ribadire che la
nostra richiesta di votazione immediata dell'esercizio provvisorio
non era per assicurare un mese di fiducia alla Giunta, era per
assicurare un mese di continuità amministrativa e, in questo mese
sulle dimissioni della Giunta, cercare di risolvere la crisi.
E per finire direi che si può anche prendere atto delle parole
del Presidente Bordon circa l'interpretazione del voto 16 a 16,
ricordandogli, e in proposito mi sento di farlo perché ero uno dei
presentatori di quella legge, che la legge per la tutela, per il
controllo sugli atti degli enti locali è stata respinta, come ha
annunciato il Presidente del Consiglio dopo il voto, con 16 voti
contrari e 16 voti favorevoli, senza che in quella occasione ci
fossero astenuti. Eravamo 32 presenti e votanti; i voti sono stati,
ve lo ricordo, 16 e 16 e si vede che sono due numeri fatidici, 16 e
16 ed è stata annunciata la non approvazione della legge; anche in
quella occasione ci sono stati, forse, degli errori nella
votazione, qualcuno che si è sbagliato di pallina, può darsi che
sia stato uno, che anche sia stato uno di questi, il Presidente
della Giunta, Bordon e, quindi, se lo ricordi come fatto, anche
allora c'era stata, me lo ricorda il Presidente Bordon, una serie
di votazioni palesi che avevano dato larga maggioranza a questa
proposta di legge e, nella votazione, per alcuni errori di
votazione, la proposta di legge non è stata approvata. Errori che
hanno precedenti illustri e, unico, quello una volta dichiarato
dall'attuale Senatore Berthet, che si era sbagliato a mettere la
pallina bianca piuttosto che nera. Beh, non mi sembra che questo
illustre precedente possa fare testo e quindi.... e quindi,
respingendo l'interpretazione dell'errore, così come non era stata
avanzata per la legge sul controllo degli enti locali, io chiederei
che il Presidente del Consiglio si pronunciasse sulla procedura da
seguire per arrivare alla conclusione di questo argomento.
Montesano (P.S.D.I.)
- C'è ancora il Consigliere
Manganoni che ha chiesto la parola; siccome io sono stato messo in
causa dal Consigliere Dolchi, io domando al Consigliere Manganoni
se vuole prendere la parola.
Dunque, come dico, la palla rimbalza, e va a finire qui, su
questo scranno.
Io, prima di tutto, devo fare presente al Consiglio che la
procedura usata dalla Presidenza è quella derivante dal contesto
della prassi seguita sinora, in tutte le occasioni nelle quali un
settore qualsiasi del Consiglio ha presentato alla Presidenza degli
argomenti che sono stati ritenuti dalla parte come argomenti di
estrema urgenza, il Presidente non ha mai, dico mai, rifiutato il
consenso alla giudicata urgenza da parte dei presentatori. Non è
avvenuto mai in questo Consiglio che io sottoscritto avessi
rigettato una domanda di inserimento all'ordine del giorno già
predisposto di un argomento importante e urgente e, quindi, ravviso
nell'inserimento nel Consiglio di oggi, la procedura usata in altri
momenti e ricordo soltanto un caso ultimo, cioè, una proposta di
inserimento di un oggetto, fatto al mattino stesso dell'apertura
del Consiglio, ed è un argomento di un certo rilievo, però,
l'argomento credo che sia molto distante dall'argomento che oggi
viene affrontato dal Consiglio, cioè si trattava del licenziamento
o meno di quattro dipendenti della SITAV, era un argomento di,
diciamo così, che poteva interessare, dal punto di vista sindacale,
dal punto di vista personale, che però un settore, anzi alcuni
settori del Consiglio, compresi maggioranza e minoranza, proposero,
al momento stesso dell'apertura della seduta e il Presidente del
Consiglio accettò e questo argomento fu portato avanti, come
giustamente dice il Consigliere Dolchi, no, fu presentato e
discusso e in che cosa si condensò? Si condensò in un ordine del
giorno, un ordine del giorno il quale fu votato all'unanimità da
parte del Consiglio. Quindi, perciò, io mi riferisco alla frase
detta prima, che il regolamento certe volte vuole essere tenuto
rigido, certe volte vuole esser un pochino considerato elastico e,
allora, il Presidente del Consiglio deve risolvere questi conflitti
i quali si presentano sotto diversi aspetti, a seconda delle
occasioni, a seconda delle contingenze che vengono portate in
questo Consiglio. Così è il caso di oggi. Il nostro regolamento non
prospetta, non inquadra un voto di fiducia, perché la Giunta ha
tutto il diritto di chiedere, non l'inquadra soprattutto nella
procedura, non lo inquadra anche nel modo come deve essere votato e
allora noi ci troviamo, in questo momento, a dover esprimere un
giudizio su una precisa richiesta della Giunta, la quale, nella
persona del suo Presidente, chiede che per questa richiesta il
Consiglio si pronunci; può essere anche utile pensar di non
riferirci ad altre leggi, perché se si riferissimo ad altre leggi
noi verremmo a svuotare anche quello che nel contesto delle nostre
disposizioni statutarie e regolamentari, e credo che, non soltanto
in queste occasioni, ma in tante e tante altre occasioni ci
troveremmo a doverci dimenare fra le interpretazioni, rampini da
cercare nelle altre leggi.
L'altro giorno il Consigliere Germano mi diceva, così, è venuto
nel mio ufficio, mi diceva: "ma sa, la legge non può essere
ripresentata se non dopo sei mesi". Ma perché? Perché? Nel
regolamento della Camera dei Deputati è scritto all'articolo 68 che
le leggi bocciate o respinte, o non approvate dal Consiglio, usate
la formula che più vi aggrada, perché la sostanza non cambia, non
possono essere ripresentate se non dopo sei mesi. Quindi, è un
altro punto di riferimento a un regolamento che non è il
nostro.
Ora, siccome da parte, in origine è stata richiesta
l'applicazione dell'articolo 34 della legge '53, che parla di
obbligatorietà di voto per appello nominale, e poi, da parte del
Consigliere Manganoni, mi sembra, è stata richiesta la votazione a
scrutinio segreto, per parte del gruppo comunista. A questo
proposito ribadisco e credo che il Consigliere Manganoni dovrà
accogliere questa mia precisazione, i regolamenti che non sono
stati approvati dal Consiglio non sono applicabili. Lei dice, c'è
quella tendenza, va bene, quando ci sarà, sarà statuito da parte
del Consiglio, al quale io ricordo anche, chi diceva in occasione,
l'avvocato Caveri, il Consigliere Caveri diceva di sì, il
capogruppo, in Commissione può dire quello che vuole, però i
Consiglieri anche dello stesso gruppo possono anche dissentire,
come è avvenuto sovente, dal concetto, o dall'approvazione o dal
dissenso del capogruppo.
E allora, visto che ci sono queste interpretazioni diverse e,
visto che in altra occasione abbiamo seguito, in una specie di
rincorsa, mi sembra, e di moto perpetuo, si poteva determinare
allora, con il Consigliere Dolchi, cioè a dire, ci siamo trovati in
una situazione di due richieste, da parte dei due settori del
Consiglio, cioè una richiesta di voto segreto da una parte e una
richiesta, ribadita dal Presidente della Giunta e dal Consigliere
Pollicini, di voto per appello nominale. Allora, in
quell'occasione, noi abbiamo risolto la questione facendo votare il
Consiglio; a sua volta il Consigliere Dolchi diceva: "votiamo
ancora per voto segreto", al che io mi opposi perché saremmo caduti
in un ingranaggio che non può essere assolutamente accolto dalla
Presidenza del Consiglio.
Quindi, questo è il mio giudizio, il Consigliere Dolchi mi ha
chiesto questo giudizio, io lo esprimo con il massimo distacco
dalla polemica che c'è fra maggioranza e minoranza, però il
Consiglio mi deve dare atto che la soluzione di questo metodo di
votazione deve essere demandata al Consiglio, se non si vuole di
comune accordo riferirsi a quella che è la prassi che esiste in
tutte le assemblee nazionali e regionali, cioè che il voto di
fiducia va votato pe appello nominale.
Fosson
(U.V.)
- Proprio su queste sue
dichiarazioni, Presidente, che io devo prendere la parola perché
non posso consentire, lei l'ha esposto, così, garbatamente, ma
questa forma garbata di esporre le cose ci porterebbe distante e ci
porterebbe proprio a fare una eccezione a quanto è stabilito
veramente nel regolamento del nostro Consiglio, quello in atto
dico, perché do perfettamente ragione a lei quando dice che non si
può andare a vedere quella che è l'intenzione manifestata nelle
singole Commissioni, se non sono ancora, se quella parte di
regolamento che si vuole modificare non è ancora approvata dal
Consiglio. Su questo punto le do ampiamente ragione, però non posso
dare ragione alla sua presa di posizione in questo momento, cioè di
demandare al Consiglio se fare una votazione palese o una votazione
segreta perché, intanto, è valido quello che ha detto il
Consigliere Dolchi che se si fa analogia all'articolo 34 della
legge sulle Regioni a Statuto ordinario, o si applica interamente,
cioè la si segue fino in fondo all'analogia, o altrimenti non si
applica niente e noi abbiamo espresso chiaramente i motivi per cui
non è opportuno invocare la legge per le Regioni a Statuto
ordinario in una questione che interessa una Regione a Statuto
speciale.
Ma, lei che è il tutore del regolamento, Presidente, mi
consenta, mi consenta che l'articolo 66 del regolamento è
abbastanza chiaro, perché non permette delle diverse
interpretazioni. "Della votazione - I Consiglieri votano
normalmente per alzata di mano ovvero, su richiesta di almeno
cinque Consiglieri, per appello nominale o a scrutinio segreto".
Ma, se i cinque Consiglieri, almeno cinque Consiglieri, chiedono di
votare in votazione segreta, questo resta determinato in votazione
segreta perché altrimenti, se noi, l'abbiamo già fatta una volta
questa discussione, se noi diamo la possibilità al Consiglio, in
una votazione generale del Consiglio, di stabilire se si deve
votare a scrutinio segreto o a scrutinio palese, in base
all'articolo 66, automaticamente cade l'articolo 66, perché i
cinque Consiglieri non avranno mai la possibilità di chiedere la
votazione segreta. Ora, mi sono permesso già di illustrare l'altra
volta questo punto perché, quando è stato fatto questo regolamento
era chiara la volontà del Consiglio di permettere a cinque
Consiglieri, quindi ad una minoranza di cinque Consiglieri, di
chiedere in certi casi la votazione segreta.
Ora, io faccio delle questioni particolari in questo momento;
desidero soltanto richiamare l'attenzione del Consiglio, come
l'abbiamo già richiamata altre volte su questo punto, perché
altrimenti noi violiamo quello che è lo spirito di questo, non solo
lo spirito, ma la lettera di questo articolo che è un articolo a
cui non si può dare un'altra interpretazione. Quindi, io richiamo
veramente il Presidente del Consiglio su questo punto perché noi
non possiamo certamente accettare e non dovrebbe accettarlo lei,
Presidente, perché lei è il tutore del regolamento e, quindi, io la
richiamo proprio su questo punto.
Montesano (P.S.D.I.)
- Allora, Consigliere Fosson,
siccome lei mi fa l'onore di dire che sono il tutore del
regolamento, io lo voglio rileggere questo capoverso e,
francamente, se io non riesco a capirlo, il Consiglio me ne faccia
spiegazione, mi faccia delucidazione. Qui dice esattamente, egregio
Consigliere Fosson "I Consiglieri votano normalmente per alzata di
mano, ovvero, su scrutinio segreto". Ci siamo trovati... un
attimo... Germano mi faccia finire... ci siamo trovati già un'altra
volta a dover discutere su questo conflitto, su questa
interpretazione. Cinque Consiglieri, Manganoni ha richiesto, a nome
del gruppo comunista, per la votazione a scrutinio segreto.
Pollicini ha chiesto, a nome della Democrazia Cristiana, per il
voto ad appello nominale, l'essenziale è che io non posso decidere
in un senso o nell'altro e, così come è avvenuto l'altra volta, io
lascio decidere al Consiglio; questa è la mia interpretazione.
Aggiungo solo una cosa: siete in tre o quattro che chiedete, adesso
vi darò la parola a tutti, aggiungo solo una cosa, proprio per il
fatto che c'è questa equivocità nell'interpretazione di questo
articolo 66, che nella formulazione del nuovo regolamento,
richiamata dal Consigliere Manganoni, si è voluto strutturare
l'articolo in modo che fosse il più chiaro possibile. Ma ricordate
che io non mi assumo affatto la responsabilità, non assumo affatto
la responsabilità di voler propendere per una tesi o per l'altra:
io faccio assumere la responsabilità dal Consiglio, così come,
d'altra parte, è stato fatto in altre occasioni.
Germano (P.C.I.)
- Vede Presidente, io le do atto del
tono distaccato, sia nel primo intervento che nel secondo
intervento, però non le do atto dell'obiettività e lo dimostro: la
richiesta fatta dal Consigliere Pollicini era fatta in base
all'articolo 34 della legge del '53, era fatta così. Lei, che ha
capito l'intervento di Dolchi, che quindi non era fatto in modo
giusto, scarta l'articolo 34, va bene...
Montesano (P.S.D.I.)
- L'ha scartato lui...
Germano (P.C.I.)
- No, non l'ha detto lui, l'ha detto
lei... mi lasci tenere il tono distaccato anche a me, l'ha detto
lei, non l'ha detto lui. In secondo luogo, ritorna alla polemica
del nostro Consiglio, cioè se prevale il voto segreto o il voto
palese, e cosa scopre? Che votiamo in un modo palese se dobbiamo
votare in modo palese... è già stato superato questo. C'è stata
quella discussione quella volta, però da quella volta, tutte le
volte che è stato richiesto il voto segreto, il voto segreto è
stato concesso tutte le volte, non c'è stata più una volta, dopo
deliberato dalla Commissione, che questa questione venisse fuori.
Quindi, siamo obiettivi, oltre che distaccati, si vuole votare la
fiducia in un modo palese? Non abbiamo mica niente contro.
Decidiamo segretamente se si deve fare così? Mi pare che sia la
cosa più corretta e più obiettiva. D'altro canto le farò presente,
così come inciso, che il Consigliere Pollicini ha chiesto, a nome
del gruppo della Democrazia Cristiana, di votare in modo palese;
io, invece, chiedo, come precisa il nostro regolamento, a nome di
Manganoni, di Crétier, di Germano, di Dolchi e della Siggia, quindi
di cinque Consiglieri, che questa decisione si assuma in voto
segreto.
Montesano (P.S.D.I.)
- Scusate se, io così, per chiarire
ancora, questa discussione è stata fatta con il Ragioniere Dolchi
l'altra volta, cioè a dire, sì, io non ammetto una richiesta di
questo genere come voto segreto, perché andremmo sempre a
richiedere la stessa cosa in un ingranaggio che noi non... Io a
questo proposito, io desidero sentire la maggioranza quale linea
vuole tenere perché io non sono il difensore di nessuno. Chiaro che
io non sono il difensore di nessuno. Io intendo che il voto sia o
perorato oppure venga difeso così come è stato richiesto.
Manganoni
(P.C.I.)
- Io non voglio ribadire,
ripetere quello che hanno detto i miei colleghi, io voglio solo
fare osservare questo. Qui parla di appello nominale, dunque dice:
i Consiglieri votano normalmente per alzata di mano, quindi, voto
palese, si possono chiedere, cinque Consiglieri, o per appello
nominale o per scrutinio segreto. Appello nominale è di nuovo voto
palese e allora non cambia niente. Io penso che questo articolo
dava la facoltà ai Consiglieri di chiedere il voto segreto, perché
se no, tutte le volte che noi chiediamo il voto segreto lei ci fa
l'argomentazione che ha fatto adesso e qui non si farà mai una
votazione segreta, salvo quelle prescritte dal regolamento, dalle
leggi. D'altronde, lei dice, questo non conta, l'articolo 66, io
sono d'accordo con lei, perché non approvato dal Consiglio, però,
tenuto conto che questo articolo 66 è ambiguo, ne diamo atto che
può essere un po' ambiguo, cosa ha detto la Commissione, usciamone,
chiariamo, e infatti... lo so che non è approvato ma questo però ti
dimostra anche l'orientamento della Commissione. Comunque, non
volete tenerne conto e allora io mi associo a quanto detto prima:
innanzitutto si porti presto questo regolamento in Consiglio,
Presidente, io la inviterei a portare questo regolamento in
Consiglio, almeno così chiuso queste discussioni, quando abbiamo
approvato questo regolamento e, in secondo luogo, beh, ripieghiamo,
vuole lei, vuole che il Consiglio si pronunci, allora il Consiglio
si pronunci con votazione segreta, se deve votare l'ordine del
giorno Pollicini per appello nominale o segreto.
Montesano (P.S.D.I.)
- Consigliere Manganoni, io le dico
che d'altra parte ci può essere una richiesta analoga e andiamo
sempre sulla stessa scia. In ogni modo, qui si continua la
discussione...
Andrione
(U.V.)
- Je voudrais faire une simple
remarque de bon sens... Comme à la fin de cette discussion pour
l'approbation du budget il faudra par force en venir à une votation
secrète et, comme il est évident que cette discussion est fondée
sur la peur politique de la majorité d'avoir de nouveau des francs
tireurs, il me semble que c'est simplement un acte de bon sens de
choisir l'argument A pour voir si les francs tireurs existent ou
non, parce que sinon nous répétons la farce à laquelle a fait
allusion, d'une façon que je ne définis pas, Monsieur Bordon, des
trente votations explicitement favorables avec une majorité et de
la votation secrète qui renverse ce résultat. Or, il s'agit
simplement de mettre le doigt sur la plie, ce matin à midi et demi,
ou de vouloir renvoyer à ce soir à six heures ou à sept heures,
avec une discussion qui ne portera certainement pas du prestige au
Conseil régional.
Je crois que là-dessus tout le monde, comme simple bon sens,
peut concorder... comme tu préfères...
Pedrini
(P.L.I.)
- Signor Presidente, lei sa di
quale stima gode nei miei confronti e come io l'ho sempre sostenuta
anche se, qualche volta, sono un po' irruente e mi piace
interrompere chi parla, ecc... Lei mi ha sempre sopportato e io di
questo le do atto e la ringrazio ancora. Però, in questa
particolare situazione, mi sia concesso dire come vorrei che lei
veramente non facesse quello che ha detto bene, ossia, non l'uomo
di parte, ma, è evidente che, se nella nuova legge che andiamo ad
approvare, la Commissione si è espressa tutta, quindi
all'unanimità, a favore di questo chiarimento, è evidente che, se
c'è l'articolo che dice: "come cinque Consiglieri possono chiedere
la votazione a scrutinio o per appello nominale, o segreto" ma è
evidente che è il voto segreto che va a essere richiesto, perché
l'appello nominale è tanto quanto l'alzata di mano, non è né più né
meno, non cambia niente; questa è una costrizione, veramente,
dell'animo del Consigliere, perché qua si costringe, si obbligano i
Consiglieri a fare quello che vuole la maggioranza, perché siete in
18, solo e solamente per quello e ha detto bene Andrione, mi ha
rubato proprio, mi spiace di essere arrivato secondo in questa, in
questo intervento, perché è esatto quello che ha detto Andrione, ma
allora, avete veramente paura, non siete coerenti con voi stessi
perché, se siete sicuri di essere biffati questa sera alle sei,
alle otto, alle dieci, a mezzanotte nel bilancio, ma tanto vale
approvare la fiducia immediatamente, almeno sappiamo, guadagniamo
un pomeriggio, noi lavoriamo, guadagniamo la pagnotta, non è che
siamo qua per divertirci, andiamo a lavorare, guadagniamo
qualcosetta... è inutile perdere il tempo qua, tanto arriviamo alle
stesse e identiche conclusioni e allora, a un dato punto, ci vuole
qualche volta qualche battuta un po' così, per risolvere l'ambiente
piuttosto tetro di questa mattinata, almeno, per conto mio, perché
questo non è un buon esempio democratico, evidentemente, di
amministrare.
Io penso, Signor Presidente, che, evidentemente, o lei mantiene
questa sua posizione per motivi suoi personali o altri, io non
voglio entrare nel merito e lei fa benissimo se è veramente
convinto di questo, ma leggendo la legge, ogni persona di buon
senso, per poco che se ne metta, capisce comunque che se è messo
lì, è proprio per avere, per lasciare la libertà ai Consiglieri di
votare come meglio ritengono e come meglio ritengono è proprio la
votazione a scrutinio segreto.
Pollicini (D.C.)
- Chiedo scusa al Consiglio se per la
terza volta ripeto la stessa proposta, però è opportuno dire una
cosa, che questo articolo 66 è fatto male ed è un articolo
probabilmente da maggioranza, in quanto dice: "i Consiglieri votano
normalmente per alzata di mano, su richiesta di almeno cinque
Consiglieri per appello nominale o a scrutinio segreto". È evidente
che, chiunque che ha almeno questo numero, e la maggioranza
comunque che lo propone per prima può fare prevalere la sua tesi di
come votare, su questo non c'è dubbio perché se, come è avvenuto
stamane, la maggioranza, senza fare i cinque nominativi, non cambia
niente, non cambia assolutamente niente, almeno cinque, quando dico
a nome della maggioranza, dico a nome di 18, è evidente e.... a
nome di diciotto ho detto, a questo punto io ho fatto praticamente
i nomi di 18 Consiglieri, quindi, non cambia assolutamente niente.
Quindi, io ribadisco che la prima richiesta per la votazione per
appello nominale è stata fatta dalla maggioranza e, quindi, a nome
di 18 Consiglieri. Il ripetere i nomi sarebbe stato forse troppo
lungo e abbiamo voluto qui, in questo caso, ascoltare i
suggerimenti di chi voleva accelerare i lavori del Consiglio;
l'intenzione è di accelerarli.
Savioz
(P.C.I.)
- Io vorrei dare un chiarimento e
credevo di averlo dato perché avevo cercato di essere conciso, di
porre bene in evidenza cosa voleva dire l'articolo 66 e con quale
spirito è stato scritto questo articolo 66 ma, dall'intervento del
Consigliere Pollicini, cosa deduco? Il Consigliere Pollicini non ha
capito che cos'è la portata dell'articolo 66 e mi permetto di avere
certi dubbi che non abbia capito, oppure fa finta di non capire per
sostenere una tesi che è completamente sballata e allora, scusate,
chiedo scusa a tutto il Consiglio se ripeto, tanto qui non ci
sarebbe da ripetere, perché è così scritto chiaro che non ha
possibilità di avere due interpretazioni questo articolo. Però, a
chiarimento del Consigliere Pollicini, devo dire che non è chi ha
fatto prima la richiesta, questo articolo non prevede se c'è la
maggioranza dei Consiglieri che hanno fatto la richiesta per votare
in un senso o nell'altro, questo articolo vuole tutelare che, se un
minimo di cinque Consiglieri chiedono una votazione a scrutinio
segreto o per appello nominale, questa votazione debba essere
adottata, anche contro la volontà degli altri trenta Consiglieri.
Questo è lo spirito e questa è la lettura di questo articolo,
perché, altrimenti, non avrebbe senso e mi permetto di rileggerlo:
"I Consiglieri votano normalmente per alzata di mano, ovvero",
quindi, normalmente per alzata di mano, "ovvero, su richiesta di
almeno cinque Consiglieri, per appello nominale o a scrutinio
segreto". Questo, siccome noi siamo, purtroppo, un po' più anziani
del Consiglio e abbiamo elaborato, abbiamo elaborato anche questo
regolamento e l'abbiamo applicato per molti anni, vuole dire che su
qualunque votazione, che normalmente si fa palesemente, se cinque
Consiglieri, della maggioranza, della minoranza o di qualunque
gruppo, vogliono chiedere la votazione segreta, hanno questo
diritto. È questo che mi garantisce questo articolo 66.
Ma sì, ma se in cinque chiedono la votazione segreta, perché
dice, siccome l'articolo dice "normalmente per alzata di mano", se
cinque chiedono o appello nominale o votazione segreta, si deve
accedere a questa tesi. Siccome voi avete chiesto l'appello
nominale, cinque Consiglieri della minoranza chiedono la votazione
segreta e, quindi, praticamente prevale questo e non è una
questione di lasciare decidere al Consiglio, questa.
Montesano (P.S.D.I.)
- ... guardate, io non lascio
continuare più questa discussione perché sono tutte opinabili le
interpretazioni; lei può interpretare come vuole però, a un certo
momento, io taglio la corda a questa decisione e decido io
personalmente, perché il regolamento, tra l'altro, dice che il
Presidente fa osservare il regolamento; io ve lo dico, non vi
faccio continuare su questa discussione e ognuno si assuma la sua
responsabilità.
Fosson
(U.V.)
- ... sì, ma i cinque che hanno
chiesto la votazione segreta, i cinque sono...
Montesano (P.S.D.I.)
- ...sì, ma i cinque che hanno
chiesto la votazione segreta assumono la loro responsabilità. I
cinque, Consigliere Fosson, sono uguali agli altri cinque...
Fosson
(U.V.)
- Sì, ma un momento fa, Presidente,
lei un momento fa...
Montesano (P.S.D.I.)
- Lei si ricordi che io non mi
faccio forzare la mano!
Fosson
(U.V.)
- No, ma siccome lei un momento fa
diceva che il regolamento è elastico, qualche volta è rigido,
qualche volta è fatto di caucciù...
Montesano (P.S.D.I.)
- ...
(non si capisce) ...
se
la maggioranza non ha niente da eccepire sul voto segreto, io lo
metto a voto segreto, però, se la maggioranza mi richiede l'appello
nominale, io metto in votazione queste due cose.
Fosson
(U.V.)
- Ma lei, Presidente, permette?
Montesano (P.S.D.I.)
- Facciano quello che credono ma, se
continuate questa discussione, mi dovete costringere e mi
costringete a prendere questa via!
Fosson
(U.V.)
- Vede, lei Presidente, nella sua
qualità di Presidente, può prendere tutte le decisioni che vuole
però credo che noi rappresentiamo la minoranza, abbiamo diritto di
richiamare l'osservanza del regolamento e credo che nessuno possa
mettere in dubbio che le tesi che io ho sostenuto, in base
all'articolo 66, sono tesi giuste. Ho voluto spiegare al
Consigliere Pollicini, però se il Presidente del Consiglio crede di
fare in modo diverso è libero lui di violare il regolamento, però
sarà libero a noi di sottolineare che è stato violato il
regolamento; questo mi sembra che sia... Poi si faccia quello che
si vuole, si è già fatto altre volte quello che si è voluto con
colpi di maggioranza, però i colpi di maggioranza non sono un
indice di democrazia, in questo senso, quando si vuole imporre una
cosa contro regolamento. Questo mi sia permesso di dirlo.
Bordon (D.C.)
- Io, generalmente, non drammatizzo le cose
e mi soffermerò molto brevemente su questo. Mi permetto di
richiamare proprio l'attenzione della maggioranza su questo
attaccamento sviscerato della minoranza alle votazioni segrete.
Questo dovrebbe fare riflettere un po' tutta la maggioranza, perché
sono le cose che caratterizzano una certa impostazione.
Seconda cosa, ad Andrione rispondo che sei diventato veramente
egoista, perché qui abbiamo due votazioni o tre, quella di mezzo
non la discutiamo, abbiamo questa che è la prima e dovrebbe essere
fatta per appello nominale e quella del bilancio dovrebbe essere
fatta segreta; se tu non fossi un egoista, mi lasceresti fare il
primo appello nominale e l'altra viene fuori segreta, quindi, non
abbiamo niente da dire. Ma tu, caso mai, poi in separata sede mi
dici poi il perché mi hai fatto questa proposta così
amichevole.
Seconda, terza risposta, non sono un avvocato quindi, vi
consiglio, come tutti voi non dovreste prendere Fosson come
avvocato, non prendete neanche me, ma neanche Fosson prendetelo
come avvocato, perché ripeto, per l'ennesima volta, i Consiglieri
votano normalmente per alzata di mano, quindi c'è un tipo di
votazione, per alzata di mano, e c'è un tipo di votazione per
appello nominale...
(voce) ...
un momento, bene perché
l'hanno messo se per appello nominale e per alzata di mano... alla
Camera dei Deputati, tu che fai tanto abile, perché è lo stesso,
perché se tu potessi non si fa votare in nessun modo, ma non
scherziamo! Se qui di parla di alzata di mano e voto nominale e
voto palese, cioè nominale e palese, e voto segreto, perché ci sono
tre tipi di votazione, tanto per cominciare e se no, chi l'ha
scritto questo regolamento ha scritto delle fagiolate, e io non
l'ho scritto come non l'hai mai scritto tu. Quindi, i Consiglieri
votano normalmente per alzata di mano, primo discorso, ovvero, su
richiesta di almeno cinque Consiglieri, per appello nominale o a
scrutinio segreto. Io mi domando, è un colpo di maggioranza, lo
chiama Fosson, perché noi dovremmo sottostare al colpo di minoranza
perché sono in cinque a richiederlo. Ma, io mi rimetto al buon
senso di tutti quelli che sentono, che ascoltano, perché arrivati a
un certo momento, caso mai si dovrà dire, signori, vogliamo votare
prima per vedere se si fa per appello nominale o a scrutinio
segreto, perché se io voto e per le votazioni viene fuori lo
scrutinio segreto, si capisce che là nell'urna potranno votare per
scrutinio segreto. Ma io mi domando perché noi dobbiamo rinunciare
all'appello nominale, questo è il discorso, perché siamo cinque
noi, come cinque loro che lo chiedono, sono 16 loro, che lo
chiedono, e siamo 18 noi; ma questo è il bello, altro che colpi di
maggioranza...
Montesano (P.S.D.I.)
- Pregherei il Consiglio di chiudere
questa discussione che poi, in sostanza, ha un, diciamo così, ha un
aspetto più formale che sostanziale, in quanto che il Consiglio è
chiamato prossimamente a votare in seduta, in scrutinio segreto,
per obbligo non più per scelta. Quindi perciò io devo richiamare
l'attenzione del Consiglio sulla prassi seguita in tutte le
assemblee. Il voto di fiducia viene dato per appello nominale; noi
oggi qui, in questa seduta, abbiamo due richieste, queste due
richieste io le metto ai voti altrimenti non usciamo fino a questa
sera su questa discussione, perché ognuno può interpretare a suo
modo il dettato del regolamento. Io credo di dare la dimostrazione
di un distacco da una parte e dall'altra. Ora, naturalmente mi di
dirà... Consigliere Fosson, se c'è 18 da una parte e 16 dall'altra,
18 da una parte e 16 dall'altra parte opposta, cosa ce ne può fare
il Presidente del Consiglio? Ma, naturalmente, ci sono delle
richieste precise; quindi lasciatemi risolvere questa situazione
che poi ha un aspetto più formale che sostanziale, in quanto che,
alla resa dei conti, ci saranno, ci sarà il voto segreto. Ci sarà,
cari amici Consiglieri e, in quel voto segreto, ne verrà la verità,
non andremo mica al mese prossimo, lo faremo subito. Quindi,
lasciate fare questa votazione che dia uno sbocco a questa
strettoia in cui ci siamo cacciati e poi, quando sarà approvato il
regolamento, il regolamento viene approvato, viene portato alla
fine di aprile, e allora, allora saremo chiari; il voto segreto
sono stato io, il Consigliere Caveri se lo ricorda, sono stato io
che ho voluto fare mettere come voto segreto, preminente sugli
altri, proprio per uscire da questo equivoco. Quindi, quando allora
sarà approvato il nuovo regolamento, non avremo più queste
discussioni.
Dunque, chi, io metto ai voti...
Tonino (P.S.I.U.P.)
- Volevo prendere la parola appunto
per esprimermi che sono contrario a quanto ha proposto adesso il
Presidente... perché qui sconfiniamo veramente sullo spirito che ha
questo articolo 66; ma questo articolo 66 dice chiaramente,
insomma, che su proposta di cinque Consiglieri, si chiama o la
votazione per appello nominale o la votazione segreta. Quindi, i
cinque Consiglieri hanno chiesto la votazione segreta e questa
votazione deve avvenire, non è... è un diritto che sancisce a un
gruppo di cinque Consiglieri di chiedere la votazione segreta. Qui
o si vuole tergiversare su questo articolo o, altrimenti, è mica
possibile portare avanti una discussione di sordi tra sordi.
Montesano (P.S.D.I.)
- Qui, oltre che sordi, si parla
arabo, si parla arabo, quindi perciò, dopo aver dato la parola al
Consigliere Germano, io metto ai voti le due proposte.
Germano (P.C.I.)
- È nelle sue facoltà, Presidente, di
mettere ai voti come vuole lei, però permetta a noi di fare le
obiezioni, poi lei può votare come vuole lei. Io leggo qui
l'articolo 93 della Camera dei Deputati che tratta di queste
questioni. Dice, il voto finale sui progetti di legge si dà a
scrutinio segreto, gli altri voti si danno per alzata e seduta,
eccetto che dieci Deputati chiedano la votazione per divisione
nell'aula, 15 la votazione per appello nominale, 20 la votazione a
scrutinio segreto.
La domanda deve essere formulata al momento in cui il Presidente
chiude la discussione dichiara... - questo non ha importanza - "non
è necessario che la domanda sia fatta per iscritto, ecc..". "Il
Presidente in tal caso interrogherà la Camera prima che si proceda
alla votazione" e poi la frase che voglio leggervi, poi lei
Presidente fa come vuole... "Nel concorso di diverse domande,
quella dello scrutinio segreto prevale su tutte le altre; quella
dell'appello nominale prevale sulla domanda di votazione per
divisione dell'aula". Quindi lei...
Montesano (P.S.D.I.)
- Consigliere Germano, un attimo per
favore e poi chiudiamo... chiudiamo... per favore Pollicini, io
chiedo il favore di chiudere questa discussione. È vero quello che
dice Germano e, come dicevo un momento fa, noi l'abbiamo inserito
nel nuovo regolamento; il nuovo regolamento prevede questo ma, fino
a oggi, datemi atto, vi prego di questa, di questa imparzialità che
io sto seguendo in questa mattina per cercare di uscire dal vicolo
cieco in cui ci siamo cacciati e, quindi, permettete che io faccia,
che io metta ai voti davanti al Consiglio le due proposte perché,
per la ragione che io non ravviso un'importanza sostanziale a
questo voto, perché il voto che dirà la verità è il voto sul
bilancio, quindi... ci sono tutti... chi vota a favore della
proposta Manganoni, fatta per cinque Consiglieri, della votazione a
scrutinio segreto...
(voci) ...
no, no, no Manganoni, chiudo
la discussione, io metto ai voti... allora, non è accolto questo da
me, questo ve lo dico senz'altro con massima tranquillità e
coscienza, allora, per favore... chi approva la proposta del
Consigliere Manganoni, fatta a nome di cinque Consiglieri, per la
votazione a scrutinio segreto del voto di fiducia della Giunta,
alzi la mano...
Germano (P.C.I.)
- Decida lei se deve essere fatto per
appello nominale.
Montesano (P.S.D.I.)
- Per appello nominale, a mio
giudizio, se volete accogliere il mio giudizio... Va bene, siccome
io non posso essere d'accordo con tutti e allora, se gli altri sono
d'accordo sull'accettazione da parte del gruppo comunista, su
appello nominale...
(voci) ...
no, dico, decido per appello
nominale.
Sentite, allora, noi facciamo la votazione per appello nominale,
altrimenti, se sono dissenzienti, ce n'è uno dissenziente, mi pare,
io metto ai voti.
Pedrini
(P.L.I.)
- ...
(voci) ...i
n segno di
protesta, perché è inutile votare contro, ma in segno di
protesta...
(scampanellata)
Montesano (P.S.D.I.)
- Sentite, io adesso mi devo alzare
per poter uscire da questo... non c'è possibilità del Presidente di
seguire tutti i gruppi, allora io metto ai voti, per favore
Presidente della Giunta, perché più si va avanti e peggio è. Io
metto ai voti, ripeto, ognuno assuma le sue responsabilità, la
proposta Manganoni, fatta a nome di cinque Consiglieri per la
votazione a scrutinio segreto del voto alla Giunta.
Chi è favorevole alzi la mano...
(voci) ...
sei, è
cominciata la votazione, diamine... chi è favorevole alzi la
mano...
(voci) ...
è cominciata la votazione, quindi non ci
sono più interventi; chi è contrario alzi la mano. Astenuti? ...
(voci) ...
Risultato della votazione: presenti 34, votanti
32, favorevoli 14, contrari 18, astenuti 2. Il Consiglio
respinge.
Chi è favorevole alla proposta del Consigliere Pollicini, fatta
a nome della maggioranza, per la votazione ad appello nominale del
voto alla Giunta, voto di fiducia alla Giunta, alzi la mano.
Contrari? Astenuti?
Risultato della votazione: presenti 34, votanti 34, favorevoli
18, contrari 16.
Allora si passa alla votazione sul voto di fiducia alla Giunta
per appello nominale, cominciando in ordine alfabetico. Il voto
viene espresso col SI e col NO; il SI per la fiducia, il NO
contro.
Risultato della votazione: presenti 34, votanti 34, favorevoli
18, contrari 16.
È stato approvato il voto di fiducia alla Giunta.
Ora, c'è l'argomento n. 2, siccome si sono espressi a favore mi
pare tutti i gruppi, io chiedo al Consiglio che venga passato ai
voti.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK