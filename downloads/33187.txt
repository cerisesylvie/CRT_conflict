Consiglio Regionale della Valle d'Aosta - Oggetto del Consiglio n. 1626 del 9 febbraio 2011 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
AGRICOLTURA
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1626 del 9 febbraio 2011 - Resoconto
OGGETTO N. 1626/XIII - Disegno di legge: "Disciplina delle
attività di coltivazione, raccolta, prima trasformazione,
trasformazione e commercializzazione delle piante
officinali".
Articolo 1
(Oggetto e ambito di applicazione)
1. Nel rispetto della normativa comunitaria e statale vigente
in materia, con particolare riferimento alla normativa in materia
di sicurezza alimentare, la presente legge disciplina le attività
di coltivazione, raccolta, prima trasformazione, trasformazione e
commercializzazione delle piante officinali, delle loro parti e dei
relativi derivati, coltivate o raccolte nel territorio regionale.
La presente legge disciplina, inoltre, le modalità per assicurare
la qualificazione tecnica degli operatori del settore.
2. Sono escluse dall'ambito di applicazione della presente
legge:
a) le attività di coltivazione, raccolta, prima
trasformazione e trasformazione di piante officinali, delle loro
parti e dei relativi derivati utilizzati per il solo uso domestico
privato;
b) la raccolta di specie di flora spontanea autoctona e delle
specie di licheni per uso officinale di cui all'articolo 6 della
legge regionale 7 dicembre 2009, n. 45 (Disposizioni per la tutela
e la conservazione della flora alpina. Abrogazione della legge
regionale 31 marzo 1977, n. 17).
Articolo 2
(Definizioni)
1. Ai fini della presente legge, si intendono per:
a) piante officinali: vegetali o parti di essi contenenti
principi attivi utilizzabili nel settore erboristico o
alimentare;
b) attività di prima trasformazione: le operazioni di
lavaggio, defogliazione, cernita, essiccazione, macerazione,
taglio, distillazione delle piante officinali;
c) attività di trasformazione: ogni altra operazione non
ricompresa nella lettera b);
d) prodotti alimentari ad uso erboristico: prodotti a base di
piante officinali, singole o miscelate, non addizionati con
prodotti di sintesi o semisintesi, destinati ad essere ingeriti a
scopo non nutritivo, utilizzati nel tradizionale impiego alimentare
di uso corrente per il quale non sono dichiarate finalità
salutistiche o terapeutiche;
e) piante officinali ad uso alimentare e domestico: le piante
officinali suscettibili di impieghi diversi da quelli terapeutici,
talora in grado di operare interventi favorenti le funzioni
fisiologiche dell'organismo e ritenute comunque innocue;
f) piante officinali ad uso medicale: le piante officinali ad
alto potere tossico o di particolare attività
farmacologica.
Articolo 3
(Compiti)
1. Al fine di favorire lo sviluppo e la qualificazione della
produzione regionale delle piante officinali, la struttura
regionale competente in materia di produzioni vegetali, di seguito
denominata struttura competente, promuove:
a) l'organizzazione del corso di formazione regionale di cui
all'articolo 7;
b) l'organizzazione di corsi di aggiornamento e seminari per
gli operatori del settore.
Articolo 4
(Attività di coltivazione, raccolta e prima
trasformazione)
1. L'attività di coltivazione e di raccolta delle piante
officinali è libera nel territorio regionale.
2. L'attività di prima trasformazione delle piante officinali
può essere svolta da soggetti in possesso di idoneo titolo di
studio previsto dalla normativa statale vigente oppure dai soggetti
che abbiano frequentato, con esito positivo, il corso di formazione
regionale di cui all'articolo 7 o equivalente corso di formazione
svolto in altre Regioni o in altri Stati membri dell'Unione
europea, purché avente i contenuti minimi previsti per il corso
regionale. Al riconoscimento provvede la struttura
competente.
Articolo 5
(Piante officinali ad uso medicale)
1. Le piante officinali ad uso medicale non possono essere
vendute al dettaglio direttamente al consumatore ma possono essere
commercializzate esclusivamente a soggetti abilitati alla loro
manipolazione, secondo la normativa statale vigente. L'attività di
trasformazione di tali piante può essere svolta esclusivamente da
soggetti in possesso di idoneo titolo di studio previsto dalla
normativa statale vigente; qualora l'interessato non sia in
possesso del predetto titolo, può avvalersi dei soggetti
qualificati ai sensi della medesima normativa statale.
Articolo 6
(Piante officinali ad uso erboristico, alimentare e
domestico)
1. Le piante officinali ad uso erboristico, alimentare e
domestico possono essere commercializzate o utilizzate, per la
realizzazione di prodotti alimentari ad uso erboristico, da
soggetti in possesso di idoneo titolo di studio previsto dalla
normativa statale vigente oppure dai soggetti che abbiano
frequentato, con esito positivo, il corso di formazione regionale
di cui all'articolo 7, o equivalente corso di formazione svolto in
altre Regioni o in altri Stati membri dell'Unione europea, purché
avente i contenuti minimi previsti per il corso regionale. Al
riconoscimento provvede la struttura competente.
Articolo 7
(Corso di formazione regionale)
1. La struttura competente organizza un corso di formazione
rivolto ai soggetti che intendano svolgere le attività di prima
trasformazione, trasformazione e commercializzazione delle piante
officinali, delle loro parti e dei relativi derivati, coltivati o
raccolti nel territorio regionale per la realizzazione di prodotti
alimentari ad uso erboristico e ad uso alimentare e domestico.
Nell'ambito di tale corso, possono essere riconosciuti crediti
formativi, con le modalità e secondo le procedure previste dalle
disposizioni regionali vigenti in materia di formazione
professionale.
2. Con provvedimento del dirigente della struttura competente
è nominata apposita commissione per la valutazione delle competenze
conseguite a seguito della partecipazione al corso di cui al comma
1. La partecipazione alla commissione è a titolo gratuito e non
comporta oneri a carico del bilancio regionale.
3. Con ulteriore provvedimento del dirigente della struttura
competente sono definiti i contenuti, la durata e le modalità di
svolgimento del corso di cui al comma 1.
Articolo 8
(Requisiti per l'erogazione dei contributi)
1. A
decorrere dal 1° gennaio 2012, i contributi
previsti dal titolo III della legge regionale 12 dicembre 2007, n.
32 (Legge finanziaria per gli anni 2008/2010), e da specifici
programmi approvati con le modalità di cui all'articolo 47, comma
2, della stessa possono essere concessi, a sostegno delle attività
di cui alla presente legge, ai soggetti titolari dei requisiti
richiesti dalla l.r. 32/2007, purché in possesso di uno dei
seguenti ulteriori requisiti:
a) frequenza, con esito positivo, del corso di formazione di
cui all'articolo 7 oppure di equivalente corso di formazione svolto
in altre Regioni o in altri Stati membri dell'Unione europea,
purché avente i contenuti minimi previsti per il corso
regionale;
b) idoneo titolo di studio previsto dalla normativa statale
vigente per lo svolgimento delle attività di prima trasformazione,
trasformazione e commercializzazione delle piante officinali, delle
loro parti e dei relativi derivati.
2. Ai fini della concessione dei contributi di cui al comma
1, i requisiti di cui alle lettere a) e b) dello stesso possono
essere posseduti dal coniuge, dai parenti entro il terzo grado o
dagli affini entro il secondo grado del titolare dell'azienda
agricola.
3. Ai fini della concessione dei contributi di cui al comma
1, il possesso dei requisiti di cui alle lettere a) e b) dello
stesso non è richiesto ai soggetti che svolgono esclusivamente
attività di coltivazione e di raccolta delle piante
officinali.
Articolo 9
(Vigilanza e controllo)
1. L'Azienda regionale sanitaria USL della Valle d'Aosta
(Azienda USL) svolge attività di controllo e di vigilanza in merito
all'applicazione della presente legge ed irroga le sanzioni
previste dalla normativa statale vigente.
Articolo 10
(Rinvio)
1. La Giunta regionale, con propria deliberazione da adottare
entro sei mesi dalla data di entrata in vigore della presente
legge, su proposta della struttura regionale competente in materia
di igiene e sanità pubblica, sentita la struttura competente,
provvede ad individuare le piante officinali ad uso alimentare e
domestico nonché quelle ad uso medicale, come definite
dall'articolo 2, comma 1, lettere e) ed f).
Articolo 11
(Disposizioni finanziarie)
1. L'onere complessivo derivante dall'applicazione
dell'articolo 3 è determinato in annui euro 40.000 a decorrere
dall'anno 2011.
2. L'onere di cui al comma 1 trova copertura, ai sensi
dell'articolo 21, comma 3, della legge regionale 4 agosto 2009, n.
30 (Nuove disposizioni in materia di bilancio e di contabilità
generale della Regione autonoma Valle d'Aosta/Vallée d'Aoste e
principi in materia di controllo strategico e di controllo di
gestione), nello stato di previsione della spesa del bilancio di
previsione della Regione per il triennio 2010/2012 e in quello per
il triennio 2011/2013 nell'unità previsionale di base 1.11.8.11
(Interventi di formazione professionale a valere sul fondo per le
politiche del lavoro).
3. Al finanziamento dell'onere di cui al comma 1 si
provvede:
a) con riferimento al bilancio pluriennale della Regione per
il triennio 2010/2012 mediante l'utilizzo per pari importi degli
stanziamenti iscritti nell'unità previsionale di base 1.10.3.10
(Interventi e servizi finalizzati allo sviluppo del settore
agricolo e agroalimentare);
b) con riferimento al bilancio pluriennale della Regione per
il triennio 2011/2013 mediante l'utilizzo per pari importi degli
stanziamenti iscritti nell'unità previsionale di base 1.16.2.10
(Fondo globale di parte corrente) a valere sullo specifico
accantonamento previsto al punto C.1. dell'allegato 2/A al bilancio
stesso.
4. Per l'applicazione della presente legge la Giunta
regionale è autorizzata ad apportare, con propria deliberazione, su
proposta dell'assessore regionale competente in materia di
bilancio, le occorrenti variazioni di bilancio.
Presidente
- La parola al Consigliere Giuseppe Cerise,
per mozione d'ordine.
Cerise G. (ALPE)
- Per una questione sospensiva.
Considerato che, nel corso dell'analisi di questo disegno di legge
in commissione, vi sono state alcune incomprensioni che, a nostro
avviso, possono aver influenzato il dovuto approfondimento delle
varie problematiche impedendo di fatto di raccogliere su questo
argomento la condivisione unanime che tutti forse auspicavamo e
che, a nostro avviso, riteniamo ancora possibile, con spirito
propositivo e costruttivo ne chiediamo di conseguenza il rinvio in
commissione per permettere alcuni approfondimenti. Riteniamo che la
materia che stiamo trattando non debba diventare terreno di scontro
bensì di condivisione, crediamo che l'obiettivo comune di questa
Assemblea debba essere quello di dotare il settore di uno strumento
dotato di una sostanziale
performance
che possa promuovere e
sviluppare la filiera delle piante officinali nella nostra regione
e non limitarci a regolamentare una situazione in essere. Vi posso
assicurare che da parte nostra vi sarà, qualora accolta, tutta la
disponibilità e collaborazione possibile al fine di raggiungere
l'obiettivo che, a nostro avviso, non può che essere condiviso
unanimemente. Auspico che questa nostra richiesta possa essere
accolta, è una richiesta che formulo anche a nome dei colleghi del
PD. Grazie.
Presidente
- Sulla questione sospensiva si può esprimere
un consigliere a favore e uno contro.
La parola al Consigliere Prola.
Prola (UV)
- Grazie Presidente.
In effetti qualche problema di comprensione forse a livello di
commissione c'è stato nel momento in cui abbiamo fatto le varie
audizioni, ma credo che gli opportuni chiarimenti siano arrivati
nell'ultima audizione, quando abbiamo risentito l'Assessorato e il
dirigente competente e credo che il tema sia stato sufficientemente
approfondito. Concordo con quanto dice il collega Cerise, per
quanto riguarda gli obiettivi della legge, siamo tutti concordi;
tale legge però serve in questo momento per dare una risposta ad
alcuni aspetti che necessitano sicuramente di chiare risposte,
soprattutto sulla sicurezza alimentare e sulla qualificazione
tecnica degli operatori. Credo quindi che questa legge tratta il
campo esclusivamente agricolo per dare risposta ai produttori
agricoli, ricordando che il campo alimentare e quello delle qualità
terapeutiche sono già sufficientemente normati, mentre, per quanto
riguarda il campo della produzione agricola e della qualificazione
degli operatori, non ancora. Con lo sviluppo che c'è stato
all'interno della commissione e dopo le argomentazioni date sia dai
tecnici che dall'Assessore quindi credo che l'argomento sia stato
sufficientemente approfondito. Grazie.
Presidente
- La parola al Consigliere Donzel.
Donzel (PD)
- In fatto di
fair play
possiamo darvi
lezione quando volete, insomma stamani ci è stata chiesta una
questione sospensiva sul Regolamento che era stato ampiamente
condiviso in commissione, da parte nostra non c'è stata nessuna
sollevazione, anzi eravamo pronti a votarlo, nessuno ha fiatato;
chiediamo la cortesia di poter votare un provvedimento di legge su
cui c'era stata già - soprattutto il collega Cerise, che ci aveva
lavorato per quanto riguarda la minoranza in particolare - la
volontà di condividere questa cosa, ci viene risposto:
"andiamo
avanti, facciamo di testa nostra"
. Devo dire che, dal punto di
vista della correttezza istituzionale, oggi dieci a zero per
l'opposizione.
Presidente
- Pongo in votazione la questione
sospensiva:
Consiglieri presenti e votanti: 31
Favorevoli: 8
Contrari: 23
Il Consiglio non approva.
Presidente
- Passiamo adesso all'esame della
relazione.
Si dà atto che, dalle ore 17,23, assume la presidenza il
Vicepresidente Chatrian.
Président
- La parole au rapporteur, le Conseiller André
Lanièce.
Lanièce A. (SA-UdC-VdA)
- La Valle d'Aosta ha un'antica
tradizione nel settore erboristico, dovuta da una parte alle
caratteristiche pedoclimatiche della nostra regione che permettono
lo sviluppo di una ricca varietà della flora valdostana: infatti,
sulle circa 5.600 piante superiori diffuse in Italia, quasi il 40
percento sono presenti spontaneamente in Valle d'Aosta e
ciononostante il fatto che il territorio valdostano sia di poco
superiore all'uno per cento di quello nazionale.
Dall'altra parte non si può scordare che una volta in Valle il
mondo vegetale costituiva la base del sapere terapeutico dei nostri
contadini. Quasi tutte le piante possedevano virtù, ma bisognava
conoscerle. Questo sapere, questo vero e proprio patrimonio
immateriale, mai o quasi mai scritto, è in buona parte ancora vivo
nella nostra regione, conservato nella memoria delle persone
anziane. Ecco perché sabato scorso è stata inaugurata, su pregevole
iniziativa dell'Assessorato regionale dell'istruzione e cultura, a
Jovençan, la Maison des Anciens Remèdes, che ha proprio come scopo
quello di mettere a disposizione di tutti uno spazio dove le
tradizioni curative ancestrali incontrano le conoscenze
scientifiche moderne, affinché le virtù della natura possano essere
di nuovo opportunamente utilizzate. Una porta sul microcosmo delle
piante e erbe officinali spontanee presenti in Valle, sui loro usi,
sulle loro proprietà, sulla loro struttura, sulla memoria e sulla
cultura popolare che queste hanno veicolato nei secoli. D'altronde
da alcuni anni, nel nostro Paese si assiste ad un generale
risveglio dell'attenzione verso le piante officinali e le ragioni
sono diverse: da una parte, come ho già sottolineato, c'e
un'attenzione sempre maggiore da parte dei consumatori verso il
naturale e i prodotti della natura; dall'altra, la necessità di
trovare nuove occupazioni o di integrare il reddito, il tutto
accompagnato dalla volontà di rilanciare e valorizzare le zone
marginali montane con un'agricoltura compatibile al territorio e
nello stesso tempo redditizia. Da qui l'esigenza di formalizzare
dal punto di vista normativo l'approccio alle piante officinali,
tenuto anche conto che attualmente nel territorio regionale vi sono
40 piccoli produttori che coltivano circa 12 ettari a piante
officinali.
L'Assessorato regionale competente in materia di agricoltura, a
partire dal 1990, aveva già lavorato attivamente per lo sviluppo di
questo settore; erano state infatti effettuate prove in campo,
presso il centro dimostrativo di Saint-Marcel, per verificare
l'adattabilità di alcune specie di erbe officinali, erano stati
realizzati diversi progetti:
Interreg II
per la
valorizzazione delle erbe officinali alpine e
Interreg III
e
infine un terzo progetto denominato
Leader Plus
;
quest'ultimo progetto aveva coinvolto l'Institut agricole régional
in una ricerca di mercato che valutasse l'impatto di nuovi
prodotti, sempre sullo sfondo della salvaguardia del territorio
montano. Di questa ricerca è stato pubblicato, dallo stesso
Institut Agricole Régional, un interessante volume. Da questo
studio emerge come lo sviluppo di una filiera delle piante
officinali possa permettere di perseguire diversi obiettivi tra
cui: il recupero di terreni abbandonati o sottoutilizzati, la
creazione di una fonte di integrazione al reddito, la creazione di
sinergie fra settore agricolo, settore agro-alimentare e settore
turistico-salutistico, la nascita di promettenti nicchie di
mercato, lo sviluppo di pratiche agricole rispettose dell'ambiente,
anche con un accento sul biologico e la creazione di nuovi posti di
lavoro.
L'Amministrazione regionale con il presente disegno di legge ha
voluto quindi colmare una lacuna dovuta principalmente alla scarsa
regolamentazione del settore, che a livello nazionale fa
riferimento ad una legge risalente al 1931, mentre a livello
regionale la materia fino ad oggi non era ancora stata
regolamentata. Il presente intervento normativo intende quindi
riordinare il settore al fine di favorire la coltivazione delle
piante officinali nelle zone montane o marginali, disciplinando le
attività di coltivazione, raccolta, prima trasformazione,
trasformazione e commercializzazione di tali piante e dei loro
derivati.
In commissione, oltre ai funzionari degli assessorati e
dell'USL, abbiamo ascoltato i pareri dei differenti attori, tra cui
il rappresentante dell'Institut Agricole Régional, quello
dell'Associazione Agricoltori Valle d'Aosta, quello
dell'Associazione Valle d'Aosta Officinale "Aldo Poletti" e il
rappresentante dell'Ordine dei Farmacisti, che hanno sottolineato,
tutti, l'importanza di questa legge e nel contempo hanno
evidenziato alcune specifiche problematiche, proponendo modifiche
al testo presentato dall'Assessorato regionale dell'agricoltura:
nel dibattito che ne è seguito ha prevalso la linea del
mantenimento di un testo di legge essenziale e snello, non molto
dettagliato, in modo da evitare, forse, di cadere in un eccesso di
restrizioni, troppo particolareggiate, riguardo ai diversi momenti
della coltivazione, raccolta e trasformazione delle piante
officinali. Di massima, il pensiero e la filosofia che sovraintende
il mondo delle piante officinali è stato capito, anche se, a dir il
vero, alcune delle richieste presentate in commissione non sono
state recepite nel testo, ma è stata espressa la volontà, da parte
dell'Assessorato, di tenerne in considerazione in vista di un
futuro approfondimento. In questa direzione penso vadano intesi
anche alcuni emendamenti del gruppo ALPE, che ricalcano quasi alla
lettera alcune considerazioni da me sollevate durante i lavori
della commissione. Ne è risultato il disegno di legge che oggi
presentiamo, sintetizzato in undici articoli.
L'articolo 1 individua l'oggetto e l'ambito di applicazione
della norma; l'articolo 2 contiene le definizioni dei termini
significativi utilizzati nel disegno di legge; l'articolo 3 elenca
le azioni che la struttura regionale competente deve promuovere per
favorire lo sviluppo e la qualificazione della produzione regionale
delle piante officinali, quali l'organizzazione del corso di
formazione e di corsi di aggiornamento; l'articolo 4 regola
l'attività di coltivazione, raccolta e prima trasformazione:
l'attività di coltivazione e di raccolta delle piante officinali è
libera nel territorio regionale, invece l'attività di prima
trasformazione può essere svolta da soggetti in possesso di idoneo
titolo di studio previsto dalla normativa statale vigente o che
abbiano frequentato, con esito positivo, il corso di formazione
regionale di cui all'articolo 7 o un corso equivalente svolto in
altre regioni, o Stati membri dell'Unione europea; l'articolo 5
precisa che le piante officinali ad uso medicale possono essere
trasformate e commercializzate esclusivamente da soggetti abilitati
alla loro manipolazione secondo la normativa statale vigente;
l'articolo 6 precisa invece che le piante officinali ad uso
erboristico, alimentare e domestico possono essere commercializzate
o utilizzate per la realizzazione di prodotti alimentari ad uso
erboristico da soggetti in possesso di idoneo titolo di studio,
oppure da soggetti che abbiano frequentato, con esito positivo, il
corso di formazione regionale o un equivalente corso svolto in
altre regioni o in altri Stati membri dell'Unione europea;
l'articolo 7 stabilisce le modalità di organizzazione del corso di
formazione regionale rivolto ai soggetti che intendano svolgere le
attività di prima trasformazione, trasformazione e
commercializzazione delle piante officinali, delle loro parti e dei
relativi derivati, coltivati o raccolti nel territorio regionale,
per la realizzazione di prodotti alimentari ad uso erboristico,
alimentare e domestico; l'articolo 8 individua i requisiti
necessari per l'ottenimento di contributi a sostegno delle
attività, previsti dal titolo III della legge regionale 12 dicembre
2007, n. 32 e da specifici programmi approvati con le modalità di
cui all'articolo 47, comma 2, della stessa legge regionale;
l'articolo 9 stabilisce che le attività di controllo e di vigilanza
in merito all'applicazione della presente legge spettano
all'Azienda regionale sanitaria USL della Valle d'Aosta; l'articolo
10 rinvia ad un'apposita deliberazione della Giunta regionale, da
adottarsi entro sei mesi dall'approvazione della presente legge,
l'individuazione delle piante officinali ad uso alimentare,
domestico e medicale; l'articolo 11 reca infine le disposizioni
finanziarie.
In conclusione, l'approvazione di questa legge, la prima in
Valle d'Aosta nel settore delle piante officinali, rappresenta un
primo passo, importante, anche se non esaustivo, nella direzione
della valorizzazione della ricchezza naturale del nostro territorio
montano, della riscoperta culturale e delle nostre tradizioni, che
la conoscenza e l'uso delle piante officinali da sempre comporta, e
dell'individuazione di una nuova filiera produttiva per il mondo
agricolo, utile anche ai fini di una integrazione del reddito. Il
grande interesse che, di giorno in giorno, sta convergendo sull'uso
curativo e domestico delle piante officinali con la relativa
commercializzazione e la realizzazione di prodotti che riguardano
anche l'ambito erboristico e quello cosmetico, rendono però
necessario non fermarsi alla semplice approvazione della legge,
oggi in discussione, ma fin da subito lavorare per studiare e
definire regole ed azioni finalizzate ad aiutare e a sostenere lo
sviluppo di questo settore e della qualità dei suoi prodotti,
nell'interesse sia dei produttori, sia dei consumatori.
In effetti in una fase, come l'attuale, di grande interesse per
il settore delle piante officinali, emerge la necessità di
implementare alcune azioni che permetteranno, oltre al
rafforzamento del comparto a livello locale, anche la
valorizzazione delle risorse autoctone, la diversificazione delle
produzioni regionali, la salvaguardia della biodiversità, lo
sviluppo di promettenti nicchie di mercato, la creazione di
sinergie tra i vari settori della filiera fungendo da stimolo per
gli operatori del settore. A tal proposito ecco alcune idee, su cui
riflettere, e sulle quali sviluppare delle azioni (fra l'altro
alcune di queste sono state, da me, già sollevate in
commissione):
- la necessità di istituire un disciplinare di produzione con un
marchio unico di tipicità in grado di differenziare i semilavorati
ed i prodotti finiti valdostani, garantendo una completa
tracciabilità della filiera. La stesura di un disciplinare e la
nascita di un marchio caratteristico delle piante officinali
valdostane potrà dare garanzia di qualità e valorizzare anche
questo elemento caratteristico della nostra eccellenza montana
nella promozione dell'intera Valle d'Aosta;
- la promozione ed incentivazione dell'associazionismo, tra i
produttori, nelle sue varie forme; - la creazione in collaborazione
con l'Institut Agricole Régional di un centro di analisi regionale
di riferimento, con la possibilità di realizzare test e prove di
laboratorio interni per lo sviluppo, in maniera autonoma, di
prodotti sperimentali di nicchia, naturali, specifici, esclusivi,
tipici, aventi un forte legame territoriale, certificati e di
altissima qualità, con l'obiettivo di creare o almeno fungere da
stimolo allo sviluppo di una filiera produttiva certificata "Piante
officinali" interamente valdostana, in grado di apportare il
massimo valore aggiunto ai prodotti finiti;
- uno studio economico sulla redditività della filiera
produttiva di alcune piante officinali tipicamente valdostane;
- la realizzazione di alcune specifiche linee guida alle quali
tutti i produttori ed attori della filiera officinali dovranno
adeguarsi, con l'obiettivo di definire le pratiche colturali
(specie, metodi, tempi), caratterizzare la materia prima
valdostana, garantire il rispetto degli standard qualitativi minimi
richiesti e stabilire un ragionevole prezzo di mercato della
stessa;
- la promozione di incontri specifici, dibattiti con i
produttori e con i diversi attori della filiera e la divulgazione
all'opinione pubblica dell'attività di questo settore, anche dal
punto di vista educativo, in modo da riavvicinare la comunità
valdostana ai benefici dell'utilizzo delle piante officinali;
- infine un aggiornamento a due anni dall'applicazione della
legge per fare il punto della situazione del settore, anche dal
punto di vista normativo.
Président
- J'ouvre la discussion générale.
La parole au Conseiller Giuseppe Cerise.
Cerise G. (ALPE)
- Grazie Presidente.
Innanzitutto voglio esprimere il rammarico che una nostra
richiesta fatta con spirito sicuramente propositivo non abbia
trovato accoglimento, non sia stata oggetto dell'attenzione che, a
nostro avviso, meritava, ma credo che quanto detto dal collega
Prola abbia messo in evidenza qual è lo spirito che ci divide su
questo aspetto sostanziale: a noi interessava dare una risposta
concreta e immediata a quella che è la parte strettamente agricola,
perché tutta l'altra parte di carattere sanitario e medicale,
erboristico, eccetera, è sufficientemente disciplinata da altre
normative. Noi guardavamo leggermente più avanti e credevamo che
era possibile andare a definire in legge alcuni chiari incentivi a
quella che può essere la situazione di questa filiera.
Quando è stato assegnato per l'esame in commissione il disegno
di legge in oggetto, noi ci siamo rallegrati, come peraltro poi
hanno avuto modo di fare anche i rappresentanti delle
organizzazioni audite in commissione, come sottolineato anche dal
relatore e credo che non potesse essere diversamente: il fatto che
la Regione esercitasse una sua competenza per ordinare una materia
che potesse favorire lo sviluppo della filiera delle piante ed erbe
officinali e nel contempo garantire la sicurezza alimentare non
poteva che raccogliere un apprezzamento per le ovvie ricadute
positive che potrebbe produrre. È un settore che ha, fra l'altro,
delle radici profonde nella nostra
civilisation paysanne
,
quelli con i capelli bianchi come me ricordano con una certa
nostalgia quei barattoli di dimensioni varie schierati sulle
mensole delle abitazioni di dimore contadine contenenti svariate
qualità di erbe officinali ad uso aromatico, alimentare,
salutistico sia medico che veterinario, senza dimenticare quelle
specie che sapientemente trattate fungevano da anticrittogamici e
antiparassitari biologici
ante litteram
, purtroppo poi
sostituiti da pesticidi chimici con tutte le ricadute negative per
la salute e per l'ambiente. Per fortuna, pare di percepire una
seppur lenta, ma progressiva inversione di tendenza verso la
riscoperta per quelli meno giovani e per la scoperta per i giovani
di quelle culture ed attività affascinanti come quelle che
rappresentano il settore di cui stiamo discutendo, culture e
attività
d'antan
espressione di un'economia autarchica, alle
quali nel secondo dopoguerra seguì un'industrializzazione rapida
accompagnata da un crescente benessere, che ci ha portati
all'attuale società consumistica. È un bene, è un male? Ognuno di
noi ha le sue chiavi di lettura di questo fenomeno, personalmente
ritengo che si debbano saper cogliere i fermenti di questa nuova
società in piena evoluzione per sapientemente innestarli sul ceppo
solido della nostra
civilisation
ancestrale, la conoscenza
del passato è fondamentale per meglio apprezzare e gestire il
benessere e per non dello stesso renderci spesso schiavi.
L'Amministrazione regionale investe delle risorse importanti in
musei, pubblicazioni, mostre per garantire la testimonianza e
trasmettere alle nuove generazioni lo
charme
di un'epoca
compiuta che deve, a nostro avviso, essere oggetto di attenta
riflessione, perché ha qualcosa da insegnarci. Sono delle
iniziative per le quali ho avuto spesso modo di esprimere
apprezzamento, perché permettono agli autoctoni di approfondire le
loro radici e ai valdostani di adozione di meglio conoscere e
conseguentemente apprezzare la comunità nella quale si sono
integrati. La settimana scorsa si è aggiunto un altro importante
tassello in questo contesto con l'inaugurazione a Jovençan della
Maison des anciens remèdes, centro dedicato alla conservazione e
alla trasmissione della conoscenza, all'attualizzazione e
valorizzazione dei saperi legati ai diversi utilizzi delle erbe e
piante officinali. Un'iniziativa della quale mi complimento con i
promotori, l'Assessore e il Comune di Jovençan, e che è pertinente
al disegno di legge in esame.
Vogliate scusarmi per questa premessa un po' nostalgica, ma ci
tenevo a sottolineare che, anche in virtù del legame che tale
materia ha con il territorio con il passato e per le nuove
potenzialità che può offrire, siamo stati spinti a dare la nostra
piena disponibilità e a portare il nostro contributo propositivo e
costruttivo, come è nostra consuetudine d'altronde. Ci pareva un
argomento scevro di ogni possibile presa di posizione ideologica,
tanto che in commissione avevamo espresso una sostanziale
condivisione sulle proposte emendative presentate dal relatore, che
aveva fatto alcuni approfondimenti meritevoli sul testo, proposte
che in parte rispondevano già ad alcune osservazioni formulate
successivamente dai vari rappresentanti delle organizzazioni e
associazioni audite e proposte che sono state purtroppo
sostanzialmente rigettate. Le audizioni per me, ignorante in
materia, sono state di grande interesse, in quanto mi hanno aperto
la visuale su un tema che conoscevo solo marginalmente e confesso
che sono rimasto basito quando il dottor Barmaz dell'Institut
agricole régional in premessa disse (cito):
"Vengo subito al
dunque con una piccola premessa: noi dell'Institut agricole non
abbiamo partecipato alla stesura del testo di questo disegno di
legge e ne siamo venuti a conoscenza da quando è stato pubblicato
on line sugli atti del Consiglio, infatti abbiamo scaricato il
documento proprio da internet. Questo lo dico senza nessuna
polemica, ma è bene che lo si sappia, perché magari si dà per
sottinteso che ci abbiamo lavorato, anzi in qualche occasione
abbiamo anche chiesto di poter vedere la bozza, ma la nostra
richiesta non è stata recepita"
. Ci consegnò poi questo volume,
che tratta dello sviluppo della filiera delle piante officinali in
Valle d'Aosta, che nell'introduzione generale dice:
"Attraverso
lo sviluppo di una filiera piante officinali sarebbe possibile
perseguire tutta una serie di obiettivi fra i quali si ricordano
alcuni: recupero di terreni di mezza montagna con esposizione a
sud, abbandonati e sottoutilizzati, sviluppo di pratiche agricole
rispettose dell'ambiente, salvaguardia e protezione dei siti
naturali di accrescimento sempre più interessati dalla raccolta
spontanea selvaggia, mantenimento della biodiversità nell'ambito di
tecniche colturali appropriate, creazione di una fonte di
integrazione di reddito familiare, mantenimento della popolazione
sul territorio, creazione di nuovi posti di lavoro, creazione di
sinergie fra settore agricolo e settore agroalimentare,
diversificazione delle produzioni locali, nascita di interessanti e
promettenti nicchie di mercato, riduzione delle consistenti
importazioni mediante lo sfruttamento del potenziale locale,
incremento delle colture a basso input ambientale"
. Ditemi se
questo è poco, le potenzialità che offre tale settore in un
contesto come quello agricolo che mi pare meritevole di attenzione
e che è in sostanziale sofferenza come altri settori.
A questo articolato e dettagliato lavoro di ricerca e di
indagine, la relazione introduttiva al presente disegno di legge,
non quella che ha illustrato oggi il relatore, che ho apprezzato,
quella che accompagnava la presentazione del disegno di legge
presentato dalla Giunta sapete cosa dice? Cito testualmente una
riga:
"L'
Institut agricole régional ha effettuato una
ricerca sull'attuale mercato, sulle possibili realizzazioni di
nuovi prodotti che possono salvaguardare il territorio
montano"
. Io apprezzo sempre la sintesi, ma mi pare impossibile
anche per i più intuitivi, leggendo la frase precedente, avere la
percezione dei contenuti di questo encomiabile lavoro, un lavoro
fatto dall'ente strumentale della Regione per la ricerca e la
sperimentazione in agricoltura e che, a nostro avviso, doveva
essere il riferimento per gli indirizzi della legge se veramente
c'era la volontà di sviluppare la filiera delle piante officinali
in Valle d'Aosta! Lei, Assessore, non so se per scelta, per
dimenticanza, disinteresse, non ha saputo o voluto utilizzare una
risorsa, una risorsa importante che poteva dare un contributo
determinante per la stesura di un testo di legge accettabile, una
risorsa, voglio sottolineare, a costo zero, qui non c'era da
incaricare né professionisti, né altro: a costo zero! L'Institut
agricole régional, ente strumentale della Regione per lo sviluppo e
la ricerca in agricoltura! Scuota pure la testa, stamattina mi ha
detto che aveva le idee chiare, qualche dubbio ce l'ho! Sono
convinto che in commissione si debbano valutare attentamente
proposte ed osservazioni, perché molte sono anche proposte che
possono venire da soggetti portatori di interessi diretti, ma non
mi pare il caso dello IAR: l'interesse dello IAR è quello comune di
carattere generale, come quello di questa Assemblea, ossia di avere
una legge la più aderente possibile alle aspettative del
settore.
Nella nostra richiesta di rinvio in commissione di questo
disegno di legge abbiamo manifestato la nostra volontà di lavorare
per arrivare ad un testo condiviso, perché ci rifiutiamo di pensare
che questa materia possa essere terreno di scontro politico e di
tale rifiuto ce ne rammarichiamo, come pure personalmente mi
rammarico, Assessore, della sua manifesta irritazione al riguardo
della questione che le avevo posto in commissione nella seconda
audizione. Sono rimasto veramente stupito alla domanda di perché lo
IAR non era stato coinvolto nella stesura del presente disegno di
legge la sua reazione mi è parsa spinta da pregiudizi, glielo
confesso tranquillamente. Nella stessa circostanza lei più volte ha
smentito il fatto che lo IAR non fosse stato coinvolto nella
predisposizione del disegno di legge in oggetto e io, non avendo
elementi probatori in merito per affermare il contrario, salvo
quanto affermato dal dottor Barmaz, che peraltro è recepito in
registrazione e anche nel documento che lo stesso poi ha
consegnato, mi sono limitato a prendere atto, salvo poi lunedì
mattina, aprendo la posta, trovare una missiva trasmessa dal
Presidente Comé ai membri della III Commissione che diceva:
"Egregio Presidente, la presente per ribadire con fermezza
-
come risulta dalla registrazione del mio intervento presso la III
Commissione, da lei presieduta, oltre che dalla nostra scritta che
le ho lasciato nella stessa occasione -
che lo IAR non ha
partecipato alla stesura del testo del disegno di legge regionale
n. 125. Nel ringraziarla dell'attenzione la pregherei di comunicare
questa ai membri della commissione"
. Anche di questa prendo
semplicemente atto, perché a noi non interessano le
querelles
: chi, come, quando... noi guardiamo alla sostanza!
Lei, Assessore, è il responsabile di un dicastero strategico che ha
competenze in diversi settori, lei è dunque il timoniere e il
timoniere deve avere due cose ben chiare: la rotta da seguire e il
porto di approdo da raggiungere. La percezione che traggo da alcuni
suoi atteggiamenti è che lei non abbia sempre ben chiaro questo
concetto. L'agricoltura in tutte le sue articolazioni è un settore
strategico per l'economia, e non solo, nella nostra regione è un
settore in sofferenza, purtroppo, e lei non può "navigare a vista e
trastullarsi sulle onde", per dirla in termini marinari: su quella
nave non è solo, ci sono tutti coloro che svolgono un duro lavoro,
non sempre purtroppo adeguatamente remunerato, questo non è colpa
sua, non vogliamo farle portare delle croci che non merita.
Ci rammarichiamo che anche in questa occasione si sia preferito
forzare la mano e far prevalere la ragione della forza dei numeri,
piuttosto che la forza della ragione. Avremmo apprezzato poter
riscontrare una certa disponibilità a riaprire un confronto su
questo tema, confronto che avrebbe anche azzerato quelle
incomprensioni che si erano generate e alle quali ho accennato e
poter serenamente raccogliere tutti quei suggerimenti e
osservazioni atte a qualificare tale provvedimento legislativo che,
così come è formulato, riteniamo monco nelle sue parti essenziali.
Facevo prima riferimento alle scatolette contenenti queste erbe
aromatiche nelle dimore contadine, questa legge, a nostro avviso, è
una scatola vuota! Il settore che andiamo a disciplinare con questa
legge meritava un'attenzione maggiore, è un settore certamente di
nicchia, ma che potrebbe avere, se ben indirizzato, come dimostra
lo studio testé citato, uno sviluppo tutt'altro che trascurabile,
forse in pochi casi come attività principale, ma sicuramente con
una larga diffusione su tutto il territorio come attività
complementare, con delle importanti ricadute positive dirette e
indirette nel contesto socio-economico culturale e ambientale della
nostra regione, come ben evidenziato dall'introduzione dello studio
effettuato dall'Institut agricole.
Il fatto che ci siano più di 200 adesioni al corso mi pare
significativo del largo interesse che l'argomento suscita; nei
dettagli non entro, li affronteremo nell'illustrazione degli
emendamenti che abbiamo presentato per tentare quanto meno di
migliorare un testo che, a nostro avviso, andrebbe integralmente
riscritto. Non possiamo pertanto esimerci dal manifestare il nostro
profondo dissenso al riguardo sia per il metodo che per il
contenuto. Assessore, le dico serenamente, senza spirito polemico,
anche per la simpatia che a livello personale nutro nei suoi
confronti, che lei ha perso un'occasione per dare prova di buon
senso e di questo ce ne rammarichiamo. Apprezziamo comunque la
sensibilità del relatore che in un passaggio ha tentato di
"edulcorare l'amara tisana", per rimanere in tema, ma, quando dice
che potrà essere prossimamente rivisto, il "prossimamente" poteva
essere domani mattina e noi eravamo pronti a cercare di contribuire
ad un testo migliorativo. Grazie.
Si dà atto che, dalle ore 17,36, riassume la presidenza il
Vicepresidente André Lanièce.
Presidente
- La parola al Consigliere Prola.
Prola (UV)
- Grazie Presidente. Intervengo solo per
chiarire, perché quello che dice il collega è una visione parziale
di quanto successo all'interno della commissione. Sicuramente c'è
stato un attimo di smarrimento quando abbiamo sentito una serie di
audizioni e soprattutto quella dell'Institut agricole, nel quale il
direttore diceva che non era stato coinvolto nella stesura della
legge ma, per correttezza, Cerise doveva dire che il dottor Adamo
aveva chiarito una serie di cose, credo. Volevo chiarire quello che
è stato il percorso che ho sentito in commissione, percorso che
inizia ad aprile 2010, dove l'Assessorato convoca i 40 produttori,
perché abbiamo attualmente 40 produttori, un'altra serie di
personaggi, distillerie e quant'altro e l'Institut agricole, che
era presente. In quella sede iniziano a chiarirsi gli indirizzi e
gli obiettivi della legge, dove esisteva ed esiste tuttora un
problema di interpretazione per quel che riguarda le vigilanze che
vengono effettuate a livello di questa filiera e quindi occorreva
in qualche modo sanare una vecchia e obsoleta normativa del 1931,
per cui si è detto:
"dobbiamo agire in questo modo"
.
L'Institut agricole è sempre stato presente, perché in una
successiva riunione... e credo che il dottor Adamo abbia dato nomi,
date, firme e verbali in commissione, dove un tecnico dell'Institut
agricole era presente sempre e ha partecipato alla costruzione di
questa legge; se poi lui non aveva titolo, non aveva mandato
dall'Institut agricole per esprimere delle opinioni, questo è un
altro aspetto...
(interruzione del Consigliere Giuseppe Cerise, fuori
microfono)
...ma questo l'ho saputo dal dottor Barmaz dopo la riunione di
commissione, non lo so il perché. Se partecipava alla costruzione
della legge, era lì e rappresentava l'Institut agricole quindi
aveva titolo per dire e dare tutte le indicazioni tecniche
possibili, questo che sia chiaro, perché sono stati convocati come
Institut agricole come ente strumentale della Regione. Qui si cerca
di strumentalizzare qualcosa che non c'è! L'Institut agricole era
presente, come era presente a novembre con un agronomo, era
presente nella costruzione, a luglio è stata presentata la bozza di
legge per sommi capi e loro erano presenti, è inutile che ridete,
erano presenti! Non c'è niente da ridere, erano lì con i loro
tecnici, quindi mi dispiace, non potete dire:
"l'Institut
agricole non ha partecipato alla costruzione"
. Se poi lui dice
che non ha partecipato alla stesura articolo per articolo, questo è
un altro discorso, risponderà l'Assessore, ma loro alla costruzione
di tale legge erano partecipi. Questo credo che, per dovere di
chiarezza, bisogna dirlo e credo che il collega Cerise abbia
sentito, come l'ho sentito io e tutti gli altri colleghi, quanto ha
detto il dottor Adamo, questo penso sia inconfutabile!
Volevo ricordare che l'Amministrazione regionale ha partecipato
all'
Interreg I
, all'
Interreg II
, all'
Interreg
III
e al
Leader Plus
sul discorso delle piante
officinali, non credo non sia stato preso in considerazione quanto
loro nel loro studio hanno evidenziato, però nella riunione di
aprile del 2010 l'obiettivo posto era quello di dare corso ad una
normativa che riuscisse a dare delle risposte al mondo produttivo
agricolo, perché, per quanto riguarda il settore alimentare, è
normato dal pacchetto igiene a livello europeo: è normato dal
regolamento n. 852, per quanto riguarda tutto l'aspetto erboristico
mentre quello farmacologico, è normato da normative nazionali;
quindi restava scoperto il campo produttivo agricolo, questo per
dovere di chiarezza.
Presidente
- La parola al Consigliere Donzel.
Donzel (PD)
- Egregio Presidente, cari colleghi, nel
ribadire ancora una volta l'amarezza perché questo testo di legge
non ha potuto avere un breve rinvio in commissione, dove alcuni
aspetti - rispetto ai quali si assiste qui ad un tentativo animato
e disperato di chiarirli - avrebbero potuto magari trovare una più
serena composizione, avendo poi precisato che non spetta alle forze
di opposizione chiarire il perché dello stato confusionale dei
dirigenti dei vari assessorati che danno informazioni che non si
confanno e quant'altro, certo che, dal punto di vista lessicale, è
chiaro: la stesura di un testo è la scrittura di una legge, altra
cosa sono le riunioni preliminari che portano alla scrittura della
legge, sono due cose diverse, Assessore, però ci rammarica che un
dirigente dell'Institut agricole non venga coinvolto se vuole
essere coinvolto, c'è qualcosa che ostacola? Mi sembra assurdo, mi
sembrano quelle cose che, quando - e qui arrivo al punto e
ringrazio per la chiarezza il collega Prola che per primo ha
introdotto il termine - si vuole sanare una situazione, allora si
parte con un anno a lavorare e poi lavorando ci si rende conto che
c'è qualcosa che non va e alla fine si corre in fretta e furia a
fare un testo che poteva essere sicuramente un testo non così
frettoloso nell'ultimo tratto, ma poteva essere un testo che poteva
avere un'ampiezza maggiore. Lo dice molto bene il relatore nella
sua relazione, tanto che è da apprezzare che alla fine della
relazione il relatore dica:
"su questo testo diamoci un
appuntamento perché dobbiamo rivederlo prima o poi"
e declina
una ventina di questioni che sarebbe opportuno affrontare in
fretta, ma quando le affrontiamo? La legge è del 1930, questo
Governo ormai non è più appena neoeletto, questa maggioranza è da
oltre due anni che ce l'abbiamo, dopodiché arriviamo a discutere un
disegno di legge e il relatore, che conosce la materia - e bisogna
dargliene atto -, ci dice che ci sono almeno una quindicina di cose
da fare, ma perché non le abbiamo fatte? Perché non abbiamo fatto
le cose che sono qui indicate in elenco? Dov'è il disciplinare?
Quanto ci metteremo: due anni, tre anni per vedere il disciplinare?
Il marchio?
Vi sono poi delle cose che, a mio avviso, lasciano perplessi: la
questione, per esempio, di creare nuovi centri di ricerca, pensavo
che l'Institut agricole fosse già un centro qualificato di ricerca,
ci ha dato dei risultati che abbiamo sempre tutti lodati qui nel
settore vinicolo, eccetera, non so quanti altri centri di ricerca
vogliamo creare, anzi speriamo un giorno di avere un'università che
si colleghi con questo benedetto Institut agricole e si lavori
tutti in sinergia senza piccole ripicche paesane in cui uno dice:
"no, a me non hanno fatto scrivere neanche una riga della
legge"
e andiamo avanti così quando invece... da cosa nasce
l'urgenza di questa legge? Nasce dal fatto che effettivamente in
questo settore esiste un problema vero: quello della
commercializzazione, perché credo sia questa la natura che ha
spinto ad un'accelerazione nei confronti del disegno di legge,
ossia la necessità di garantire che un prodotto alimentare che
viene messo in commercio sia un prodotto che può essere certificato
e da chi se non dal produttore che lo mette in commercio... e
quindi dai controlli necessari per? Così come avviene per qualsiasi
altro tipo di prodotto, è importante che il consumatore sia
garantito da questo punto di vista, quindi ecco l'interesse che
c'era da parte di tutte le forze politiche rispetto ad un disegno
di legge che atteneva sia a possibilità di sviluppo nel settore
agricolo, sia anche alle ricadute che ci sono rispetto ai
consumatori, altrimenti non ci sarebbe l'appello fin dal primo
articolo alla sicurezza alimentare, quindi nel primo articolo di
legge quello è un punto cardine che ci fa muovere in questo
indirizzo.
Come bene emerge dallo studio dell'Institut agricole, molto
interessante poteva essere lavorare con attenzione su tale disegno
di legge, perché le ricadute che possono esserci nel settore
agricolo possono essere molteplici. È sempre più difficile la
monocoltura in Valle d'Aosta, è sempre più necessario diversificare
la produzione agricola, avere delle aziende che abbiano una
polivalenza e quindi coinvolgere più soggetti intorno all'interesse
di questo tipo di settore, naturalmente valorizzando chi per anni
ha svolto tale attività. È bene quindi che siano stati coinvolti in
primis i produttori, ossia chi per primo si è lanciato in questa
esperienza. Noi in commissione avevamo fatto rimarcare come
nessuno, o quanto meno il minor numero possibile di questi primi
avventurieri potesse essere messo in difficoltà da un percorso
legislativo che poteva tagliarli fuori e vengo alla questione molto
delicata dei corsi o, meglio, dell'unico corso. Abbiamo cercato di
parlare al plurale di corsi proprio per dire che, nel caso in cui,
come spesso può accadere, alcuni di questi produttori che hanno
messo denaro in tale attività, dovessero non poter fisicamente
essere presenti ad un corso - può accadere, perché sono ammalati,
perché hanno un intoppo -, non si trovano esclusi da un percorso
legislativo e quindi anche qui la nostra preoccupazione era: ma
esistono i finanziamenti per coprire le spese di eventuali corsi
che in qualche modo garantiscano a tutti la possibilità di accesso
a questi tipi di titoli? Sono preoccupazioni serie che abbiamo
messo in campo e devo dirvi che mi accorgo oggi in aula che proprio
su questo tema arriva il classico emendamento della Giunta
dell'ultima ora proprio sulla questione finanziaria, perché si
vanno a reperire i fondi e quindi il disegno di legge presentato in
commissione faceva riferimento a fondi non disponibili...
(interruzione dell'Assessore Isabellon, fuori
microfono)
...lo so, Assessore, lei fa dei gesti e poi avrà modo di
replicare, però le sto dicendo che, dal punto di vista
metodologico, ancora una volta una legge arriva in aula, ripeto: un
disegno di legge, non una legge che nasce dalle commissioni, non
una proposta di legge, ma un disegno di legge che nasce dalla
Giunta, arriva in Consiglio regionale ed è emendata il giorno
stesso che deve essere votata. È una procedura che... quando le
opposizioni presentano questi emendamenti, si dice:
"ma come,
non potevate portarli prima in commissione?"
. In commissione
sia noi, sia i colleghi avevamo sottolineato l'esigenza dei corsi;
poi, se nessuno ti ascolta, arrivi in aula con gli emendamenti.
Torno a dire: la maggioranza può una volta tanto arrivare con un
testo pulito in aula e non con un testo che viene a sua volta
emendato all'ultimo minuto in aula visto che è una materia che
segue da un anno di tempo, visto che ha cominciato a studiare
questa cosa all'inizio del 2010? Non è così che avviene, sono dei
testi che sono stati dagli stessi attori di maggioranza che si sono
appassionati di tale materia, si è sentita l'esigenza di
rimaneggiarli, quindi dei testi molto affrettati.
Torno a dire che capisco l'esigenza di un testo snello, ma anche
qui: o si attua una legislazione in cui diciamo che sono delle
leggi quadro e si specifica bene che sono semplicemente leggi
quadro in cui si definisce esattamente qual è la parte che spetta
alle delibere regionali, o non facciamo delle leggi che poi le
delibere di Giunta vanno a
zig-zag
e, come al solito, fanno
un po' di tutto. Le leggi sono molto utili e preziose, soprattutto
in questo caso, come è stato rilevato da voi, dell'esigenza di dare
ordine a tale materia. Ribadisco che la preoccupazione massima da
parte nostra riguarda i corsi, la possibilità di tante persone di
accedere a questi corsi, perché l'aspettativa che l'Assessorato ha
creato all'esterno è enorme. Io naturalmente non ho avuto modo di
accedere ai dati, perché il personale dell'Amministrazione
regionale è blindato e non lascia sfuggire nulla rispetto a queste
informazioni, ma mi risulta che le pre-adesioni a tale corso siano
di elevato numero. Se 40 sono i produttori, le pre-adesioni che
sono state sollecitate dallo stesso Assessorato mi risultano quasi
200, allora ecco che la preoccupazione che avevamo sollevato in
commissione era: ma abbiamo i finanziamenti per sostenere questi
corsi, oppure ad un certo punto diremo che il corso lo faranno solo
quelli che hanno gli occhi azzurri, i capelli biondi, che sono nati
nel mese di...? Non mi sembra che questa sia una procedura,
dobbiamo invece aprire il più possibile, visto che ha delle
potenzialità questo tipo di nuovo modo di produrre, questa
attenzione a questo tipo di raccolta spontanea di erbe che crescono
spontaneamente, è una cosa che va sollecitata, che ci appartiene,
io non sto qui, visto che la parte nostalgica l'hanno già svolta
altri, a ribadire la storia delle nonne che ci curavano con le
violette e altri prodotti al posto degli antibiotici, però è chiaro
che, se c'è una volontà dall'esterno di accedere a queste
conoscenze, di riappropriarsi della nostra cultura anche locale da
parte di un numero notevole di produttori, è giusto che poi ci
siano anche delle risposte, che non si creino delle aspettative che
poi vengono disilluse. Mi chiedo queste centinaia di persone che
risposte avranno da tale tipo di legislazione. Mi auguro solo che
questo tipo di legge, che ha "saltato gli ostacoli" negli ultimi
giorni, non abbia il solito obiettivo di dare un titolo a quei tre
o quattro che ne hanno bisogno, altrimenti il loro prodotto non è
più commercializzabile. Sarebbe davvero, alla luce del lavoro
corretto svolto dal relatore e di altri, un ben magro
risultato!
Presidente
- Se non vi è nessun altro che chiede la
parola, dichiaro chiusa la discussione generale.
La parola all'Assessore all'agricoltura e risorse naturali,
Isabellon.
Isabellon (UV)
- Grazie Presidente, nonché relatore.
Credo che questa palestra, dove si sono espresse tutte le varie
posizioni sia stata significativa di quello che a volte da una cosa
lineare e chiarita in commissione si possa partire per andare ad
attraversare con una specie di... a me sembra una schizofrenia
questa, perché onestamente quello che è emerso in commissione è
che, a fronte di un passaggio del Direttore dell'Institut agricole,
in cui si parlava di non partecipazione alla stesura di un testo e
successivamente c'è stato un momento... perché le audizioni credo
vadano ascoltate tutte, nel senso che non si può estrapolare
un'audizione rispetto a tutto il contesto del lavoro della
commissione, quindi credo che, nel momento in cui è stato il turno
dell'Assessorato e in particolare del dirigente che principalmente
aveva seguito per l'agricoltura questo disegno di legge, sia stato
chiarito che fin dall'inizio il lavoro è stato impostato con il
massimo coinvolgimento sia dei produttori, sia dell'Institut
agricole. L'Institut agricole è inteso in tutti i vari componenti
compresi i tecnici, perché se un tecnico, o più tecnici come in
questo caso dell'Institut agricole partecipano ai lavori, hanno la
possibilità di rappresentare l'Institut stesso. Queste difese
dell'assalto a Fort Apache verso l'Institut credo siano fuori
luogo, perché sicuramente quello che è stato ricordato nella
relazione al disegno di legge credo che rappresenti già il lavoro
fatto di concerto con l'Institut negli anni, a partire dai due
Interreg
al
Leader Plus
.
Leader Plus
non è
un'attività autonoma dell'Institut, è un'attività che è stata fatta
nell'ambito di un progetto dell'Assessorato dell'agricoltura con
una condivisione di obiettivi e anche una condivisione di
risultati. Quel testo che il collega Cerise ci ha portato come un
qualcosa di sconosciuto in commissione, in realtà, nel momento
della nostra audizione, mi è stato fatto vedere per sapere se lo
avevo mai visto, noi avevamo partecipato attivamente alla stesura
di questo; quindi, se vogliamo, c'è un po' di confusione voluta.
Credo che, sgombrando il campo da questi aspetti, bisogna andare
alla sostanza. Ricordo che il disegno di legge è stato predisposto
in stretta collaborazione fra i due Assessorati della sanità e
dell'agricoltura, perché qui si parla sia di coltivazione che di
norme relativa al corretto utilizzo dei prodotti, alla loro prima
manipolazione, quindi sono stati affrontati i problemi che i
produttori si aspettano in questo momento che si affrontino, al di
là delle elucubrazioni, le filosofie e quant'altro. Questo è un
testo di base da cui si può partire per lavorare e sicuramente gli
obiettivi individuati dal relatore, che ringrazio per la sua
relazione molto approfondita, come possibili azioni successive
all'approvazione del disegno di legge sono veramente validi. Non è
detto che, quando si devono fare delle azioni soprattutto per
quegli obiettivi che non hanno necessità di essere individuati nel
testo del disegno di legge, ma che fanno parte già a volte
dell'attività stessa che l'Assessorato fa, mi viene in mente la
sensibilizzazione dell'associazionismo, piuttosto che l'aiuto alle
cooperative, piuttosto che il lavoro per un marchio di qualità che
ha tutta una sua normativa anche molto approfondita e molto
complessa, che è quella di un marchio di qualità, per cui vanno
verificate anche le possibilità, i margini di manovra, non sono da
inserire
tout court
in una legge e questo credo sia stato
valutato come un lavoro importante da fare, che è stato ricordato
dal relatore come un divenire, ma non un divenire nel futuro, un
divenire fin dal momento dell'approvazione della legge e non a caso
ci stiamo già lavorando.
Per quel che è delle osservazioni che sono state espresse da
parte del collega Donzel, quindi vado ad anticipare per quanto è di
mia competenza, perché ci sarà anche la parte riguardante la
sanità, in merito alle diciture "corso" e "corsi", nel momento in
cui si fa una prima verifica delle pre-adesioni, la si fa ad ampio
respiro, nel senso che alle pre-adesioni possono aderire coloro che
già operano, coloro che sono in procinto di operare come aziende
agricole, coloro che hanno intenzione di... secondo determinate
situazioni aziendali e anche determinate situazioni di base e poi
aderiscono probabilmente anche coloro che sono molto sensibili al
settore, anche degli appassionati, perché le pre-adesioni hanno il
significato di manifestare un interesse. Circa la possibilità di
mettere in campo dei corsi quindi... quando si parla di corsi, si
identifica cosa si intende per "corso", non significa che se è
espresso al singolare non si possano fare più corsi, mi sembra
limitativa questa visione.
Per quanto riguarda i criteri, non credo che siano quelli degli
occhi azzurri, bianchi, oppure uno bianco e uno azzurro come a
volte capita, fortunatamente non negli umani, ma il problema qual
è? Nel momento in cui si vanno a valutare tali adesioni, queste
verranno valutate sulla base della situazione aziendale che loro
hanno. Questo non è stato ancora discusso, ma la procedura è
questa, come normalmente si fa quando si organizzano dei corsi
nell'ambito del nostro Assessorato. Ai primi corsi aderiranno
quelle aziende che già producono e poi a seguire potranno aderire
delle altre aziende.
Per quel che riguarda l'emendamento, l'unico che abbiamo
presentato oggi di concerto con l'Assessore Lanièce è un
emendamento che è stato utilizzato come dire: "si naviga a vista",
ma non è un emendamento nella sostanza del disegno di legge, è un
emendamento specifico per quel che riguarda la parte finanziaria
che, nel momento in cui si è lavorato nel 2010, prevedeva un
riferimento di bilancio sul 2010-2011 e giustamente adesso che
andiamo ad approvarlo nel 2011 non può più far riferimento al 2010,
ma utilizzare questo per dire che si naviga a vista mi sembra non
molto corretto perché, se avessimo presentato degli emendamenti di
sostanza, avrei per primo accettato questo rilievo. Il fatto che si
lavori da tempo su questo non vuol dire che non si vogliano fare le
cose per bene, però l'invito che faccio è quello di analizzare
quello che è stato detto in commissione e mi sono buoni testimoni
quelli che in commissione c'erano. Mi stupisce che il Consigliere
Cerise, che era presente ed era vicino a me, non abbia potuto
percepire nulla di quello che abbiamo detto sulla partecipazione
dell'Institut agricole facendo nomi e cognomi, citando le singole
riunioni a cui hanno partecipato. Se poi, come dice il collega
Prola, si sono avvalsi della facoltà di non rispondere quando
dovevano dare come contributo di lavoro magari un supporto in più,
questa è una loro scelta, ma non è sicuramente il fatto che non li
abbiamo coinvolti; questo credo che sia nell'organizzazione stessa
dell'Institut magari un loro metodo di lavoro, che per noi va bene
ugualmente. In ogni caso a dire che non si è stati assolutamente
coinvolti nella stesura e si è saputo
on line
che si era di
fronte ad un disegno di legge sulle erbe officinali mi sembra una
forzatura, tutto lì.
Ringrazio la commissione per tutto il lavoro fatto, credo che
abbia permesso anche con tali equivoci che sono nati magari da
un'affermazione che è stata estrapolata nell'ambito della
discussione e che ha portato anche in aula questo problema, ricordo
che lo abbiamo noi chiarito lunedì, quando abbiamo avuto un
incontro con il dottor Barmaz in cui serenamente si è chiarito
questo aspetto e si è ripercorso anche il lavoro fatto insieme,
lavoro che risale ad anni dell'
Interreg
, del
Leader
Plus
e di tutte quelle attività che normalmente l'Institut fa
in collaborazione con noi ed è l'interlocutore privilegiato, lo
ribadisco, in quanto ente strumentale, ma anche in quanto ente
efficace della sua attività. Nessuno quindi si permette di mettere
in discussione l'Institut e queste difese da Fort Apache le
lascerei da parte, poi ci sta tutto nel momento in cui nella
discussione politica viene comodo farlo, perché fa scappare qualche
titolo sui giornali, cosa volete, succede anche questo a volte. Io
dico solo andiamo al concreto, le nostre aziende aspettano che noi
andiamo ad approvare tale disegno di legge e che si parta con
questi corsi, che sono strettamente necessari in tempi rapidi per
il loro prosieguo dell'attività. Invito anche i Consiglieri che si
sono espressi in questo modo a fare un minimo di riflessione
sull'utilità che questa legge venga approvata e che si cominci a
lavorare seriamente per la sua corretta applicazione. Grazie.
Presidente
- Si passa all'esame dell'articolato. Ricordo
solo che il disegno di legge ha avuto parere favorevole della
maggioranza con un nuovo testo della III Commissione, parere
favorevole a maggioranza della II Commissione sul nuovo testo della
III Commissione, sono stati presentati un emendamento a firma degli
Assessori Isabellon e Lanièce, 11 emendamenti dal gruppo ALPE e 4
emendamenti dal gruppo PD. All'articolo 1 vi sono tre emendamenti
del gruppo ALPE.
La parola al Consigliere Giuseppe Cerise sul primo
emendamento.
Cerise G. (ALPE)
- Molto semplicemente le parole
"sicurezza alimentare"
sono sostituite da
"igiene e
sanità pubblica"
. È un'osservazione fatta, se non erro, dal
dottor Rovarey, che era lì in veste... mi pare, non prendiamo
questo come oro colato, ma era stata un'osservazione pervenuta in
commissione da qualcuno che aveva qualche attinenza alla sua
attività professionale in questo contesto.
Presidente
- La parola all'Assessore alla sanità, salute
e politiche sociali, Albert Lanièce.
Lanièce A.
- Grazie Presidente.
Oltre a specificare questo aspetto dell'articolo 1, volevo fare
anch'io due considerazioni generali sul percorso che ha portato ad
un disegno di legge atteso, portato avanti in prima persona
l'Assessore Isabellon, ma per il quale, da un anno, ci sono stati
tutta una serie di riunioni e di lavori preparatori di concerto con
l'Assessorato dell'agricoltura, dove abbiamo avuto la possibilità
di confrontarci con farmacologi, farmacisti, esperti del settore,
esperti in fitoterapia, quindi abbiamo preso veramente con serietà
questo lavoro che doveva scaturire con un disegno di legge che
desse tutta una serie di garanzie sulla sicurezza derivanti
dall'assunzione dell'impiego di queste sostanze fitoterapiche. La
fitoterapia è una delle terapie non convenzionali che viene più
usata insieme all'omeopatia e all'agopuntura, quindi va a
rispondere alle esigenze della popolazione di tornare a delle cure
più tradizionali, tenendo in considerazione - e fra parentesi viva
gli antibiotici che ci sono - una possibilità di approccio olistico
per quanto riguarda le terapie, quindi con utilizzo quando è
possibile di prodotti naturali. È un vuoto legislativo che andiamo
a colmare a livello regionale e che darà delle importanti
risposte.
Quello che ci tenevo a dire è che questo emendamento:
"sicurezza degli alimenti"
... è un settore preciso che non
va confuso con quello dell'igiene e sanità pubblica, sono due
settori separati anche a livello di organizzazione dell'azienda
USL, quindi le parole
"sicurezza degli alimenti"
sono
giustamente messe qui nell'articolo ed è un settore che risponde a
dei regolamenti CEE ben precisi, quindi è corretto che si faccia
riferimento a questo settore della legislazione, mentre non sarebbe
corretto mettere
"igiene e sanità pubblica"
e confondere i
contenuti con igiene e sanità pubblica... da tale punto di vista,
questo emendamento non è ricevibile.
Presidente
- Pongo in votazione l'emendamento n. 1 del
gruppo ALPE, che recita:
Emendamento
Al comma 1 dell'articolo 1 le parole: "sicurezza alimentare"
sono sostituite dalle seguenti: "igiene e sanità pubblica".
Consiglieri presenti: 31
Votanti: 28
Favorevoli: 5
Contrari: 23
Astenuti: 3 (Donzel, Carmela Fontana, Rigo)
Il Consiglio non approva.
Presidente
-La parola al Consigliere Giuseppe Cerise sul
secondo emendamento.
Cerise G. (ALPE)
- Qui si tratta solo di un chiarimento,
perché letto così:
"coltivate o raccolte..."
, anche quelle
coltivate sono raccolte, allora volevamo precisare se si intendeva
per
"raccolte"
quelle spontanee, oppure no...
(interruzione dell'Assessore Isabellon, fuori
microfono)
...anche... allora diciamolo, perché così mi pare limitativo il
fatto che sia un'interpretazione:
"coltivate o
raccolte..."
.
Presidente
- La parola all'Assessore all'agricoltura e
risorse naturali, Isabellon.
Isabellon (UV)
- Qui è questione di capirsi sui termini:
il termine "raccolta" è un termine generico e come tale utilizzato
anche nel decreto del Presidente della Provincia di Trento del
2008. Si ricorda poi l'esclusione, nell'ambito di applicazione
della presente legge, per le specie spontanee di cui alla legge n.
45/2009, quella sulla flora, che è stata approvata l'anno scorso.
Chiediamo che venga respinto.
Presidente
- Pongo in votazione l'emendamento n. 2 del
gruppo ALPE, che recita:
Emendamento
Al comma 1 dell'articolo 1 la parola: "raccolte" è sostituita
dalle seguenti: "presenti in modo spontaneo".
Consiglieri presenti e votanti: 32
Favorevoli: 8
Contrari: 24
Il Consiglio non approva.
Presidente
-La parola al Consigliere Giuseppe Cerise sul
terzo emendamento.
Cerise G. (ALPE)
- È in linea con quanto avevamo detto
prima, noi non ci fermeremo al discorso prettamente della parte
produttiva agricola, ma faremo un ragionamento più completo, nel
senso di andare ad indicare tutte quelle potenzialità che
rappresentano le erbe officinali, dunque anche per l'ottenimento di
prodotti ad uso alimentare, erboristico, domestico, cosmetico e
medicale. Anche perché - non vorrei tornare sul discorso
dell'Institut agricole, del quale non ho mai pensato di ergermi a
difensore, perché sono persone qualificate, che si sanno difendere
benissimo anche con competenza, rassicuro l'Assessore -, questa
ricerca qua dice che proprio l'aspetto cosmetico è quello, sotto il
profilo dell'indagine di mercato, più promettente; dunque per noi
sarebbe opportuno che questo venisse indicato se crediamo sia
necessario dare degli spunti di sviluppo a tale filiera.
Presidente
- La parola all'Assessore all'agricoltura e
risorse naturali, Isabellon.
Isabellon (UV)
- Qui si richiama l'obiettivo della legge,
nel senso che, come si è già avuto occasione di ricordare più
volte, non si intende con questa norma ambiti specifici diversi
quali la cosmesi, ma limitarsi, considerata la complessità
dell'argomento, alla più puntuale questione della sicurezza
alimentare e della qualificazione tecnica; quindi si richiede il
non accoglimento dell'emendamento.
Presidente
- Pongo in votazione l'emendamento n. 3 del
gruppo ALPE, che recita:
Emendamento
Al primo periodo del comma 1 dell'articolo 1 sono aggiunte,
in fine, le seguenti parole: "per l'ottenimento di prodotti ad uso
alimentare, erboristico, domestico, cosmetico e medicale".
Consiglieri presenti e votanti: 31
Favorevoli: 8
Contrari: 23
Il Consiglio non approva.
Presidente
- Pongo in votazione l'articolo 1:
Consiglieri presenti e votanti: 32
Favorevoli: 24
Contrari: 8
Il Consiglio approva.
Presidente
- All'articolo 2 c'è l'emendamento n. 4 del
gruppo ALPE, che è conseguente all'emendamento n. 3 che è stato
bocciato, quindi penso non abbia senso.
La parola al Consigliere Giuseppe Cerise.
Cerise G. (ALPE)
- Decaduto o meno ci sarebbe stato
comunque un rigetto da parte vostra in quanto riprende tutta la
parte che è oggetto del terzo emendamento sull'articolo 1, di
conseguenza che sia rigettato o decaduto a noi interessa la
sostanza non tanto la forma.
Presidente
- L'emendamento n. 4 del gruppo ALPE pertanto
si considera decaduto; ne do lettura per il verbale:
Emendamento
L'articolo 2 è sostituito dal seguente:
"Articolo 2
(Definizioni)
1. Ai fini della presente legge, si intendono per:
a) piante officinali: vegetali o parti di essi contenenti
principi attivi utilizzabili nel settore farmaceutico, erboristico,
cosmetico, alimentare e, in generale, in tutte le indicazioni per
la salute e il benessere dell'uomo e degli animali;
b) prodotti alimentari ad uso erboristico: prodotti a base di
piante officinali, singole o miscelate, non addizionati con
prodotti di sintesi o semisintesi, destinati ad essere ingeriti a
scopo non nutritivo, utilizzati nel tradizionale impiego alimentare
di uso corrente per il quale non sono dichiarate finalità
terapeutiche;
c) prodotti ad uso alimentare: prodotti e preparazioni a base
di piante officinali, destinati all'alimentazione umana, per i
quali sono dichiarate finalità salutistiche, talora in grado di
operare interventi favorenti le funzioni fisiologiche
dell'organismo, ma privi delle finalità proprie dei
medicinali;
d) prodotti ad uso domestico: prodotti e preparazioni,
diversi dalle sostanze alimentari, dai cosmetici e dai medicinali,
ottenute da piante officinali e destinati in via prevalente alla
profumazione di ambienti o arredi; tali preparazioni possono
esplicare anche un'azione ad effetto repellente per gli
insetti;
e) prodotti ad uso cosmetico: prodotti e preparazioni,
diversi dai medicinali, destinati ad essere applicati sulle
superfici esterne del corpo umano allo scopo, esclusivo o
prevalente, di pulirli, profumarli, proteggerli per mantenerli in
buono stato, modificarne l'aspetto estetico o correggere gli odori
corporei;
f) piante officinali ad uso medicale: le piante officinali ad
alto potere tossico o di particolare attività
farmacologica;
g) attività di prima trasformazione: le operazioni di
lavaggio, defogliazione, cernita, essiccazione, macerazione,
taglio, distillazione delle piante officinali;
h) attività di trasformazione: ogni altra operazione non
ricompresa nella lettera g).".
Articolo 2: stesso risultato. All'articolo 3 c'è l'emendamento
n. 5 dell'ALPE, l'emendamento n. 1 del PD e il n. 8 dell'ALPE, che
sono identici e poi l'emendamento n. 6 dell'ALPE e l'emendamento n.
2 del PD.
La parola al Consigliere Louvin.
Louvin (ALPE)
- Grazie Presidente.
Lei avrà percepito un certo disagio del nostro gruppo di fronte
a questo atteggiamento rigido e anche aggressivo dell'Assessore
all'agricoltura su tale tematica, una buona camomilla sarebbe stato
un buon viatico per tale discussione, generalizzata naturalmente
intorno ai banchi di quest'aula, non solo riservata a qualcuno!
Siamo abbastanza svezzati da sapere che i rapporti fra le strutture
dell'Assessorato e l'Institut agricole sono un punto di frizione,
lo sono stato in passato, lo potranno essere di nuovo, ma non ci è
sembrato che vi fosse un atteggiamento particolarmente duttile da
parte sua nel recepire quella che ci è sembrata essere una
disponibilità collaborativa molto aperta. Con questo emendamento n.
5 proponiamo di canalizzare l'azione futura e di evitare che ci si
scontri in campo aperto con elmo e spadone, perché c'è bisogno di
utilizzare al meglio le strutture che abbiamo, soprattutto quelle
che abbiamo istituito o contribuito a costituire per la
sperimentazione in campo agricolo, con riferimento alle esigenze di
tutela ambientale e dell'ambiente montano: lo dico perché abbiamo
vissuto anche in passato queste situazioni e l'invito è a procedere
non per le vie più violente.
Ho sentito dall'Assessore con un po' di preoccupazione che i
tecnici dello IAR si sarebbero avvalsi della facoltà di non
rispondere, spero che siano almeno stati assistiti dai loro legali
nella circostanza, perché la situazione mi sembra estrema. Se era
una battuta, la prendiamo per tale, ma un po' di apprensione, un
batticuore è venuto, perché, finché dà degli schizofrenici a noi,
tanto quanto ma, quando sembra che siano da perseguire penalmente i
tecnici del settore agricolo, mi sembra un po' forte. Fuori da ogni
scherzo, l'invito è a coinvolgere e a non fare un
domaine
réservé
di queste vicende, perché poi ci verremo, quando si
parlerà dei corsi, la situazione non ci sembra particolarmente
gestita in modo aperto e collaborativo, abbiamo avuto la sensazione
che si volesse fare subito il perimetro e definire in modo
egoistico l'intervento.
Il secondo aspetto - l'Assessore Lanièce mi permetterà di
unificare l'intervento per evitare di intervenire nuovamente -
riguarda l'invito ad incentivare la produzione di piante officinali
promuovendo fra gli operatori la costituzione di forme associative
o cooperativistiche. Sappiamo che esistono delle norme in materia,
che sono aperte, si può già da adesso in qualsiasi momento
istituire una cooperativa, ma le leggi servono anche a tracciare
delle linee e a dare delle indicazioni molto precise. Questo è un
settore nel quale abbiamo già un certo numero di operatori, ma ci
sono delle potenzialità enormi sul piano economico; allora o le
lasciamo in mano a chi arriva per primo, a chi ha una capacità di
organizzazione anche individuale, oppure lasciamo che tutto proceda
in modo anarchico e non sviluppiamo quello spirito cooperativo che
nella logica montana è particolarmente importante, fra l'altro mi
pare di capire che sarebbe fondamentale per determinati passaggi
della filiera delle erbe officinali, ossia, mentre per la raccolta
può essere sufficiente l'intervento individuale, per determinati
tipi di lavorazione è quanto mai auspicabile che si sviluppi un
lavoro cooperativo. Il nostro, quindi, è l'invito a recepire questi
principi: quello collaborativo con l'Institut agricole da un lato e
quello a costituire forme associative e cooperativistiche
dall'altro. Non abbiamo inventato niente, è la stessa associazione
competente che lo ha suggerito, noi abbiamo fatto il minimo sforzo
in questo ma, siccome ci sono degli interlocutori intelligenti che
hanno studiato e avanzato delle loro proposte, ci permettiamo di
recepirle e cercare di tradurle in un dettato legislativo, quindi
invitiamo all'accoglimento di questi due emendamenti numero 5 e
6.
Presidente
- La parola al Consigliere Donzel.
Donzel (PD)
- Illustro congiuntamente gli emendamenti n.
1 e n. 2. Da una verifica che abbiamo effettuato, la presenza
all'articolo 3 della voce "un corso", scritto proprio
"un
corso"
che segue in quel modo... veramente è difficile
immaginare con quella definizione quello che ho appreso con piacere
successivamente dall'Assessore, il quale ha detto che verranno
istituiti molti corsi, ma allora perché non scrivere la parola
"corsi", che è sicuramente più chiara per tutti? L'articolo
indeterminato "un" in italiano significa uno e non lascia adito a
dubbio, invece la parola "corsi" sarebbe una parola che non cambia
nulla nel testo della legge, ma è una modifica che ci garantirebbe
su quella aspettativa che abbiamo, al di là delle critiche che
possono essere mosse al disegno di legge, perché ci sono degli
aspetti non chiariti, ma almeno la garanzia che ci troviamo di
fronte ad una serie di corsi in rapporto alle risorse che ci sono a
disposizione, quindi su questo le chiediamo un attimo di
attenzione.
Presidente
- La parola all'Assessore all'agricoltura e
risorse naturali, Isabellon.
Isabellon (UV)
- Nell'ottica di sgombrare il campo da
qualsiasi malinterpretazione, credo che - come ho già avuto modo di
dire che lo IAR è sempre stato coinvolto in primis per quel che
riguarda l'organizzazione dei corsi a prescindere che sia scritto
sulle leggi o meno, perché questo i dati di fatto lo possono
confermare - nulla osta affinché ci sia questo inserimento
rafforzativo di un modo di essere e di fare che viene regolarmente
praticato, quindi credo che l'emendamento n. 5 si possa accogliere
per la tranquillità di tutti. Prima nella discussione mi è venuta
una battuta così, non credo sia per andare nel campo del legale o
di altri aspetti, a volte una cosa detta così rende l'idea di
quello che viene espresso in commissione, dove si dice che qualcuno
era presente, ma non ha partecipato. Volevo rispondere al collega
Donzel per il discorso "corso" o "corsi". Se si ritiene di maggior
chiarimento, andiamo a fare una rettifica anche per qui per
sgombrare il campo da qualsiasi dubbio affinché si voglia
comprimere la partecipazione a chi... con dei criteri seri, non per
gli occhi azzurri... può partecipare al primo corso e magari ha
paura di non partecipare al secondo. Va bene questa correzione che
deve essere fatta in più punti, dove viene citato il corso.
Per quanto riguarda l'emendamento n. 6 di ALPE, vorrei ricordare
che la struttura competente ha già fra le sue competenze funzioni
di indirizzo, coordinamento, valorizzazione e controllo anche del
settore delle erbe officinali e questo è espressamente citato nelle
competenze, nonché la promozione in genere di attività
promozionali, per cui ripetere in legge quanto già si sta facendo
appare un appesantimento tecnico-legislativo. La realizzazione di
forme cooperative è uno stimolo che deve nascere dalla base, ma che
noi abbiamo sempre sollecitato negli ultimi anni seguendo molto da
vicino i diversi produttori. Non a caso proprio nel settore abbiamo
verificato, in questo momento di crescita e di maggiore sensibilità
che abbiamo avuto negli ultimi anni, la nascita di associazioni, il
loro rimescolamento, la fusione, perché è un settore che si trova
in una fase molto dinamica. Il fatto che ci sia la legge, il fatto
che già gli strumenti in possesso dei produttori siano
opportunamente sensibilizzati da noi, siano già tutti in essere...
credo non sia il caso di andare ad inserire questo emendamento,
perché il ruolo dell'Amministrazione non è quello di sostituirsi al
privato, bensì quello di essere da stimolo.
Non esistono poi strumenti specifici per la costituzione di
forme associative nel settore delle erbe officinali, ma strumenti
di carattere generale a cui i produttori possono fare capo facendo
riferimento al nostro dipartimento, come peraltro già fanno. Si
propone quindi l'accoglimento dell'emendamento n. 5 di ALPE e la
correzione da
"corso"
in
"corsi"
.
Presidente
- Preciso che si accoglierebbe l'emendamento
n. 1 del PD, che è uguale all'emendamento n. 8 del gruppo ALPE;
l'emendamento n. 2, che è conseguente all'emendamento n. 1 del PD,
che vuol dire trasformare la parola
"corso"
in
"corsi"
; l'emendamento n. 5 di ALPE viene accolto, mentre
non viene accolto l'emendamento n. 6 di ALPE.
Pongo in votazione l'emendamento n. 1 del PD e l'emendamento n.
8 di ALPE, che sono uguali e che recitano rispettivamente:
Emendamento
La parola: "corso" è sostituita, ovunque ricorra nell'intero
testo del d.1., dalla parola: "corsi", e sono adottati i
conseguenti adeguamenti lessicali.
Emendamento
La parola: "corso" è sostituita, ovunque ricorra nell'intero
testo del d.1., dalla parola: "corsi", e sono adottati i
conseguenti adeguamenti lessicali.
Consiglieri presenti, votanti e favorevoli: 32
Il Consiglio approva all'unanimità.
Presidente
- Pongo in votazione l'emendamento n. 2 del PD
e l'emendamento n. 5 di ALPE, che recitano rispettivamente:
Emendamento
Alla lettera a) del comma 1 dell'articolo 3 le parole: "del
corso di formazione regionale" sono sostituite dalle seguenti: "dei
corsi regionali di formazione".
Emendamento
All'alinea del comma 1 dell'articolo 3 dopo le parole:
"struttura competente," sono inserite le seguenti: "in
collaborazione con l'Institut agricole régional,".
Stesso risultato. Pongo in votazione l'emendamento n. 6 del
gruppo ALPE, che recita:
Emendamento
Alla lettera b) del comma 1 dell'articolo 3 è aggiunto, in
fine, il seguente periodo: ", nonché di iniziative finalizzate a
diffondere e incentivare la produzione di piante officinali, anche
promuovendo tra gli operatori la costituzione di forme associative
e cooperativistiche".
Consiglieri presenti: 32
Votanti: 29
Favorevoli: 5
Contrari: 24
Astenuti: 3 (Donzel, Carmela Fontana, Rigo)
Il Consiglio non approva.
Presidente
- Pongo in votazione l'articolo 3 nel testo
così emendato:
Articolo 3
(Compiti)
1. Al fine di favorire lo sviluppo e la qualificazione della
produzione regionale delle piante officinali, la struttura
regionale competente in materia di produzioni vegetali, di seguito
denominata struttura competente, in collaborazione con
l'
Institut agricole régional, promuove:
a) l'organizzazione dei corsi regionali di formazione di cui
all'articolo 7;
b) l'organizzazione di corsi di aggiornamento e seminari per
gli operatori del settore.
Consiglieri presenti: 32
Votanti e favorevoli: 27
Astenuti: 5 (Bertin, Giuseppe Cerise, Chatrian, Louvin, Patrizia
Morelli)
Il Consiglio approva.
Presidente
- Articolo 4: stesso risultato. Articolo 5:
stesso risultato. Articolo 6: stesso risultato. All'articolo 7 c'è
l'emendamento n. 7 del gruppo ALPE, l'emendamento n. 3 del PD che,
essendo stato approvato l'emendamento n. 2 di tale gruppo, lo diamo
per approvato e l'emendamento n. 4 sempre del PD.
La parola al Consigliere Louvin.
Louvin (ALPE)
- Grazie Presidente.
Mi pare che venire incontro a questa necessaria specificazione
della tipologia dei corsi sarebbe assolutamente nella logica
dell'accoglimento del pluralismo di corsi a cui si è "acceduto"
poco fa con l'accoglimento degli emendamenti del Partito
Democratico e del nostro emendamento. La nostra proposta recepisce
una richiesta emersa durante i lavori della commissione, durante le
audizioni, che è quella di distinguere un corso molto impegnativo
di quasi 100 ore, parliamo di un numero di giornate lavorative di
quasi 20 giornate lavorative, che ha evidentemente una funzione
"robusta" di formazione per chi opera in modo più continuativo e
più esclusivo vorrei dire nel settore delle piante officinali
rispetto ad un approccio più morbido, che invece va incontro ad
esigenze di avviamento alla conoscenza della materia per persone
che a diverso titolo si inseriscono nella manipolazione di queste
erbe officinali, ma senza averne un carattere strettamente
lavorativo.
Vorrei segnalare in merito che l'Assessorato ha fatto un passo
piuttosto ardito e anche abbastanza inusuale: da quando in qua si
aprono delle pre-iscrizioni sulla base di un disegno di legge? Ai
sensi degli articoli 3 e 7 del disegno di legge regionale
riguardante la disciplina delle attività di coltivazione, si apre
il corso di formazione: questo è il testo che figura sul sito
internet della Regione Valle d'Aosta! Presidente, una piccola
sottolineatura non di puro formalismo, ma è una cosa che non si è
mai vista tanto più con richiesta di presentazione di documenti di
identità, non è una campionatura, non è un andare a vedere quanti
sono interessati. Un sondaggio di opinione va benissimo e richiamo
l'attenzione del Presidente anche su un passaggio ulteriore; quello
che è stato scritto in questo avviso riguarda le competenze
erogabili: esercitare la professione di coltivatore di piante
officinali. Ora il Presidente Rollandin sa bene che sul terreno
delle professioni abbiamo un fronte di scontro enorme con lo Stato
da parte delle Regioni, che hanno dovuto piegare la schiena nel
2006 con una sentenza durissima contro il Piemonte, che aveva
aperto la via all'esercizio della professione nel settore
bionaturale. È una sentenza chiarissima della Corte costituzionale
e allora non facciamo questi autogol, Assessore; venite incontro
anche a questa esigenza di graduare il livello di
professionalizzazione, fate un passo indietro sul piano
amministrativo e apritevi al corso anche di carattere più
amatoriale in modo da non dare spazio a queste cose, perché è
delicato. Non dico di più e quindi chiediamo veramente che ci sia
attenzione e, se del caso, facciamo una brevissima riflessione su
questo, sospendiamo due minuti il Consiglio, invito veramente su
tale tematica a fare lo sforzo. Fra l'altro, a seconda dell'esito
di questo approfondimento, possiamo valutare meglio la posizione di
tale gruppo sull'insieme della legge. Grazie della sensibilità con
la quale si vorrà pensare a questo tema.
Presidente
- Cinque minuti di sospensione del Consiglio,
grazie.
Si dà atto che la seduta è sospesa dalle ore 18,57 alle ore
19,05.
Presidente
- Riprendiamo i lavori, la sospensione è stata
proficua, nel senso che si è convenuto, con l'accordo
dell'Assessore, ad accettare l'emendamento, ma con un
sub-emendamento proposto dallo stesso Assessore, un accordo con il
Presidente e il relatore che prevede di eliminare il riferimento
alla durata, quindi diventerebbe:
"corso di tipo A, rivolto ai
soggetti che intendano svolgere le attività di coltivazione e
raccolta...
-
eccetera
-
corso di tipo B,
rivolto ai soggetti che intendano svolgere le attività di prima
trasformazione..."
. Se siete d'accordo, senza stare a
distribuire il testo, al comma 1, lettera a), viene cancellato il
riferimento:
"di durata non superiore a venti ore"
, alla
lettera b):
"di durata superiore a novantasei ore"
.
Si accetta il sub-emendamento dell'emendamento presentato,
ovviamente concordato fra i proponenti, il Presidente, l'Assessore
e il relatore. C'è ancora l'emendamento n. 4 del PD.
La parola al Consigliere Donzel.
Donzel (PD)
- Alla luce dell'andamento positivo dei
lavori rispetto ai corsi, questo era un emendamento ulteriore
nell'ottica dei corsi, non è un emendamento essenziale, erano
essenziale i primi tre; questo aveva la funzione di puntualizzare
alcune questioni dei corsi, ma non voglio interferire con il buon
lavoro svolto con i colleghi di ALPE. Pertanto se è accoglibile, è
accoglibile, altrimenti non è... l'importante è che è già stato
recepito il più complesso articolo dell'ALPE, il nostro era un
suggerimento ulteriore, ma non è essenziale. La parte essenziale
era l'emendamento n. 1, che apriva a più corsi, che è ribadito
ulteriormente dall'Assessore.
Presidente
- La parola all'Assessore all'agricoltura e
risorse naturali, Isabellon.
Isabellon (UV)
- Non ritengo accoglibile questo
emendamento, perché va a creare un possibile vincolo nel momento in
cui la partecipazione al corso è essenziale per quel che riguarda
gli investimenti e l'attività. Può darsi che in futuro si presenti
la necessità magari per un numero inferiore a 10 di aziende che
sono determinate nell'attivare questa iniziativa di coltivazione
delle erbe officinali e ci si troverebbe vincolati ad aspettare la
decima per attivare il corso, diventerebbe un lacciolo in più. È
evidente che l'attenzione al contenimento della spesa ci deve
essere comunque.
Presidente
- Do lettura per il verbale dell'emendamento
n. 7 del gruppo ALPE nel testo originario:
Emendamento
L'articolo 7 è sostituito dal seguente:
"Articolo 7
(Corsi di formazione regionale)
1. La struttura competente, con la collaborazione
dell'Institut agricole régional, organizza i seguenti corsi di
formazione:
a) corso di tipo A, di durata non superiore a venti ore,
rivolto ai soggetti che intendano svolgere le attività di
coltivazione e raccolta delle piante officinali, delle loro parti e
dei relativi derivati, coltivati o raccolti nel territorio
regionale per la realizzazione di prodotti ad uso alimentare,
erboristico, domestico, cosmetico e medicale;
b) corso di tipo B, di durata non superiore a novantasei ore,
rivolto ai soggetti che intendano svolgere le attività di prima
trasformazione, trasformazione e commercializzazione delle piante
officinali, delle loro parti e dei relativi derivati, coltivati o
raccolti nel territorio regionale per la realizzazione di prodotti
ad uso alimentare, erboristico e domestico.
2. Nell'ambito dei corsi di formazione di cui al comma 1
possono essere riconosciuti crediti formativi, con le modalità e
secondo le procedure previste dalle disposizioni regionali vigenti
in materia di formazione professionale.
3. Con provvedimento del dirigente della struttura competente
è nominata apposita commissione per la valutazione delle competenze
conseguite a seguito della partecipazione ai corsi di formazione di
cui al comma 1. La partecipazione alla commissione è a titolo
gratuito e non comporta oneri a carico del bilancio
regionale.
4. Con ulteriore provvedimento del dirigente della struttura
competente sono definiti i contenuti, la durata e le modalità di
svolgimento dei corsi di formazione di cui al comma 1.".
Tenuto conto che l'emendamento n. 3 del PD è assodato, nel senso
che è la conseguenza dei corsi di formazione..., pongo in votazione
l'emendamento n. 7 nel testo emendato dal sub-emendamento, il testo
riformulato recita:
Emendamento
L'articolo 7 è sostituito dal seguente:
"Articolo 7
(Corsi di formazione regionale)
1. La struttura competente, con la collaborazione
dell'
Institut agricole régional, organizza i seguenti corsi
di formazione:
a) corso di tipo A, rivolto ai soggetti che intendano
svolgere le attività di coltivazione e raccolta delle piante
officinali, delle loro parti e dei relativi derivati, coltivati o
raccolti nel territorio regionale per la realizzazione di prodotti
ad uso alimentare, erboristico, domestico, cosmetico e
medicale;
b) corso di tipo B, rivolto ai soggetti che intendano
svolgere le attività di prima trasformazione, trasformazione e
commercializzazione delle piante officinali, delle loro parti e dei
relativi derivati, coltivati o raccolti nel territorio regionale
per la realizzazione di prodotti ad uso alimentare, erboristico e
domestico.
2. Nell'ambito dei corsi di formazione di cui al comma 1
possono essere riconosciuti crediti formativi, con le modalità e
secondo le procedure previste dalle disposizioni regionali vigenti
in materia di formazione professionale.
3. Con provvedimento del dirigente della struttura competente
è nominata apposita commissione per la valutazione delle competenze
conseguite a seguito della partecipazione ai corsi di formazione di
cui al comma 1. La partecipazione alla commissione è a titolo
gratuito e non comporta oneri a carico del bilancio
regionale.
4. Con ulteriore provvedimento del dirigente della struttura
competente sono definiti i contenuti, la durata e le modalità di
svolgimento dei corsi di formazione di cui al comma 1.".
Consiglieri presenti, votanti e favorevoli: 32
Il Consiglio approva all'unanimità.
Presidente
- Pongo in votazione l'emendamento n. 3 del
PD, che recita:
Emendamento
La rubrica dell'articolo 7 è sostituita dalla seguente:
"Corsi regionali di formazione".
Stesso risultato.
L'emendamento n. 4 del PD viene ritirato; ne do lettura per il
verbale:
Emendamento
Dopo il comma 1 dell'articolo 7 è inserito il
seguente:
"1bis. Al fine di determinare l'attivazione di un corso
devono concorrere un numero minimo di adesioni non inferiori a
dieci e la copertura finanziaria di cui all'articolo 11.".
Pongo in votazione l'articolo 7 nel testo emendato:
Consiglieri presenti, votanti e favorevoli: 32
Il Consiglio approva all'unanimità.
Presidente
- All'articolo 8 c'è l'emendamento n. 9 del
gruppo ALPE, qualcuno intende illustrarlo? Si prevede l'inserimento
delle seguenti parole:
"coltivazione, raccolta"
, non penso
ci sia bisogno di illustrarlo.
La parola all'Assessore all'agricoltura e risorse naturali,
Isabellon.
Isabellon (UV)
- Per quel che riguarda l'emendamento n.
9, si è voluto dire che la coltivazione è libera, quindi chi fa
solo coltivazione e raccolta non è obbligato a fare il corso per
accedere agli aiuti, come peraltro è specificato nel comma 3,
quindi non è ritenuto necessario accogliere questo emendamento.
Presidente
- L'emendamento n. 9 del gruppo ALPE è
ritirato; ne do lettura per il verbale:
Emendamento
Alla lettera b) del comma 1 dell'articolo 8 dopo le parole:
"per lo svolgimento delle attività di" sono inserite le seguenti:
"coltivazione, raccolta,".
Pongo in votazione l'articolo 8: stesso risultato.
C'è l'emendamento n. 10 di ALPE, che introduce l'articolo 8
bis.
La parola al Consigliere Louvin.
Louvin (ALPE)
- Grazie Presidente.
Sarò breve, ma è una questione di peso nell'economia generale di
questa legge e anch'essa recepisce una sollecitazione che è venuta
in modo molto esplicito dall'associazionismo che opera in tale
settore, ossia che ci sia l'istituzione di un apposito contrassegno
di origine e qualità, attribuito alle piante officinali, coltivate
o presenti in modo spontaneo sul territorio valdostano. Qui abbiamo
un problema di marketing, di promozione del nostro prodotto
valdostano in un momento in cui il marchio Valle d'Aosta deve
essere valorizzato, non ci sembra una proposta che stravolga il
senso e il significato della legge, ma che dà una linea di marcia
piuttosto netta nel difendere la qualità e la vendibilità del
nostro prodotto. D'altra parte si innesta anche sulla logica del
lavoro che già sta facendo l'Assessorato sui
Saveurs du Val
d'Aoste
e quindi sia per il prodotto, sia per i suoi derivati
questo può acquistare una grande importanza, ci sembra che sia
un'indicazione di principio di assoluta recepibilità.
Presidente
- La parola all'Assessore all'agricoltura e
risorse naturali, Isabellon.
Isabellon (UV)
- Premesso che, per quel che riguarda le
procedure e l'attivazione di contrassegni di qualità per un
discorso di tipo commerciale e anche di identificazione delle
produzioni con il territorio, noi, come si sta già facendo per
molti aspetti delle nostre produzioni, si pensava di lasciare un
campo aperto, nel senso che magari non si fa un contrassegno
specifico solo sulle erbe officinali, ma lo si fa magari per una
gamma di prodotti nel loro complesso... lasciare all'interno della
legge questo obiettivo potrebbe essere accolto, purché proprio per
non avere delle discordanze rispetto a quello che si era visto per
il comma 1 circa il mantenimento della dicitura delle piante
officinali raccolte o coltivate nel territorio valdostano, ossia
per non avere confusione... però è in linea con le politiche
attualmente perseguite, l'unica cosa è che qui si va nello
specifico su un marchio di prodotto legato alle erbe officinali,
eventualmente questo potrà essere inserito in un contesto più ampio
di marchio di qualità delle produzioni del territorio... può andare
bene.
Presidente
- Se non ho capito male, si chiede di
mantenere la dicitura
"raccolte o coltivate"
. Sarebbe
accettato l'emendamento che prevede il mantenimento del testo
originale - sostituito poi dai proponenti -, ossia le parole:
"raccolte o coltivate"
e l'eliminazione delle parole:
"presenti in modo spontaneo"
. Si tratta quindi di un
sub-emendamento.
Do lettura per il verbale dell'emendamento n. 10 del gruppo ALPE
nel testo originario:
Emendamento
Dopo l'articolo 8 è inserito il seguente:
"Art. 8 bis
(Contrassegno di origine e qualità)
1. Al fine di promuovere e valorizzare la produzione
regionale di piante officinali, garantendone un elevato livello
qualitativo, è istituito un apposito contrassegno di origine e
qualità.
2. Il contrassegno di origine e qualità di cui al comma 1 è
attribuito alle piante officinali, coltivate o presenti in modo
spontaneo, raccolte sul territorio valdostano, nonché ai prodotti
da queste derivati, sulla base dei requisiti e secondo le modalità
stabiliti con il regolamento regionale di cui all'articolo
10.".
Pongo in votazione l'emendamento n. 10 del gruppo ALPE nel testo
emendato dal sub-emendamento dell'Assessore, il testo riformulato
recita:
Emendamento
Dopo l'articolo 8 è inserito il seguente:
"Art. 8 bis
(Contrassegno di origine e qualità)
1. Al fine di promuovere e valorizzare la produzione
regionale di piante officinali, garantendone un elevato livello
qualitativo, è istituito un apposito contrassegno di origine e
qualità.
2. Il contrassegno di origine e qualità di cui al comma 1 è
attribuito alle piante officinali, raccolte o coltivate sul
territorio valdostano, nonché ai prodotti da queste derivati, sulla
base dei requisiti e secondo le modalità stabiliti con la
deliberazione di cui all'articolo 10.".
Consiglieri presenti, votanti e favorevoli: 31
Il Consiglio approva all'unanimità.
Presidente
- Articolo 9: stesso risultato. All'articolo
10 c'è l'emendamento n. 11 del gruppo ALPE.
La parola al Consigliere Louvin.
Louvin (ALPE)
- Grazie Presidente.
Questo è un emendamento con un carattere tecnico che affidiamo
alla vostra valutazione approfondita. La proposta del Governo
regionale è di procedere all'identificazione delle piante
officinali ad uso alimentare e domestico, nonché quelle ad uso
medicale, quindi in sostanza la redazione dei famosi elenchi che
devono essere fatti attraverso lo strumento della deliberazione di
Giunta. Attiriamo la vostra attenzione sul fatto che ci sono già
degli elenchi a livello nazionale, ma se il livello a cui le
stabilisce lo Stato è un livello di tipo regolamentare, il nostro
attuare con semplice delibera potrebbe porre un problema. Non
abbiamo una questione di rigidità maggiore o minore, perché il
regolamento e la delibera si modificano sostanzialmente con la
stessa rapidità, ma invitiamo soltanto ad un'attenzione sotto
questo profilo, che non sia cedevole la nostra classificazione nel
momento in cui dovesse sorgere un problema di fronte ad un
tribunale, il tribunale la prima cosa che fa è la valutazione dei
livelli della norma giuridica, dice:
"questo è un regolamento
dello Stato, questa è una delibera della Giunta"
. A quel punto
rischiamo di trovarci... siccome siamo su un terreno molto vicino
alle normative di carattere sanitario, possiamo avere qualche
riflesso. Noi lo suggeriamo, lo mettiamo come una cautela
nell'interesse regionale, posto che il regolamento può essere
modificato con altrettanta rapidità di una semplice delibera e ha
un piccolo vantaggio in più che è la massima conoscibilità, perché,
essendo pubblicato sul bollettino, questo dà un vantaggio di
effettiva piena conoscibilità legale da parte di tutti su un
terreno come questo, che è vicino al farmaceutico, al sanitario,
quindi penso sia una cautela maggiore, comunque chiediamo di
riflettere.
Presidente
- La parola all'Assessore alla sanità, salute
e politiche sociali, Albert Lanièce.
Lanièce A.
- Grazie Presidente.
La motivazione per cui abbiamo ritenuto di non prevedere un
elenco in legge è perché, confrontandoci con degli specialisti in
fitoterapia del settore e vedendo anche elenchi che sono già
disponibili, si è convenuto che questi elenchi, oltre ad essere
predisposti all'inizio, devono essere periodicamente aggiornati,
quindi è chiaro che un allegato è uno strumento della deliberazione
di Giunta, sicuramente più corretto. Tengo a precisare che il
prontuario terapeutico regionale viene deliberato con atto di
Giunta, in quanto si tratta di farmaci importanti per i quali ci
vuole un'attenzione particolare. Riteniamo quindi sia più corretto
prevedere come strumento la delibera di Giunta.
Presidente
- Pongo in votazione l'emendamento n. 11 del
gruppo ALPE, che recita:
Emendamento
L'articolo 10 è sostituito dal seguente:
"Articolo 10
(Rinvio)
1. Il Consiglio regionale, con apposito regolamento da
adottare entro sei mesi dalla data di entrata in vigore della
presente legge, provvede ad individuare e a predisporre un elenco
delle piante officinali, suddivise per tipologia di utilizzo,
coltivate e presenti in modo spontaneo nel territorio regionale,
nonché a definire le caratteristiche, i requisiti e le modalità per
la concessione del contrassegno di origine e qualità di cui
all'articolo 8bis.".
Consiglieri presenti: 32
Votanti: 29
Favorevoli: 5
Contrari: 24
Astenuti: 3 (Donzel, Carmela Fontana, Rigo)
Il Consiglio non approva.
Presidente
- Pongo in votazione l'articolo 10:
Consiglieri presenti: 32
Votanti e favorevoli: 24
Astenuti: 8 (Bertin, Giuseppe Cerise, Chatrian, Donzel, Carmela
Fontana, Louvin, Patrizia Morelli, Rigo)
Il Consiglio approva.
Presidente
- All'articolo 11 c'è l'emendamento presentato
dagli Assessori Isabellon e Albert Lanièce, che recita:
Emendamento
L'articolo 11 è sostituito dal seguente:
"Articolo 11
(Disposizioni finanziarie)
1. L'onere complessivo derivante dall'applicazione
dell'articolo 3 è determinato in annui euro 40.000 a decorrere
dall'anno 2011.
2. L'onere di cui al comma 1 trova copertura nello stato di
previsione della spesa del bilancio di previsione della Regione per
il triennio 2011/2013 nell'unità previsionale di base 1.11.8.11
(Interventi di formazione professionale a valere sul fondo per le
politiche del lavoro).
3. Al finanziamento dell'onere di cui al comma 1 si provvede
con riferimento al bilancio pluriennale della Regione per il
triennio 2011/2013 mediante l'utilizzo per pari importi degli
stanziamenti iscritti nell'unità previsionale di base 1.16.2.10
(Fondo globale di parte corrente) a valere sullo specifico
accantonamento previsto al punto C.1. dell'allegato 2/A al bilancio
stesso.
4. Per l'applicazione della presente legge la Giunta
regionale è autorizzata ad apportare, con propria deliberazione, su
proposta dell'assessore regionale competente in materia di
bilancio, le occorrenti variazioni di bilancio.".
Pongo in votazione l'articolo 11 comprensivo dell'emendamento,
che è sostitutivo:
Consiglieri presenti, votanti e favorevoli: 32
Il Consiglio approva all'unanimità.
Presidente
- La parola al Consigliere Louvin, per
dichiarazione di voto.
Louvin (ALPE)
- Sì, Presidente, intervengo solo per una
brevissima mozione d'ordine, perché, sulla base del lavoro che è
stato fatto in aula - noi avremmo auspicato che venisse fatto in
commissione -, c'è stata una sensibile modifica del testo della
legge, chiederemmo, come forze di opposizione effettiva di questo
Consiglio, di avere due minuti soltanto di sospensione per poterci
concertare in ordine alla votazione finale. Grazie.
Presidente
- Due minuti di sospensione del Consiglio,
grazie.
Si dà atto che la seduta è sospesa dalle ore 19,24 alle ore
19,29.
Presidente
- Riprendiamo i lavori.
La parola al Consigliere Giuseppe Cerise, per dichiarazione di
voto.
Cerise G. (ALPE)
- Grazie Presidente. Avremmo senz'altro
auspicato un'apertura maggiore su tutta una serie di emendamenti
che avevamo presentato, alcuni abbastanza formali. Dobbiamo
comunque anche esprimere un apprezzamento per una certa apertura
che c'è stata, dunque il nostro voto, pur con tutta una serie di
riserve, sarà un voto favorevole, anche perché il coinvolgimento
dello IAR che auspicavamo fortemente, il discorso dei corsi, il
marchio che può qualificare il prodotto che poi sarà definito con
metodi e tempi che questo richiede... dobbiamo dire che qualcosa è
stato recepito e ci può far piacere, anche se avremmo preferito
qualcosa di più. Volevo solo approfittare dell'occasione
all'Assessore per dire - e non è sicuramente con spirito polemico -
che non ho citato quanto detto dal dottor Adamo in commissione,
l'ho sentito molto bene quanto ha detto lei, che ha confermato poi
alcune cose che sono state dette dal dottor Adamo, ma per una
semplice ragione: che quello l'ho sentito in commissione, non era
registrato, perché il discorso era interno, non c'era l'audizione
di esterni, invece ho citato senza timore quanto scritto nero su
bianco che è stato detto dal Direttore dell'Institut. Solo per
questa ragione non ho citato la parte espressa dal dottor Adamo e
con questo riconfermo il nostro sostegno a tale legge.
Ci è parso di capire che c'era un'urgenza per una serie di
ragioni, la fretta non produce mai delle cose estremamente
positive, però faccio riferimento al passaggio che ha fatto il
relatore nella sua relazione che avevo definito l'edulcorazione di
una tisana amara, che comunque lascia una porta aperta a ripensare
tale cosa: prima questo avviene e noi daremo il nostro contributo
fattivo.
Presidente
- La parola al Consigliere Donzel.
Donzel (PD)
- Egregio Presidente, cari colleghi,
nonostante l'amarezza che avevamo espresso all'inizio di questo
dibattito, abbiamo apprezzato che c'è stata la capacità di capire
che le sollecitazioni che venivano da noi avevano un fondamento
condivisibile e naturalmente, data la natura del testo, che si
presta ad essere aperto, quindi ci saranno delle delibere di Giunta
che chiariranno meglio alcuni aspetti. Speriamo che lo stesso
Assessore abbia modo di comunicare alla commissione competente
quali saranno gli iter di questi corsi che abbiamo così tanto
auspicato e ci sia tale filo diretto con la commissione, visto che
si è scelta la strada del testo aperto e ci sia la possibilità
quindi di condividere questo percorso, perché l'obiettivo è comune.
Da parte del Partito Democratico quindi arriva un voto positivo a
tale disegno di legge, che è arrivato oggi in aula nonostante
qualche approfondimento maggiore avrebbe reso più sereno il
dibattito in aula. Grazie.
Presidente
- La parola al Presidente della Regione,
Rollandin.
Rollandin (UV)
- Grazie Presidente.
Credo che a conclusione di questo dibattito sia giusto
sottolineare due aspetti: c'è stato un iter molto lungo di questa
legge, in commissione diversi Consiglieri hanno fatto delle
osservazioni, hanno presentato degli emendamenti che in un primo
momento erano stati sottovalutati o valutati in un modo tale che
poteva configurarsi una situazione diversa. Poteva portare ad una
ridiscussione in commissione, come richiesto? Poteva essere una
via. Ci è sembrato, tenuto conto della disponibilità che si era
ottenuta e ringrazio l'intervento del collega Prola che ha messo i
puntini sulle "i" in un discorso di rapporto fra Institut agricole
e Regione, che non è solo buono, ma ottimo, nel senso che noi
stiamo facendo tutta una serie di interventi per l'Institut
agricole. Non esiste nessun istituto di ricerca al mondo che avrà
quello che ha l'Institut agricole, figurarsi se vogliamo tagliar
fuori l'Institut agricole! Se c'è stato un disguido fra qualche
funzionario, non vorremmo pagarne pegno, lo diciamo in modo molto
chiaro, altrimenti rischiamo di creare un qualche dissapore fra
quello che non c'è.
Voglio sottolineare questo aspetto con tutto il rispetto per
quelli che sono intervenuti nella discussione. Detto questo, credo
sia il risultato che premi una discussione aperta, serena, anche
con uno scambio di vedute che ritengo abbia permesso di evidenziare
le motivazioni degli uni e degli altri. Con questo penso che il
risultato sia quello di avere oggi una legge che va nella direzione
da tutti auspicata da tempo, quindi l'augurio è che ci sia a fronte
di questo impegno che ha visto in prima persona impegnati gli
Assessori Isabellon e Lanièce, ma alla quale tutti hanno
collaborato, perché devo dire che l'attenzione a questo è
dimostrata anche dal sostegno di diverse associazioni che hanno
sensibilizzato su tale punto da tempo, quindi tutti sono un po'
coinvolti, ho trovato molta gente che era più coinvolta di quanto
pensassi, che si aspetta una regolamentazione proprio su questo
settore. In poche parole vorrei dare merito a chi ha lavorato e ha
avuto iniziative che sono oggi ricomprese in una ricomposizione,
che credo alla fine sia una buona ricomposizione in una legge che
possa dare, come tutti auspichiamo, dei risultati che saranno
quelli di valorizzare anche i nostri terreni, che non sono adatti a
delle produzioni di alto livello o di altra natura attraverso la
produzione di piante officinali, con i corsi adatti e con le
promozioni dovute con un marchio che sicuramente farà bene a
tutti.
Presidente
- Pongo in votazione la legge nel suo
complesso:
Consiglieri presenti, votanti e favorevoli: 32
Il Consiglio approva all'unanimità.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK