Consiglio Regionale della Valle d'Aosta - Oggetto del Consiglio n. 2423 del 16 maggio 2012 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
UNIONE EUROPEA E RAPPORTI INTERNAZIONALI
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 2423 del 16 maggio 2012 - Resoconto
OGGETTO N. 2423/XIII - Inizio della discussione sulla
relazione sulle attività di rilievo europeo e internazionale svolte
dalla Regione nell'anno 2011, ai sensi della legge regionale 16
marzo 2006, n. 8.
Presidente
- La parola al Presidente della Regione,
Rollandin.
Rollandin (UV)
- Grazie Presidente.
Credo che la relazione che accompagna questo mio intervento sia
già stata distribuita a tutti i colleghi. In tale relazione vengono
individuate sia le fonti della normativa, le modalità con cui si
lavora a livello comunitario con le varie proposte a livello di
Parlamento, di Consiglio dei Ministri e soprattutto della
Commissione europea e il Comitato delle Regioni. A questo proposito
ci sarà l'incontro del collega Caveri, che è il rappresentante che
abbiamo delegato, quindi ci sarà un momento di attivazione di
questa linea, che è il risultato della partecipazione a tali
assemblee e di quello che avviene nella logica di una modifica
sostanziale dei criteri di partecipazione attiva delle Regioni a
livello comunitario. In questa relazione abbiamo cercato di
formulare una risposta serena su quello che è il lavoro svolto, su
quelli che sono gli impegni e cosa è stato fatto nel 2011.
In particolare fra giugno e ottobre 2011 la Commissione europea
ha completato le proposte regolamentari del bilancio, della
politica di coesione e della politica di sviluppo rurale
nell'ambito della politica agricola 2014-2020. Il percorso di
approvazione dei regolamenti dovrebbe concludersi all'inizio del
prossimo anno e questo costituisce un punto di riferimento
importante, che mette in conto eventuali adattamenti del quadro
completo per cominciare a valutare le prospettive per la Valle
d'Aosta. C'è poi il discorso del quadro finanziario pluriennale, la
proposta della Commissione prevede un incremento delle risorse del
4,8 percento rispetto all'attuale periodo, con 1.025.000.000.000 di
euro di stanziamenti. Le risorse finanziarie deriverebbero, oltre
che dalle tradizionali assegnazioni agli Stati, anche da entrate
proprie, ossia che vengono aumentate, quali una tassa sulle
transazioni finanziarie e una nuova imposta europea sul valore
aggiunto. In linea di massima, stando alle prime indicazioni e
riflessioni sulla proposta di bilancio, non dovrebbero verificarsi
per la Valle d'Aosta, significative differenze rispetto alla
situazione attuale. Sono infatti confermati, anche a livello
europeo, i principali indicatori socio-economici che normalmente
costituiscono la base per la ripartizione delle risorse.
La Valle d'Aosta, in quanto Regione che presenta un prodotto
interno lordo pro capite pari al 90 percento della media europea,
rientrerà nelle Regioni che potranno usufruire di risorse
finanziarie per i programmi di investimento per la crescita, la
cooperazione territoriale, l'investimento per l'occupazione, con il
cofinanziamento del Fondo sociale europeo, sviluppo rurale
cofinanziato dal Fondo europeo agricolo per lo sviluppo rurale. Ad
ottobre la Commissione europea ha presentato le proposte per la
politica agricola comune per il nuovo piano 2014-2020; si tratta di
atti molto importanti, di cui questo Consiglio ha avuto già modo di
discutere con una mozione presentata, con una particolare
attenzione allo sviluppo dei territori montani. Questo argomento è
contenuto negli ultimi paragrafi del capitolo IV della relazione
che vi è stata illustrata e credo che la maggiore novità sia la
ricerca di una reale integrazione strategica fra la politica di
coesione e la politica comune, almeno per il secondo pilastro,
ossia quello dello sviluppo rurale. L'integrazione delle politiche
europee dovrebbe in futuro fondarsi su un quadro strategico comune
e su un contratto di partenariato, predisposto da ciascun Stato
membro, per l'approvazione alla Commissione europea. Rispetto a
questa articolazione, la Valle d'Aosta, nelle scelte già operate
per l'attuale periodo nella direzione dell'integrazione fra i fondi
e le politiche, ha anticipato le proposte della Commissione europea
per il periodo 2014-2020. Infatti si sta già sperimentando questo
nuovo modo di operare per lo sviluppo del territorio, considerando
unitariamente i bisogni, che sono opportunità, e relativi
progetti.
A proposito del quadro strategico comune, si profila comunque
l'esigenza di essere molto attenti a quello che succederà a livello
di Commissione europea nell'individuare le azioni chiave rispetto
alle principali sfide territoriali, con il rischio, che non si
assicuri, pur aumentando le disponibilità in senso generale, un
sufficiente grado di flessibilità nella gestione dei fondi e nelle
scelte che dovrebbero invece essere effettuate a livello
territoriale.
Per quanto concerne il contratto di partenariato, le Regioni
italiane sono in realtà titolari di gran parte delle competenze per
l'attuazione di queste politiche europee, quindi i due livelli
(statale e regionale) dovranno collaborare affinché, rispettando i
ruoli, ci sia una possibilità di meglio valorizzare i fondi, cosa
che attualmente non è fatta, perché soprattutto al sud c'è un grave
ritardo nell'utilizzo degli stessi.
"Relativamente agli obiettivi tematici, già in occasione
della consultazione del V Rapporto di coesione, la Valle d'Aosta
aveva condiviso la focalizzazione sugli obiettivi di crescita
intelligente, sostenibile ed inclusiva della strategia Europa 2020,
auspicando"
che le tematiche di intervento fossero mantenute
sufficientemente ampie, in modo da poter scegliere quelle più
attinenti alle nostre esigenze. La proposta della Commissione ad
oggi appare ancora troppo omologatrice, ossia rischia di
concentrare l'attenzione solo su alcuni punti, evitando di dare
alle Regioni questa possibilità.
"Nelle Regioni che come la
Valle d'Aosta si collocano nel gruppo con maggior grado di
sviluppo, la concentrazione tematica è in larga misura (l'80
percento) già determinata a monte o su temi specifici
- come il
FESR -
o sul numero di temi (FSE) o sul perseguimento di tutte
le priorità anche per i programmi di sviluppo rurale dei territori
montani"
. Non condividiamo questa impostazione troppo
restrittiva, perché i margini di operatività concessi rischiano di
non essere sufficientemente adatti alla nostra realtà.
Tra gli ulteriori elementi di novità vi è l'introduzione del
sistema della condizionalità per l'allocazione dei finanziamenti
europei. Tale sistema, se approvato, comporterà il rispetto delle
condizionalità
ex ante-ex post
, che consistono nei requisiti
di adempimento necessari per l'approvazione del contratto di
partenariato e per il cofinanziamento dei programmi, che deve
essere fatto prima ancora che il progetto possa avere il suo
assenso e le altre
ex post
sono naturalmente legate ai
margini che rimangono, molto stretti, per le Regioni nell'ambito
della strategia
Europa 2020
. L'entrata in vigore di queste
disposizioni dovrà tradursi per la nostra Regione in un ulteriore
impegno per la definizione dei risultati attesi e dei relativi
indicatori, che sono alla base di quel controllo
ex ante
ed
ex post
che adesso viene chiesto.
"Ad ottobre 2011 la Commissione europea ha presentato le
proposte relative alla PAC 2014/2020, i cui principali elementi
sono: l'introduzione di un pagamento verde, la convergenza degli
aiuti tra Stati membri, la necessità di assicurare il sostegno ai
soli agricoltori in attività, il tetto degli aiuti, uno schema
semplificato per i piccoli produttori e la revisione della politica
di sviluppo rurale"
. In particolare, nell'ambito del primo
pilastro, i pagamenti diretti, la Commissione ha proposto i tetti
massimi agli aiuti (il cosiddetto
"
capping
"
),
prevedendo che la quota di pagamenti diretti superiore ad una certa
soglia sia progressivamente ridotta fino al completo
annullamento.
"La più importante novità della riforma riguarda la
scomposizione del pagamento unico in più componenti: ...un
pagamento (cosiddetto "pagamento verde") per le pratiche agricole
benefiche per il clima e l'ambiente (obbligatorio), un pagamento
per le zone soggette a vincoli naturali (facoltativo), un pagamento
per i giovani agricoltori e un sostegno accoppiato, ai quali si
aggiunge un regime per i piccoli agricoltori (obbligatorio per lo
Stato membro, ma facoltativo per gli agricoltori)"
.
La riforma relativa al secondo pilastro è già partita:
"parte
dalla constatazione del buon funzionamento dell'impostazione
adottata nell'attuale programmazione e della necessità di mantenere
quegli obiettivi strategici di lungo periodo relativamente al
contributo dello sviluppo rurale, alla competitività
dell'agricoltura, alla gestione sostenibile delle risorse naturali,
all'azione per il clima e allo sviluppo equilibrato delle zone
rurali. La novità principale riguarda lo snellimento dell'elenco
delle misure, che passano da 40 a 25...e l'individuazione di sei
priorità comuni definite a livello di Unione europea"
.
Dopo un primo esame delle proposte, la Valle d'Aosta, insieme
alle Province di Trento e Bolzano, ha già fatto notare le
difficoltà per la
governance
e la programmazione
dell'agroalimentare. In generale è stato rilevato un aumento del
grado di complessità nelle procedure: oggi abbiamo grossi problemi
nei controlli, che sono fatti in modo così complicato, per cui ci
vuole un numero molto elevato di persone impegnate solo a
predisporre gli atti per il controllo minuzioso, controllo che
potrebbe essere semplificato. Tutte le Regioni hanno fatto questa
osservazione, ma ad oggi, da Bruxelles questo non è stato fatto,
quindi è un dato molto negativo, perché su questo sono stati fatti
dei rilievi anche alla nostra Regione, ma anche per piccole cose,
per cui si rischia di avere penalizzazioni per dati molto formali,
che non hanno nulla di sostanziale, ma che rischiano di far
aumentare la mole di lavoro.
Con riferimento specifico alle regioni di montagna, si è
ipotizzato un programma nazionale che persegua tutte le priorità
dei sottoprogrammi regionali e il sottoprogramma
Montagna
,
che mirino a raggiungere priorità specifiche nei rispettivi
territori. Finalmente si parla anche di montagna, mentre finora si
parlava di Paesi con serie difficoltà senza mai nominare la
montagna, per cui questo è un dato positivo.
"Sempre in
riferimento alle regioni di montagna, si è rilevato che, se la
giustificazione dei premi agroalimentari dovesse tener conto solo
dei mancati redditi e dei maggiori costi legati all'assunzione
degli impegni agroalimentari, sarebbe difficile attivare misure che
permettano, in queste zone, il mantenimento"
di pratiche
favorevoli all'ambiente; cosa che è realtà per quanto ci riguarda.
In queste zone è necessario promuovere il mantenimento di alcune
pratiche specifiche, come l'utilizzo degli alpeggi e lo sfalcio dei
prati ad alta quota, che sono a rischio di abbandono, ma che non
corrispondono necessariamente ad un mutamento delle pratiche
agronomiche, che è uno dei punti significativi. Per noi questa
accoppiata non può esserci, perché l'alpeggio è alpeggio e non può
essere cambiato come pratica agronomica, pur mantenendo tale
riflesso ambientale. Questo non è facile da capire, perché finora
parlavamo di zone sfavorite, depresse, ma non parlavamo di montagna
con le sue caratteristiche. Tutto questo è il frutto di un processo
che è fatto da funzionari dei Paesi Bassi, che della montagna non
hanno nessuna cultura. Si è quindi proposta l'adozione di
specifiche misure agroambientali, giustificabili sulla base della
remunerazione di servizi ecosistemici, prodotti da queste pratiche,
che determinano effetti positivi sull'intera collettività.
Per quanto riguarda la componente verde,
"si è osservato che
la proposta non fa cenno al fatto che le piccole aziende di
montagna garantiscono implicitamente la suddetta componente, in
considerazione dell'alto valore ambientale che queste
rivestono..."
.
Malgrado diverse perplessità, rileviamo una nota positiva,
"ovvero un primo riconoscimento esplicito dell'importanza della
montagna, sia nel primo pilastro (componente greening, aiuto alle
piccole aziende, aiuto per zone con svantaggi naturali,
riconoscimento del valore dei "beni pubblici" generati
dall'agricoltura) che nello sviluppo rurale (sottoprogramma
Montagna...)"
.
Fin qui ho cercato di illustrare ciò che si riferisce alla
nostra Regione per il futuro delle politiche europee. In termini
più generali credo sia giusto sottolineare che nel 2011 hanno preso
avvio, in linea con il documento pluriennale di indirizzo approvato
dal Consiglio regionale, le attività per una maggiore
partecipazione alla cosiddetta "fase ascendente". Su questo
nell'anno precedente si era fatta una disamina molto importante,
questo è l'aspetto più importante a cui dobbiamo fare attenzione
nella formazione della legislazione europea, ossia il poter
partecipare alla fase preparatoria è quello che manca ancora oggi,
perché è la fase che ci consente di essere attivi nella
predisposizione di questi atti. A seguito della pubblicazione del
programma di lavoro della Commissione europea per il 2012, i
dipartimenti regionali hanno avviato un'attività di monitoraggio e
di valutazione delle iniziative suscettibili di avere un impatto
significativo sul contesto valdostano.
"Particolarmente rilevante è stato il lavoro svolto per
promuovere, nell'ambito della revisione delle norme europee in
materia di aiuti di Stato a finalità regionale, l'attuazione degli
articoli 174 e 175 del Trattato di funzionamento dell'Unione
europea, relativi alla coesione economica, sociale e
territoriale.
In particolare, la Regione ha dato impulso e contribuito alla
predisposizione di un documento che è stato adottato dalla
Commissione politica della montagna e, successivamente, dalla
Conferenza delle Regioni e Province autonome e formalmente
presentato al tavolo nazionale di coordinamento tecnico"
. È
stato chiesto che ci siano queste attenzioni, che non sto a
ripetere.
L'approvazione degli interessi della nostra Regione passa
attraverso differenti canali, di cui ricordo la Conferenza delle
Regioni e Stato-Regioni, il Comitato delle Regioni di cui fa parte
il collega Caveri, che interverrà su questo tema, per cui non
aggiungo altro. Nel 2011, nelle more della costituzione del GECT,
la cooperazione tra le Regioni che avevano fatto questo accordo nel
1979 è proseguita nell'attuazione di sei progetti strategici
finanziati dal programma Italia-Francia che riguardano i rischi
naturali, l'innovazione, il turismo, l'istruzione, le energie
rinnovabili e l'ambiente, per un investimento complessivo di oltre
41.000.000 di euro, di cui 8.000.000 interessanti il territorio
valdostano, quindi credo sia un altro passo avanti. Nei mesi scorsi
si è potuto finalmente raggiungere il consenso del rilancio
dell'Euroregione, come auspicato da questo Consiglio, con alcune
importanti decisioni: la volontà di riprendere il percorso
amministrativo per la costituzione del GECT, il rilancio
dell'attività dei gruppi di lavoro, la creazione di un apposito
gruppo di lavoro per la politica di coesione, con l'obiettivo di
presentare una posizione comune alla Commissione europea nei
prossimi interventi che saranno fatti nel mese di giugno a San
Gallo per quanto riguarda le posizioni sull'ambiente.
In termini complessivi si è registrato a fine 2011 un buon
avanzamento finanziario, in linea con le aspettative e un costo
ammesso per i progetti approvati pari a circa 252.000.000 di euro,
gli impegni di spesa ammontano alla stessa data a 206.000.000,
mentre i pagamenti hanno raggiunto circa 136.000.000 di euro.
L'avanzamento finanziario ha interessato interventi mirati sulla
quasi totalità degli obiettivi individuati, ma si concentra
maggiormente su 6 dei 21 obiettivi, cui si riferiscono il 73
percento degli investimenti finora approvati, che mirano a:
"favorire la valorizzazione sostenibile del territorio;
promuovere la valorizzazione economica del patrimonio culturale;
rafforzare gli strumenti per l'inclusione sociale e migliorare la
partecipazione al mercato del lavoro; elevare la qualità degli
insediamenti urbani, turistici e rurali e dell'offerta di servizi;
promuovere lo sfruttamento efficiente di fonti energetiche
rinnovabili; ampliare la dotazione di infrastrutture e servizi per
l'informazione e comunicazione, migliorare l'accessibilità alle
reti, le competenze in materia e favorire la diffusione delle nuove
tecnologie"
. Nell'ultimo anno sono inoltre più che raddoppiati
gli interventi rivolti alle persone in cerca di lavoro, un tema che
ben conosciamo.
La Région a enfin encouragé, comme d'habitude, les initiatives
de coopération et de partenariat, ainsi que toute forme de
collaboration ayant par objectif le rayonnement de la langue
française sur la scène internationale. Pendant 2011 la Région a
adhéré à la
Journée internationale de la francophonie
organisée à l'occasion du 20 mars, une semaine fruit de l'étroite
collaboration entre la Présidence de la Région, le Conseil de la
Vallée, l'Assessorat de la culture, la Commune d'Aoste,
l'Université, la section valdôtaine de l'Union internationale de la
presse francophone. Le calendrier des nombreux rendez-vous destinés
au grand public avait également des spectacles pour les enfants.
Encore dans le cadre de la francophonie trois auteurs valdôtains
ont pris part à cet événements placé sous le haut patronage de
l'Organisation internationale de la francophonie et du Ministère
français des affaires étrangères.
"L'objectif de cette
initiative est de promouvoir les cultures francophones et de
permettre, par des rencontres d'écrivains des cinq continents, de
partager et de concevoir la diversité culturelle comme source
d'enrichissement"
.
Je souhaiterais en conclusion remercier l'Assemblée pour
l'attention consacrée à ces thèmes de grande envergure, auxquels le
Gouvernement régional donne une grande attention, afin d'affronter
les nouveaux défis se présentant au niveau européen et
international, compte tenu de notre spécificité. Merci encore pour
votre attention.
Presidente
- La parola al Consigliere Caveri.
Caveri (UV)
- Merci M. le Président.
Je profite, comme a été par le Président Rollandin, pour faire
le point de la situation, en ajoutant quelques éléments au rapport
très complet de l'Exécutif touchant à mon engagement dans le Comité
des Régions, dont je suis Chef de la délégation italienne.
J'essaierai de faire le point sur quelques dossiers qui touchent
directement à mon travail et je profiterai de cette occasion pour
reprendre quelques thèmes du Président, pour dire quelque chose sur
l'actuelle politique européenne, en sachant que les derniers
éléments se mêlent avec le travail du quotidien au Comité des
Régions.
Le point de départ est évident, il n'y a aucun isolement
possible, nous y sommes dedans, dedans la politique européenne,
même si c'est vrai que la Vallée d'Aoste a la taille d'une
coccinelle qui se trouve sur le dos d'un éléphant. Il faut dire que
l'Union européenne est en train de grandir et donc nous sommes
toujours plus petits devant cette énorme institution. Les éléments
d'actualité sont bien connus: l'élection de François Hollande, qui,
entre autres, est le dauphin de Jacques Delors, un des pères de
l'intégration européenne; les élections en Grèce avec cette
hypothèse après des nouvelles élections de sortie de l'Europe; le
rôle important, mais en doute aussi pour les perspectives
électorales de Angela Merkel en Allemagne; le rôle qui doit être
joué de la part de Monti; la croissante faiblesse du réel moteur de
la politique européenne, voire de la Commission européenne, M.
Barroso est sans doute un homme faible vis-à-vis du rôle qui
devrait jouer en ce moment. En ce moment il faudrait jouer ces deux
mots: "croissance" et "emploi" contre la logique qui a joué
jusqu'ici, c'est-à-dire l'austérité, qui est la ligne tracée par
l'Allemagne.
On pourrait dans cette prémisse ajouter toute une série de
choses: le chemin de l'Union européenne qui continue, la prochaine
année il y aura l'entrée de la Croatie et peut-être dans les
prochaines années il y aura d'autres Pays balkaniques qui entreront
dans l'Union européenne, l'Islande se trouve déjà aujourd'hui sur
la porte et avec la victoire socialiste en France on parle de
nouveau de l'hypothèse - sur laquelle personnellement je ne suis
pas d'accord - de l'entrée de la Turquie. Il y a toute une
discussion sur la perspective de l'euro, avec le danger de se
retrouver avec une Europe à deux vitesses, dont l'une composée par
les forts et l'autre composée par les faibles. On peut raisonner de
plus en plus sur un principe qui a été affirmé avec force dans le
Traité de Lisbonne: la subsidiarité, mais chaque fois qu'on regarde
dedans ce principe - un principe important et cardinal de la
politique européenne - on y retrouve une grande faiblesse.
Per quel che riguarda il ruolo nel Comitato delle Regioni, non
starò a tediarvi, una parte sintetica è presente nel rapporto del
Presidente, quindi l'attività di questo organo, che continua ad
essere un organo prevalentemente consultivo, anche se il Trattato
di Lisbona ha dato qualche prospettiva in più al Comitato delle
Regioni, in particolare a difesa di quel principio poco fa evocato,
della sussidiarietà, in forza del quale il Comitato può in certe
situazioni chiedere alla Corte europea di giustizia di intervenire
laddove si possa ritenere che ci sia stata una violazione di questo
principio, a difesa del sistema della democrazia locale, che è un
sistema molto composito in Europa, in quanto non tutti i Paesi
hanno la stessa forza autonomistica per così dire.
Nel Comitato delle Regioni, nel ruolo di Presidente della
delegazione, che ha consentito di partecipare a delle riunioni più
ristrette e di avere un ruolo più significativo...questo lavoro ha
consentito soprattutto di immaginare cosa potrà capitare
all'orizzonte di quell'anno che è stato scelto, anche perché sarà
la fine del prossimo periodo di programmazione, ossia il 2020. Ora,
nel cuore di una crisi rispetto alla quale l'Unione europea non si
è sempre dimostrata all'altezza, spesso gli Stati europei hanno
ragionato con profondi egoismi di ciascuno. Lo si è visto nella
vicenda di sostegno, purtroppo parziale, alla Grecia, questa
prospettiva di un 2020 come punto di arrivo io continuo a
considerarla come una scelta culturale e politica molto
interessante. Nessuno può negare i limiti che ci sono in un
ragionamento di lunga prospettiva, sappiamo bene quanto la
pianificazione e la progettualità possano essere rischiose, lo sono
state nello scorso periodo di programmazione, quando le Regioni
italiane si sono trovate nella difficoltà di dover usare il Fondo
sociale europeo non tanto per lo sviluppo, quanto per tappare i
buchi di una situazione occupazionale che in Europa e in Italia si
sta facendo drammatica. È anche vero che tale visione prospettiva è
interessante: quest'ultima parola della frase di Chanoux
"avenir"
è bella e significativa: l'avvenire e, da questo
punto di vista, pur con tutti i limiti di una burocrazia europea
che talvolta è stupida, lo è ad esempio nei controlli asfissianti
che rendono difficile la spesa dei fondi comunitari. A questo
riguardo, purtroppo, la situazione italiana non è delle migliori,
gli ultimi calcoli sull'attuale periodo di programmazione portano
al fatto che l'Italia, se ce la farà, spenderà il 50 percento dei
fondi.
Naturalmente noi apparteniamo alla categoria delle Regioni
virtuose, che hanno saputo anche in questo periodo spendere i
propri soldi, ma ci sono altre Regioni italiane - e vi assicuro che
è difficile difenderle nelle istanze europee -, che hanno
dimostrato per l'ennesima volta una profonda incapacità di spesa.
Sapendo che i fondi attuali saranno il punto di partenza della
ripartizione delle fette di torta future, noi rischiamo nella
trattativa che il Presidente dovrà fare nei prossimi mesi di
trovarci in una situazione difficile, essendo evidente che
l'interrogativo che pongono i colleghi dei Paesi del nord è quello
di dire:
"scusate, volete sempre une enveloppe significativa e
poi non dimostrate la capacità di spesa, specie a fronte di una
diminuzione complessiva della spesa pubblica"
. Noi stessi
potevamo forse in passato essere un po' snob nei confronti dei
fondi comunitari, ma oggi, con le riduzioni che ci vengono dal
riparto, quei soldi saranno sempre più preziosi e spetterà al
Governo regionale e al Consiglio talvolta pungolare i nostri
funzionari dei diversi assessorati, che non hanno voglia di
infilarsi nelle difficili tenute dei conti e nelle problematicità
dei controlli, ma è bene che certe pigrizie che ci sono state in
passato vengano rimosse.
Venendo alle cose più importanti fatte al Comitato delle
Regioni, ne cito due: in primo luogo il rapporto sulle minoranze
linguistiche in Europa, approvato nell'estate dello scorso anno, e
in questo momento sto lavorando, e verrà approvato alla fine del
mese di giugno, su un rapporto sui cambiamenti climatici nelle zone
di montagna in Europa. È un rapporto che sto scrivendo con
l'ausilio tecnico di Luca Mercalli, è un rapporto che è stato
discusso pochi giorni fa a Bruxelles con gli
s
takeholder
(ossia i decisori europei) e che è stato
considerato interessante anche da parte della Commissione europea,
che sta preparando un rapporto nuovo, dopo un Libro Bianco sul
cambiamento climatico. Naturalmente gli esiti sono quelli che
sappiamo, sono esiti che fanno venire i capelli dritti, perché
potremmo immaginare che all'orizzonte 2020-2025 la Valle d'Aosta
potrebbe perdere buona parte dei propri ghiacciai e trovarsi in una
situazione fisica e geografica simile alle montagne che non hanno i
ghiacciai, come i Pirenei o la gran parte delle Dolomiti, con in
una terra secca come la nostra delle conseguenze di riflessione
complessiva sull'utilizzo del territorio e su alcune attività umane
come l'agricoltura, che non sono di poco conto.
Vorrei dire poche cose invece in generale su questi aspetti
prospettici prima di un breve finale. Credo che il primo problema
politico che oggi si pone è quello che le Regioni con competenza
legislativa come la nostra devono avere più spazio in Europa. Oggi
come oggi, quelle che sono grosso modo come noi...su circa 300
Regioni europee ce ne sono 80-90, noi facciamo parte delle istanze
di queste Regioni più forti che sono i
Länder
tedeschi, che
sono le Regioni belghe, la Scozia e il Galles. È vero che la
Commissione europea ancora oggi vuole che la nostra interlocuzione
venga filtrata dalle rappresentanze nazionali; ora in una vera
Europa unita le rappresentanze, ossia gli ambasciatori, dovrebbero
scomparire e ci dovrebbe essere una possibilità di interlocuzione
diretta che, di fatto, c'è, ma ogni volta si incontrano i
funzionari europei e poi la vera lettera ufficiale deve essere una
lettera che la Regione Valle d'Aosta scrive a Roma e che Roma
scrive alla rappresentanza e che la rappresentanza porta. Questo è
in una logica comunitaria assolutamente impensabile, così come noi
ci troviamo di fronte ad una serie di leggi, l'ultima è la "legge
Buttiglione" sulla base del Ministro che varò quella legge, che
prevede che noi si partecipi al momento ideativo della normativa
comunitaria addirittura con la presenza fisica di un rappresentante
delle Regioni a statuto speciale o delle Province autonome al
tavolo del Consiglio europeo quando si assumono delle decisioni
fondamentali. Questa è una cosa che, considerandosi nel DNA dello
Stato italiano come una politica estera, non si fa e questo è
gravissimo, perché, mentre noi cominciamo ad attrezzarci per quella
che viene chiamata la fase discendente della volontà europea, lo
possiamo fare nella fase ideativa anche sui fondi strutturali, ma
abbiamo la difficoltà di non essere considerati sufficientemente
interlocutori. Questo continua ad essere un aspetto grave, che di
recente ho manifestato potendo partecipare come capo della
delegazione italiana ad un'audizione che si è svolta alla Camera
dei deputati, dove ho trovato i parlamentari di tutti i gruppi
politici sensibili a questa problematica.
L'altro tema è quello della
governance
finanziaria. Sarò
fra qualche giorno, perché invitato dal Consiglio regionale delle
Marche, ad un incontro ad Ancona su questo tema, più volte ci siamo
in quest'aula riferiti alla
governance
finanziaria e al
superamento del vecchio patto di stabilità, che si fa sempre più
stringente. Ogni tanto viene da dire che, se già era stringente a
livello europeo, i ministri dell'economia in Italia lo hanno reso
ancora più stringente tendendo, come si fa oggi con l'altro
anglicismo che è la
spending review
, ad applicarlo a livello
italiano prima risparmiando sulla pelle delle autonomie locali e
delle Regioni, poi portandolo sul tavolo statale, ma in una seconda
battuta. È un tema molto importante quello di evitare che la
governance
economica impedisca quel rilancio dell'economia
europea e per la prima volta una serie di messaggi che la Valle
d'Aosta ha mandato attraverso il Presidente nella Conferenza
Stato-Regioni e le cose che ho detto al Comitato delle Regioni
sembra che stiano arrivando, ossia che ci si renda conto che oggi
un'applicazione troppo stretta di alcuni principi di austerità fa
in modo che questa economia non riparta mai. Per la prima volta si
comincia a dire che per gli investimenti si potrebbe immaginare che
questi non rientrino in quei paletti così stretti.
Sui fondi strutturali, periodo di programmazione 2014-2020 ha
già detto il Presidente; aggiungo che la grande novità deriverà dal
fatto che ci sarà un approccio ancora più integrato, tutti i fondi
verranno messi assieme e la nostra Regione sarà chiamata,
nell'ambito del quadro strategico comune, ad avere un documento
proprio, che sarà un contratto di partenariato che lo Stato dovrà
firmare con noi, alla fine di quella che sarà una maratona
difficilissima, perché in autunno, una volta resi definitivi gli
attuali strumenti che impostano la politica regionale del futuro,
si comincerà a trattare sui soldi, ossia su quanto ognuno avrà
diritto di avere. Da questo punto di vista, va detto che noi non
dovremmo avere particolari sorprese in negativo, perché grosso modo
i criteri dovrebbero consentirci di riavere quelle somme che
abbiamo avuto in passato, sempre che ci sia autorevolezza da parte
dell'Italia e che nel tagliare le unghie all'Italia non vengano
puniti quelli che come noi hanno dimostrato nel tempo di essere
virtuosi.
Un secondo filone interessante è quello della cooperazione
transfrontaliera. È indubbio che, nell'ambito di questo quadro
molto generale, noi coccinella sulla schiena dell'elefante dobbiamo
renderci più grandi, uno dei modi per renderci più grandi è quello
di avere un sistema di alleanze. Continuo a ritenere che la scelta
che fu fatta a Bard nel 2005 di dare vita all'Euroregione sia
fondamentale, anche perché nei prossimi mesi, anche su spinta del
Comitato delle Regioni, il GECT (Gruppo Europeo di Cooperazione
Territoriale) verrà semplificato; gli atteggiamenti astrusi assunti
sia dallo Stato italiano che dallo Stato francese, che dicono
sempre di "sì" ai GECT, poi sia per lo scadere dei termini, sia per
l'indecisione di alcuni dei nostri partner hanno fatto in modo che
attualmente l'Euroregione non ci sia. Noi continuiamo a ritrovarci
e a discutere, però la realtà è che il GECT non è ancora nato.
Credo che i prossimi mesi saranno propizi per farlo e all'orizzonte
si profila una novità importante, citata dal Presidente, una data
cardine nel Cantone svizzero di San Gallo il 28 giugno, ossia la
Macroregione alpina. Questa è una vecchissima questione di cui si è
parlato in anni non sospetti e da parte soprattutto del mondo
germanico c'era sempre stata un po' di sospettosità. Con l'ipotesi
di Macroregione alpina, che non dovrebbe essere una sovrastruttura
nuova, ma dovrebbe essere una politica europea che è stata definita
come tale per due realtà fino adesso: il Mar Baltico e il Fiume
Danubio, quindi tutte le regioni attorno al Mar Baltico e attorno
al Danubio sono state riconosciute come interlocutori unitari di
fronte alle politiche europee, noi possiamo fare la stessa cosa. Il
fatto che la riunione di ripresa dell'interlocuzione sia avvenuta
presso la Baviera è molto importante, perché la Baviera ha un peso
in Europa enorme e noi come Euroregione siamo andati dietro di
loro. Adesso incominciano ad esserci dei documenti, sarò invitato
dal Consiglio provinciale di Trento fra due giorni e c'è una
vitalità enorme attorno a questo progetto della Macroregione, che è
un superamento di tutto quello che c'era finora...la Convenzione
alpina quindi, che non ha funzionato, è stata gestita dagli Stati,
agli abitanti delle Alpi non è mai piaciuta, e dall'altro lo Spazio
alpino, che era invece un fondo strutturale che aveva riconosciuto
nello Spazio alpino un interlocutore unico. Credo che questo della
strategia macroregionale sia un grande valore aggiunto per il
futuro.
Il terzo argomento è un tema evocato dal Presidente che ci sta
molto a cuore; il riconoscimento avvenuto nei trattati, articolo
174, e la nostra Regione è stata la prima a dire: "attenzione, se
quell'articolo parla di coesione territoriale bisogna che quello
stesso articolo 174 porti con sé il 175 e quindi anche quelle
eccezioni economiche che possono consentire di dare degli aiuti di
Stato a sostegno di un'economia che senza aiuti di Stato rischia di
non esistere". E noi rischiamo soprattutto di vedere desertificati
quei settori che i francesi chiamano servizi di interesse generale,
come la posta, l'energia, la sanità, la scuola e quando dico sanità
e scuola...qualcuno dice che questi oggi non sono controllati
dall'Unione europea, ma io dico: attenzione perché, se si vanno a
leggere i documenti del futuro, vi sono dei ragionamenti anche su
quel nucleo duro che noi consideriamo essere dei diritti dei
cittadini e che una parte dell'Unione europea vorrebbe che fossero
anch'essi soggetti a concorrenza. È chiaro che in zone marginali
come la nostra potremmo immaginare che la concorrenza non ci sarà
mai e potrebbe capitare quello che è successo nella telefonia...o
immaginare cosa sarebbe successo se non avessimo comprato CVA, se
andiamo a vedere cosa ha fatto l'ENEL nelle altre vallate alpine ci
rendiamo conto che, dove non c'è redditività, le persone se ne
vanno.
Credo sia importante la questione delle zone di montagna e per
la prima volta nei documenti sui fondi strutturali qualche novità
c'è. Bisogna essere molto vigilanti soprattutto per quel che
riguarda la politica agricola, perché è vero che ci sono degli
aspetti positivi, ma ci sono anche degli aspetti inquietanti. Quel
che è interessante di essere nelle istituzioni - ed io quindici
giorni fa ho passato tre ore con il relatore del provvedimento
sulla PAC, un francese - è il fatto di rendersi conto di come su
ogni provvedimento ci sono delle lotte di interesse, in quel caso
era la grande agricoltura dei Paesi nordici. Ogni volta dicono: "va
bene, la coperta è corta, perché voi che siete piccoli volete che
la coperta venga tirata anche verso di voi?" e intervengono
colleghi che sono rappresentativi di Regioni europee, che sono
delle potenze dal punto di vista numerico e del proprio
bilancio.
Il quarto punto è quello di essere minoranza linguistica, è un
tema delicato, ma è vero che anche in questo caso il Trattato di
Lisbona offre delle possibilità, quindi è una base importante su
cui poggia il nostro sistema autonomistico.
Concludo con una riflessione più propriamente politica. Credo
che l'intervento più interessante sulle prospettive europee sia
stato tenuto nell'autunno dello scorso anno dal Presidente
Napolitano, che è un europeista vero, che è stato anche Presidente
della I Commissione Affari costituzionali del Parlamento europeo e
che è intervenuto a Bruges dicendo delle cose molto interessanti.
Vorrei citarvi solo un piccolo passaggio:
"Ce qui m'intéresse
ici
- si è espresso in francese -
est de souligner ce qui a
été indiqué comme l'un des points critiques qui en plusieurs
décennies ont fini par miner le système économique international,
la thèse fallacieuse selon laquelle les marchés en général et les
marchés financiers en particulier étaient capables de se régler à
eux seuls et n'avaient donc pas besoin de régulation publique.
C'est précisément de la constatation des dégâts provoqués et du
danger constitué par cette thèse qu'a jailli la conscience chez les
Gouvernements de tous les continents de la nécessité de mettre au
point un nouveau système de règles capable de fonder une
gouvernance économique mondiale efficace"
.
Ora, le cose che ha detto Napolitano contro il mito di un
mercato che da solo è in grado di autoregolarsi è l'ammonimento
rispetto ai rischi di una liberalizzazione selvaggia e di un
utilizzo come di una scure in maniera rozza del principio di
concorrenza, sono questioni molto importanti, a mio avviso,
illuminanti anche dei rischi di un eccesso di fiducia - lo dico con
profondissima stima avendolo conosciuto personalmente - nella
politica condotta dall'attuale Governo del Professor Monti, che,
secondo me, viene da una generazione, che ovviamente, rispetto ai
catenacci e alle difficoltà dello Stato tradizionale, pensava, o
pensa ancora che la liberalizzazione sia una panacea. Credo che
nelle parole del Presidente Napolitano ci sia quel buon senso di
dire: "benissimo la concorrenza e la liberalizzazione, ma che il
pubblico si mantenga sempre, attraverso il sistema del controllo
politico - perché le
authorities
sono sempre delle entità
fumose e troppo tecnocratiche - il controllo delle regole di
mercato".
Concludo con una frase molto bella ed è una frase sulla crisi di
Albert Einstein, che ha scritto in epoca terribile, la sua storia è
nota, era tedesco di origine ebraica e dovette sfuggire al nazismo
emigrando negli Stati Uniti, scrisse:
"La crisi è la più grande
maledizione per le persone e le nazioni, perché la crisi porta
progressi. La creatività nasce dall'angoscia come il giorno nasce
dalla notte oscura. È nella crisi che sorge l'inventiva, le
scoperte e le grandi strategie. Chi supera la crisi supera sé
stesso senza essere superato. Chi attribuisce alla crisi i suoi
fallimenti e le difficoltà violenta il suo stesso talento e dà più
valore ai problemi che alle soluzioni"
. Credo che questa sia
una frase importante, perché pone tutti di fronte alle proprie
responsabilità. Rispetto alla crisi profonda che scuote le radici
stesse dell'integrazione europea, a mio avviso, da europeista
convinto pur critico di come l'Europa si è sviluppata in questi
anni, non esiste oggi alternativa e quindi dalla crisi non potrà
che nascere qualcosa di meglio, se però sapremo cavalcare questa
crisi e non verremo trascinati nel baratro come ogni tanto si
rischia di fare. Grazie.
Presidente
- La parola al Consigliere Donzel.
Donzel (PD)
- Grazie Presidente.
Cari colleghi, è con un certo piacere che oggi prendo la parola
a nome del gruppo in questo dibattito sull'attività svolta per
quanto riguarda le relazioni internazionali della nostra Regione,
naturalmente incentrata soprattutto sull'Europa, perché, come avrò
modo di spiegare più dettagliatamente nell'intervento, ho notato un
cambio di tono generale da parte degli interventi del Presidente e
del collega Caveri riguardo all'approccio alle questioni
europee.
Intanto due questioni che mi premono fortemente: una che
riguarda, come bene ha messo in luce il Presidente anche attraverso
la relazione, l'importanza e anche il peso di questi fondi europei,
richiamati anche dal collega Caveri, che ha detto che dovremo stare
sempre più attenti con la riduzione delle risorse a tali fondi
europei. L'apprendere che in qualche modo anche per la politica
agricola del 2014-2020 si aprono delle prospettive, pur fra grandi
criticità che sono state qui evocate, si apre una prospettiva di
finanziamenti che ancora arrivano, quindi è una notizia positiva e
che noi accogliamo con estremo favore.
La questione delle risorse europee quindi ci permette anche di
dire che, di fronte a facili atteggiamenti antieuropeisti, a
posizioni che ci devono vedere fortemente critici con la direzione
attuale dell'Europa, una direzione, quella impressa soprattutto
dalla Germania e dalla Merkel, di un'austerità, che viene fatta
pagare soprattutto ai Paesi più deboli in questo momento di crisi
forte, va riconosciuto all'Europa un ruolo non indifferente in
questo momento. Le critiche alle volte facili che vengono mosse
all'euro devono essere comunque messe su un piatto della bilancia
insieme alle ingenti risorse che la Valle d'Aosta ha la capacità di
attirare a sé e di spendere - perché anche questo va detto, si
tratta di una capacità di fare progetti - e gli indicatori presenti
nella relazione fanno vedere che in quasi tutti i progetti, salvo
alcuni, c'è un'altissima capacità di spesa e in alcuni quasi si
arriva a spendere l'intera somma prevista; questo è un indicatore
molto positivo.
Mi permetto però di rimarcare che, vista l'importanza che hanno
i finanziamenti che arrivano dall'Europa, d'altro canto non
bisognerebbe mai commettere l'errore di mettere in discussione
alcune attività che fanno riferimento all'Europa. Avrò modo non in
questa sessione, ma in un prossimo Consiglio di chiedere
chiarimenti intorno ad uffici che facevano arrivare in Valle
d'Aosta finanziamenti europei e che sono stati chiusi da meccanismi
riorganizzativi. Siccome è importante avere queste risorse,
facciamo altresì attenzione - l'ufficio a cui mi riferisco si
rapporta all'USL, ma illustrerò meglio questa cosa in altri momenti
- che non andiamo in fasi di riorganizzazione a mettere in
discussione tali uffici, che nel tempo hanno contribuito a
finanziare con fondi europei delle iniziative importantissime anche
nella nostra regione. Se questo è l'aspetto positivo che ci
permette di rileggere in modo diverso il nostro rapporto con
l'Europa, mi permetto anch'io di sottolineare che i passi avanti
fatti dalla politica della montagna non sono sufficienti; in questo
serve uno sforzo sinergico con altri territori e altre Regioni,
perché il riconoscimento del ruolo della montagna è ancora di là da
venire, tant'è che il problema che abbiamo di applicazione di norme
europee sui nostri territori è evidente. Al riguardo ho avuto modo
di apprezzare molto l'intervento del Presidente fatto nell'incontro
Espace Mont Blanc
, perché evidenziava le criticità di norme
che sono indispensabili per le grandi attività economiche, ad
esempio per grandi attività di industria agricola, ma applicate a
territori piccoli, dove c'è una sopravvivenza quasi dei soggetti
che lavorano su questi territori, è chiaro creano delle grosse
disfunzioni. Su questo bisogna lavorare sia nella direzione delle
Regioni europee, ma anche ricordarsi che la sinergia con altri
territori di montagna italiani è altrettanto indispensabile, perché
probabilmente dobbiamo fare capire in Europa, ma dobbiamo fare
capire anche in Italia che esiste una montagna e che certe norme
europee difficilmente si applicano a questi territori.
Naturalmente come non apprezzare anche alcuni passaggi come
quelli che evocano le parole di Hollande riferiti alla necessità di
più crescita e occupazione in Europa contro una logica di pura
austerità. Questa conversione al socialismo europeo della
maggioranza regionale non può che allargare il cuore, apre
naturalmente una riflessione interessante anche da parte nostra,
perché non siamo più solitari a sostenere queste cose. Qui mi urge
richiamare il fatto che c'è stato un duro affondo del collega
Caveri sulla questione del patto di stabilità, allora ricordo un
intervento del mio collega Segretario dell'Emilia Romagna nel 2011,
che già a metà del 2011 si esprimeva così:
"Patto di stabilità,
la Lega si sveglia tardi"
; eravamo ancora in era "Governo
Berlusconi" e da tempo il PD denunciava la necessità di una
modifica del patto di stabilità. Fatto sta che siamo arrivati ad
oggi e queste modifiche non ci sono state e va detto che adesso
tutti si accorgono delle disfunzioni. Ricordo che quando con forza
il PD poneva la questione del patto di stabilità che andava
modificato...diceva che non andava modificato per tutti in modo
omogeneo, ma andava modificato per quei Comuni e quelle Regioni
virtuose, facendo un ragionamento specifico caso per caso...e chi
ha i conti a posto abbia la possibilità di sbloccare una parte di
questi fondi, tant'è che la Regione Emilia Romagna una legge
specifica per una parte l'ha fatta. E anche su questo tema stiamo
andando a rilevare una questione che ci obbliga ad un ripensamento,
che non è solo legato ad un atteggiamento della nostra Regione, ma
che deve essere legato ad un coinvolgimento di tutto il territorio
italiano nel confronto difficile con il livello europeo.
Spesso noi ci siamo ritenuti un territorio naturalmente con
delle difficoltà e degli svantaggi, ma un territorio anche con
tanti
atouts
; è importante che portiamo un messaggio in
Europa che sia un messaggio di solidarietà, che non sia il
messaggio che chi non ci arriva se ne vada per la sua strada,
perché i tempi cambiano. Oggi la Valle d'Aosta ha saputo fare un
balzo in avanti verso la crescita e lo sviluppo, che è
straordinario, è sotto gli occhi di tutti, però è importante che i
nostri rappresentanti rappresentino anche quella che è una grande
sensibilità di solidarietà, quindi che sia fatto l'impossibile
anche nei confronti del popolo greco, perché non venga
drammaticamente abbandonato al suo destino. Certo, ognuno deve fare
i sacrifici, deve fare la sua parte, però l'Europa davvero sia una
grande casa comune.
Due considerazioni invece più specifiche, legate alla relazione,
che mi servono per rimarcare come su un tema molto attuale, perché
in questi giorni è in atto una raccolta firme per salvare la
ferrovia, a pagina 72 rilevo, rispetto ai rapporti che abbiamo con
il Cantone del Vallese, quindi all'intesa che ci deve essere con
loro per la realizzazione della cosiddetta "Aosta-Martigny", che
c'è la consapevolezza del difficile contesto finanziario
contingente e i tempi per la realizzazione di tale opera potrebbero
ulteriormente dilatarsi; quindi intanto salviamo la nostra
ferrovia, poi vedremo come va con quella vicenda. Va invece anche
fatto un plauso alla Regione sulla parte che riguarda la
cooperazione allo sviluppo, la solidarietà internazionale, l'aiuto
umanitario. Sappiamo come è difficile in questa sede intervenire
dal punto di vista legislativo, il collega Rigo ha fatto un grande
sforzo di concerto con la Regione affinché si potessero sbloccare
dei fondi, fosse più agevole il nostro rapporto, qui va fatto un
plauso alla Regione, che sostiene le tante attività di volontariato
nel mondo. Anche qui un gesto di solidarietà profonda di una
Regione che non si ferma a guardare solo sotto casa sua, anche se è
un momento difficile, ma che sa che vi sono nel mondo altre
difficili realtà ed è positivo perché sono tanti i volontari
coinvolti in questi progetti. È un gesto, secondo me, molto bello
da parte della Regione, un gesto che va sostenuto e deve essere
continuato nel tempo, per cui - e mi avvio rapidamente a concludere
- è indispensabile che un sentimento europeista continui a vivere
nella nostra Regione, un'Europa sempre più federale e sempre meno
nelle mani di alcuni Stati nazionali - abbiamo visto cosa è
successo all'Europa: affidandoci alla logica della destra, di
Merkel e Sarkozy rischia di saltare tutta l'Europa -, una logica
dove anche i piccoli territori abbiano lo spazio, la possibilità di
contare sempre più e questa cosa si può ottenere se intanto
riusciamo a rilanciare un progetto federalista vero nel nostro
Paese, in cui le Regioni tutte abbiano maggiore spazio e le
specialità non vengano messe in discussione. Non è che per fare il
federalismo dobbiamo mettere in discussione le specialità, ma il
federalismo bisogna farlo non a chiacchiere come è successo in
questi anni; da un'idea di un Paese federalista può nascere l'idea
di un'Europa più federalista e quindi più attenta a cogliere le
sensibilità delle piccole Regioni. Piccole Regioni che devono, come
è avvenuto nel caso della PAC, fare sforzo comune, così come
avviene per il progetto dell'Euroregione, che più volte dai nostri
banchi abbiamo cercato di sostenere come un progetto indispensabile
per lo sviluppo della Valle d'Aosta. Nell'Euroregione la Valle
d'Aosta riscopre tutta la sua centralità, il suo ruolo di Regione
che può interloquire con il territorio italiano e francese ed
essere sintesi delle diverse sensibilità. Vi è quindi molto da
lavorare e soprattutto anche in Valle d'Aosta dobbiamo fare ancora
più attenzione a quelli che sono i fondi europei. Avrò modo nei
prossimi Consigli regionali di evidenziare come da parte nostra
qualche piccola lacuna su questo fronte va immediatamente corretta.
Grazie.
Presidente
- Vista l'ora, prima di sospendere i lavori
che riprenderanno nel pomeriggio sempre con la discussione del
punto n. 25, due comunicazioni: è pervenuta alla Presidenza una
risoluzione del Partito Democratico recante: "Impegno per un più
equo sistema di compartecipazione dei cittadini alla spesa
sanitaria", che verrà iscritta nel pomeriggio. Ricordo ai membri
effettivi e supplenti del
Comité de coopération
interparlementaire entre le Conseil régional de la Vallée d'Aoste,
le Parlement de la Communauté française de Belgique et le Parlement
de la République et Canton du Jura
, che alle ore 15,00 ci sarà
una riunione nella sala delle commissioni.
La seduta è tolta.
---
La seduta termina alle ore 12,51.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK