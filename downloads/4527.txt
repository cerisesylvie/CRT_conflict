Consiglio Regionale della Valle d'Aosta - Oggetto del Consiglio n. 202 del 21 aprile 1982 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 202 del 21 aprile 1982 - Resoconto
OGGETTO N. 202/VII - DISCUSSIONE GENERALE SU PROGETTI DI
LEGGE REGIONALI IN MATERIA DI DECENTRAMENTO A FAVORE DEGLI ENTI
LOCALI.
PRESIDENTE:
Passiamo alla trattazione degli oggetti
iscritti all'ordine del giorno.
Propongo la discussione generale unificata.
La parola al Presidente della Giunta per l'illustrazione dei
disegni di legge nn. 350 e 351; ne ha facoltà.
ANDRIONE - (UV):
Poiché i disegni di legge sono unificati
credo non sia necessario spendere molte parole sul disegno di legge
n. 351, in quanto si tratta semplicemente di una elevazione
dell'importo di una legge già esistente con dei parametri noti,
concordata coni Comuni.
L'unica cosa che deve essere sottolineata è che viene conglobato
in questo fondo quanto era finora speso da Assessorati e, in
particolare, da quello della Pubblica Istruzione.
La somma di Lire 700 milioni, stanziata per i trasporti, le
refezioni, ecc., viste certe lievitazioni di prezzi, è inferiore a
quelle che sono le reali necessità, per cui prendiamo l'impegno,
non appena sarà possibile, di correggere questa cifra per
riportarla ad equità rispetto a quanto è stato fatto negli anni
scorsi.
Questa legge è ormai collaudata, i parametri sono conosciuti,
nell'insieme ha avuto - visto la triste condizione della finanza
locale - un effetto positivo nei confronti dei comuni; penso,
quindi, che il Consiglio regionale non abbia particolari
osservazioni da fare.
Più nuova si presenta invece la legge n. 350 che rappresenta uno
sforzo di decentramento, da parte della regione e di
responsabilizzazione dei comuni, relativamente a opere pubbliche di
competenza comunale.
Forse anche perché siamo tutti stanchi, vorrei fare un paio di
battute, nella speranza di non offendere nessuno e riferendomi alle
ultime cose dette precedentemente.
Visto i fondi che diamo, visto le proporzioni della popolazione,
- spero che con questa legge la camorra non si estenda da
Rhêmes-Notre-Dame a Ollomont - visto che qui arrivano i soldi, mi
sono chiesto come mai, nel Comune di Saint-Vincent, visti gli
stabilimenti speciali - come si chiamavano una volta - vi sia un
po' meno camorra che non nel comune di Ottaviano, nel quale chissà
cosa sarebbe successo se vi fossero stati, appunto, questi
stabilimenti speciali!
A limite di battuta, direi che non è bene confondere certe
situazioni. INTERRUZIONE ... Il censimento del banditismo è quello
che è. La relazione che ha citato il Consigliere Tamone è famosa,
mentre la relazione del 1982 sulla mafia siciliana non è mai stata
pubblicata dal Parlamento italiano. Forse perché diceva alcune
verità sgradevoli da udire.
Dicevo che, in materia di contributi ai comuni, si è ritenuto di
proporre un disegno di legge che permetta ai comuni il
finanziamento di opere pubbliche.
Anche questa legge è stata duramente discussa con le
rappresentanze dei comuni valdostani e direi che l'articolato ha
particolare importanza per quanto riguarda l'articolo 2 che
stabilisce quali sono le opere finanziabili.
Deve essere sottolineato che rimangono in piedi gli altri tipi
di legge che permettono ai comuni di finanziare le proprie opere
pubbliche.
In particolare, rimane in piedi quel disegno di legge che pone a
carico della regione tutto o parte del debito contratto con la
Cassa Depositi e Prestiti per opere di interesse comunale.
Evidentemente, non si tratta di una legge che risolve tutti i
problemi del decentramento, anche perché, come sovente è stato
sottolineato in questo Consiglio, la regione non ha la potestà
primaria in materia di comuni (contrariamente alla Sicilia) ma fa
questo tipo di intervento in presenza di una carenza globale dello
Stato in materia di finanza locale.
La possibilità, quindi, di fare queste opere è, al tempo stesso,
una responsabilizzazione della struttura e dell'organizzazione dei
comuni.
Responsabilizzazione vuol dire che, di fatto, saranno premiati
quei comuni che sono più attivi, perché è evidente che, in base
alla legge finanziaria, non potranno formarsi residui passivi che,
per forza di cose, dovranno essere portati su quel comune l'anno
successivo.
Il tipo di finanziamento è stabilito e vi sono delle norme
tecniche che penso non presentino difficoltà.
L'altro punto importante è quello dell'articolo 12 che
stabilisce un regime particolare di transitorietà tra quella che è
stata la situazione di 37 anni di interventi regionali in materia e
la situazione che va a crearsi con questa legge.
Noi non crediamo che la realtà possa mutare da un giorno
all'altro con un semplice schioccare di dita o con la presentazione
di una nuova legge. Per questo abbiamo introdotto dei sistemi (in
francese si dice débrouillage, non so in italiano) per poter
aiutare questo trapasso di competenze della regione ai comuni e,
quindi, collaborare con loro nell'assunzione di queste
responsabilità.
Vorrei dire una cosa che è stata detta e sottolineata a lungo in
Giunta: questa legge, malgrado tutto ciò che deve essere fatto per
aiutare i comuni a rendersi responsabili in proprio, deve delegare
completamente ai comuni le responsabilità specifiche. Noi siamo
disponibili per discutere sulla quantità di denaro da dare per
affermare, eventualmente, che questo non è sufficiente e, quindi,
conseguentemente, per aumentarlo.
Per intendersi, non siamo favorevoli al sistema del doppio
binario e cioè da una parte il finanziamento di questo genere e
dall'altra l'intervento diretto della regione. Occorre fare delle
scelte. La regione deve fare interventi di ordine regionale, i
comuni devono fare interventi di ordine comunale, salvo, ripeto,
per questo periodo di transizione che è indispensabile per
permettere ai comuni di iniziare questo lavoro.
Questi sono i principi generali della legge, la quale, come è
già stato detto nella discussione precedente, necessita certamente
di un periodo di verifica e di rodaggio, anche perché la realtà
comunale in Valle d'Aosta è estremamente varia, differente, per cui
suggerimenti, prove, esperienze sono indispensabili.
Pertanto, pensiamo che il Consiglio possa esprimere la propria
opinione e possa dare i suoi contributi a questa legge che, in
seguito, avrà certamente una verifica comune.
PRESIDENTE:
E' aperta la discussione generale.
Come abbiamo detto all'inizio, durante la lettura degli oggetti,
la discussione generale riguarda tutte le proposte e le iniziative
iscritte all'ordine del giorno. Hanno precedenza, in sede di
discussione generale, gli interventi dei presentatori di legge e di
proposte.
La parola al Consigliere Tonino, ne ha facoltà.
TONINO - (PCI):
Noi consideriamo un fatto positivo che si
discuta oggi il tema del decentramento in termini che sono,
indubbiamente, più avanzati rispetto al passato e rispetto ad un
passato anche recente.
E' indubbio che le leggi che ci troviamo di fronte oggi sono
delle leggi innovative e, fatto importante secondo noi, è che
rompono rispetto ad alcuni preconcetti che esistevano in questa
aula soltanto pochi mesi fa.
Alludo alle discussioni che abbiamo fatto sulla capacità dei
comuni, da soli, di far fronte autonomamente ad importanti
interventi nel settore dei lavori pubblici.
Preconcetto, nei confronti dei comuni che era, secondo la nostra
opinione, molto esteso e che viene oggi rotto da una serie di
pronunciamenti di diverse forze politiche.
E' un peccato che l'ora non ci permetta di sviluppare in modo
assai più ampio gli ulteriori passi che si potrebbero compiere;
ritengo importante, tuttavia, riconoscere come l'azione di
determinate forze politiche, così come il peso che hanno avuto i
Sindaci in Valle d'Aosta in modo compatto, abbiano stimolato questo
processo di previsione del modo di spendere della Regione e questo
processo di coinvolgimento dei comuni e degli enti locali. Da lungo
tempo, infatti, abbiamo denunciato in quest'aula l'inopportunità di
avere una regione che eseguiva nei comuni una miriade di piccoli
interventi e posto l'accento sulla necessità assoluta di
responsabilizzare i comuni sia nelle loro scelte iniziali, sia
nella condotta di queste scelte sino al momento
dell'esecuzione.
Devo però rilevare che le leggi che oggi abbiamo di fronte,
presentano delle differenze; in particolare ritengo vi siano
differenze tra la nostra impostazione delle nostre leggi e le
altre. Queste differenze riguardano in primo luogo, soprattutto, il
ruolo che può svolgere la comunità montana e, in secondo luogo,
riguardano la strategia di decentramento che questo Consiglio
regionale deve darsi.
Solo in una proposta dei democratici popolari si parla, nella
relazione, di transizione, di esperienza triennale in attesa di
un'opera sistematica di decentramento che dovrà trovare adeguate
soluzioni legislative, non solo nei confronti dei comuni, ma anche
delle comunità montane.
E' questo l'unico accenno che abbiamo trovato alla tematica
delle comunità montane, il che testimonia l'ostilità delle altre
forze politiche nei confronti delle stesse. Poiché questi enti
potrebbero rappresentare un momento di riordino del Governo, del
sistema di governo della nostra regione, crediamo che si stia
perdendo, sotto questo punto di vista un'occasione importante,
mentre viene portato avanti un disegno che tende a svuotare le
comunità montane dei loro compiti, in modo tale che siano
demotivate nella loro azione, per poi giustificare il disegno
finale che è quello di eliminare questa possibilità di governo
intermedio nella nostra regione. E' un disegno rispettabilissimo di
altre forze politiche che ci permettiamo di denunciare perché non
lo condividiamo nel modo più assoluto. La seconda differenza
riguarda quella che ho definito la strategia del decentramento. I
progetti presentatici oggi dalla Giunta regionale rappresentano -
sarebbe ingiusto non riconoscerlo - un passo avanti rispetto alle
posizioni del passato; tuttavia, sono, secondo noi, ancora
insufficienti e parziali.
La formulazione, peraltro corretta della Commissione, di uno dei
due progetti di legge è stata ritenuta da tutti molto confusa e
pasticciata; oggi è modificata ma mantiene i caratteri di evidente
inadeguatezza.
La nostra posizione è stata più volte espressa in quest'aula,
l'abbiamo anche discussa, fuori da quest'aula, nelle comunità
montane. Crediamo che il decentramento sia una scelta obbligata,
crediamo che con il decentramento si possa raggiungere anche un
obiettivo più politico che è quello di estendere l'autogoverno
nella nostra regione e di rendere più direttamente responsabili le
comunità locali sulle scelte che si compiono sul loro
territorio.
Noi crediamo che si tratti di restituire - mi si consenta questo
termine - alle nostre popolazioni una capacità ed una possibilità
di autoamministrarsi, il che, anche se non in tempi recenti, già
avveniva nella nostra regione.
Esiste inoltre l'esigenza irrinunciabile di alleggerire quella
macchina burocratica che è diventata la regione.
Non ci sono risposte a questa nostra esigenza che pure è sentita
nelle proposte che oggi avanza la Giunta regionale. Dovremo
ritornare su questo tema perché lo riteniamo un'esigenza
irrinunciabile.
A nostro avviso, le strade da seguire sono due: un decentramento
finanziario, che metta in condizioni i comuni e le comunità montane
di affrontare autonomamente tutti i problemi che nascono nella loro
scala, ed un decentramento che si attui attraverso una delega di
funzioni, dalla regione verso i comuni e le comunità montane, per
programmare e realizzare altri tipi di interventi che oggi sono di
competenza della regione.
Tutto ciò per andare sempre di più verso un ruolo della Regione
che sia proprio quello di legislazione, programmazione e
amministrazione su scala regionale. Questi sono i nostri
orientamenti, la nostra filosofia del decentramento, la nostra
strategia che, invece, non vediamo rispecchiata nei disegni di
legge che oggi esaminiamo.
Anzi, sarà perché la Giunta segue la strada dei piccoli passi,
ma i progetti di oggi sono dei progetti timidi che vanno avanti con
molta lentezza, mentre si potrebbe fare ben di più se l'intenzione
fosse effettivamente quella di aumentare le competenze ed i poteri
a livello decentrato, sgonfiando un po' questa enorme macchina
regionale.
Rispetto ai due disegni di legge voglio illustrare brevemente la
nostra posizione.
Il disegno di legge n. 351, ha detto il Presidente della Giunta,
in realtà, propone un adeguamento di quello che comunemente viene
chiamato il decentramento finanziario per le attività correnti dei
comuni.
In coerenza col discorso che ho fatto prima, noi siamo perché
questo decentramento finanziario sia allargato alle comunità
montane. Avevamo richiesto in un programma che si riferiva
all'utilizzazione delle nuove risorse del riparto fiscale, che
almeno il dieci per cento delle entrate regionali, derivante dalla
ripartizione delle tasse ed imposte erariali, venisse destinato,
come quota, come fondo di decentramento finanziario, a favore dei
comuni e delle comunità montane.
Questa nostra convinzione resta tale e quale e per ribadire tale
volontà, proponiamo su questa legge n. 351 tre emendamenti che
vanno in questa direzione, emendamenti diretti ad allargare questo
fondo anche alle comunità montane, a fare in modo che arrivino
presto ai comuni questi cinque miliardi e settecento milioni
previsti nel bilancio, ad impegnare il Consiglio nel suo complesso,
ad un decentramento finanziario per le comunità montane nel momento
in cui andremo ad un assestamento di bilancio.
Sulla seconda legge, la 350, la legge che è più innovativa
rispetto al passato, presenteremo due emendamenti sostanziali, anzi
due ordini di emendamenti.
Il primo riguarda l'abrogazione di quegli articoli che sono
stati modificati anche in Commissione, i quali si riferiscono al
controllo sui progetti.
Semmai entrerò meglio nel merito quando discuteremo articolo per
articolo. Comunque, da una prima stesura, evidentemente imperfetta,
che addirittura toglieva alla Commissione regionale il controllo ed
il compito di esprimere il parere su queste deliberazioni di
approvazione dei progetti, si va all'istituzione di una Commissione
regionale "Esami e progetti" che, secondo la nostra opinione, non
ha ragione di esistere. I progetti approvati dai comuni vanno
all'approvazione della Commissione regionale di controllo. Se il
problema è quello di un esame sotto il profilo tecnico, spetta alla
Commissione regionale di controllo individuare le forme migliori
per una verifica, dal punto di vista tecnico della progettazione
eseguita dai comuni.
Non si capisce perché si debba istituire una Commissione
apposita. Perciò, noi siamo per togliere questi articoli n. 4 e n.
5, perché ci sembrano una inutile precisazione, salvo che non si
voglia - senza fare il processo all'intenzione, però i pericoli
esistono - con questo meccanismo, ripristinare un controllo che è
invece più di merito e che, mi auguro, sia invece bandito.
Questo è l'emendamento sostanziale che riguarda la proposta di
legge n. 350.
In merito, invece, all'abrogazione della legge regionale n. 8
del 1964 che regola il rapporto tra la regione e gli enti locali,
crediamo possa essere accettata la tesi dall'abrogazione. Tuttavia,
ci sembra opportuno, anche nei confronti dei comuni, inserire una
norma che imponga alla Giunta regionale del 1983 di presentare in
Consiglio un progetto organico che riguardi il finanziamento delle
opere pubbliche da realizzarsi da parte dei comuni in modo che non
si verifichi nel 1983 quel vuoto pericoloso.
... INTERRUZIONE ... L'emendamento sostanzialmente impegna la
Giunta, nel 1983, a portare in discussione, in Consiglio, in quanto
questa è una legge biennale che scade nel 1983, un provvedimento
che ne garantisca la continuità.
Questo è l'obiettivo dell'emendamento che vorremmo presentare.
Queste sono le osservazioni generali su queste proposte di legge
che ho qui tentato di riassumere brevemente.
PRESIDENTE:
La parola al Consigliere Nebbia; ne ha
facoltà.
NEBBIA - (PSI):
Noi voteremo a favore di queste leggi e
precisamente i. disegni di legge n. 350 e n. 351 perché seguono la
linea che abbiamo sempre sostenuto, di un decentramento ai comuni
dei finanziamenti per le loro attività.
Non sto a ripetere i motivi della nostra posizione perché credo
siano no
ti
da tempo. Ritengo invece necessaria una
considerazione sul complesso dei due disegni di legge in quanto ci
pare che la loro formulazione, pur dovuta alla necessità di
arrivare rapidamente ad una definizione dei finanziamenti, sia
piuttosto sommaria, specie per quanto riguarda il criterio di
suddivisione dei fondi tra i diversi comuni.
Mi riferisco, esemplificando, a tutti e due i disegni di legge.
Per quanto riguarda il n. 350 cioè quello relativo al finanziamento
di opere pubbliche, sarà necessario, in futuro, arrivare ad un
censimento delle opere che, comune per comune, sono effettivamente
necessarie al fine di poter finanziare i comuni per la loro
effettiva necessità, anziché adottare dei parametri che, pur
riferendosi alla popolazione ed al territorio, sono piuttosto
generici.
Qualcosa di simile, in realtà, è già stato fatto in questo
Consiglio quando quattro, cinque anni fa, sono stati individuati i
parametri relativi ai diversi comuni per stabilire l'entità degli
oneri di urbanizzazione.
Ricordo che era stato fatto un confronto tra il diverso grado di
urbanizzazione dei comuni per favorire quelli a più basso grado di
urbanizzazione, a fronte di quelli a più alto grado. Credo che un
criterio analogo possa essere adottato anche in questo caso e,
quindi, alla scadenza di questa legge, oppure, durante lo stesso
periodo di funzionamento di essa, modificare e adeguare i parametri
alle esigenze.
Per quanto riguarda invece le spese di
gestione dei
servizi, ritengo che anche in questo caso i parametri siano
sommari, in quanto non tengono conto degli effettivi servizi
prestati dai comuni. Questo perché ci sono alcuni comuni, specie di
fondovalle, che hanno delle diverse strutture scolastiche che
servono non solo quel comune, ma anche altri, con conseguenti oneri
supplementari; ci sono i comuni turistici che sono in quota, oppure
tutti i comuni in quota che hanno, proprio per il fatto della
quota, esigenze diverse.
I comuni turistici, in particolare, hanno una densità di
popolazione, in certi periodi, molto superiore.
Quindi, anche in questo caso, la definizione di parametri più
consoni agli effettivi servizi prestati, potrebbe permettere di
finanziare i comuni secondo le loro effettive esigenze e non
indiscriminatamente, come prevede il disegno di legge.
Con queste osservazioni, con questi suggerimenti, considerando -
data l'entità dei finanziamenti - il salto che c'è stato tra i
finanziamenti scorsi e questi e, tenuto conto del breve periodo cui
si riferisce il disegno di legge, esso può essere ritenuto
valido.
Quindi, in questo senso, noi siamo favorevoli.
PRESIDENTE:
La parola al Consigliere Lustrissy; ne ha
facoltà.
LUSTRISSY - (DP):
Una prima valutazione di questo disegno
di legge riguarda le modalità con le quali è arrivato in
Consiglio.
Le modalità, secondo noi, sono state corrette, in quanto questa
proposta è frutto di un accordo (così lo possiamo definire)
intervenuto tra i rappresentanti della categoria (ormai la
chiamiamo categoria) degli amministratori locali, la Giunta
regionale e la Commissione consiliare competente per il
decentramento. E' chiaro che il risultato a cui siamo pervenuti può
e non può soddisfare; sul piano del decentramento ci siamo
confrontati già lungamente in questo Consiglio e in Commissione.
Ognuno di noi ha una visione del decentramento di tipo particolare,
che, però, in questo Consiglio bisogna ricondurre ad una certa
unità per fare un lavoro efficace e utile ai fini che ci
proponiamo.
Credo che, a suffragio di questa impostazione, valgano anche le
parole dei rappresentanti di Governo, ad esempio, l'intervista di
ieri alla televisione del Ministro Aniasi, il quale diceva: "In
questi anni abbiamo costruito con fatica e con lunghe tappe
l'ordinamento locale, dobbiamo però metterlo in grado di
funzionare, dotandolo di strumenti adeguati, in primo luogo, e
degli strumenti finanziari necessari per poter funzionare."
Non è una novità che in questi ultimi anni si sono susseguite
una serie di leggi che hanno dato dei compiti nuovi agli enti
locali, Amministrazione comunale in primo luogo, però, come
contropartita, i finanziamenti che pervengono alle Amministrazioni
locali per i compiti istituzionali ad esse attribuiti dallo Stato,
non sono né puntuali né sufficienti per far fronte a queste
esigenze. Ci troviamo perciò su un piano di organizzazione di
decentramento che può anche definirsi abbastanza soddisfacente, ma
insoddisfacente sul piano della possibilità operativa in questi
enti , non per volontà propria degli enti, ma perché mancano le
condizioni di base e la disponibilità finanziaria. Ed è questo uno
dei primi problemi che ci ha occupati in questa prima fase, quello
cioè di intervenire con provvedimento immediato, ripetitivo in
questo caso, un aumento di un certo stanziamento (5 miliardi) per
dare la possibilità all'Amministrazione comunale di poter fare
fronte alle spese ordinarie di gestione dei servizi, in modo
particolare sul piano sociale e scolastico.
C'è un passo avanti con questa seconda proposta di legge che
ripartisce 19 miliardi e mezzo stanziati dal bilancio di quest'anno
che - lo abbiamo detto tutti fin dalla discussione del bilancio - è
un primo avvicinamento ad una proposta di decentramento, poiché si
propone di dare la possibilità ai comuni di esercitare i propri
compiti istituzionali, senza attribuirgliene dei nuovi.
In materia di lavori pubblici i comuni hanno dei compiti
istituzionali che, il più delle volte, non possono utilizzare
perché mancano i fondi. Credo che il primo obiettivo che stiamo
realizzando, sul piano concreto, sia quello di attribuire dei fondi
ai comuni per far fronte ai compiti istituzionali. Al di là di
questo, c'è tutta la problematica successiva al decentramento che
ci proponiamo di affrontare in un secondo momento. La legge, che
speriamo venga approvata definitivamente, e che prevede
l'istituzione di una Commissione regionale legislativa, potrà
offrirci un prodotto sul quale confrontarci.
La problematica delle comunità montane, che è una problematica
abbastanza urgente, dovrà trovare una risposta immediata subito
dopo questa, almeno per quanto riguarda le previsioni di
bilancio.
In bilancio sono state previste del le somme che portano lo
stanziamento complessivo a favore delle comunità montane, dai 150
milioni originari del 1973 a circa 800 milioni stanziati con gli
allegati del bilancio che dovranno venire in questo Consiglio per
essere adottati con legge, per cui, subito dopo, penso che la
Giunta ci manderà questo intervento successivo. Credo sia già stato
disposto (anche il riparto alle comunità verrà presto in Consiglio)
per quanto concerne la ripartizione del miliardo e mezzo circa
dello Stato, di competenza del 1981, arrivato solo in questi ultimi
mesi.
Stranamente lo Stato fa delle leggi che prevedono certi
adempimenti che si realizzano, per bene che vada, l'anno
successivo. I fondi del 1981 erano stabiliti a 60 giorni
dall'approvazione della legge finanziaria; nel 1981 questa legge è
stata approvata nel mese di marzo ed i fondi sono arrivati quasi un
anno dopo.
Quest'anno la legge finanziaria è appena approvata, lo Stato
deve ancora approvare il bilancio, chissà quando arriveranno gli
stanziamenti per le comunità montane per l'anno '82. Ciò non toglie
però che noi rimaniamo inerti di fronte a queste situazioni, per
cui credo che, detto questo, si sia già espresso un parere
favorevole a questi disegni di legge presentati dalla Giunta anche
se, sul problema del decentramento, ci sono - e noi le abbiamo -
delle opinioni ancora diverse.
Avevamo presentato un disegno di legge che prevedeva un tipo di
riparto, diverso da quello che ci viene presentato, che era
collegato percentualmente alle entrate tributarie della regione,
per agganciarlo alla dinamica delle entrate tributarie, con
scadenza non biennale, ma triennale, con la possibilità di dare ai
comuni il supporto del personale necessario su richiesta, come già
prevede una legge dello Stato per le comunità montane; anzi la
legge istitutiva delle comunità montane prevede l'istituto del
comando nei confronti delle comunità montane da parte delle
regioni, province e comuni.
E' chiaro però che su questo terreno i passi si devono
realizzare piano piano e abbiamo preso atto, soprattutto,
dell'accordo che, in definitiva, è intervenuto con la controparte,
e cioè con i rappresentanti dell'Amministrazione locale.
Per cui, credo che emendare oggi questo disegno di legge
vorrebbe dire, in definitiva, ridiscutere con gli altri, quello che
abbiamo già discusso e che, in linea di massima, è stato sentito da
tutti.
Ci sono ancora alcune particolarità - Mafrica lo ha messo in
evidenza - che in Commissione, nel corso dell'esame del
provvedimento di legge, ci hanno lasciati un po' dubbiosi e cioè,
per quanto concerne la procedura per l'approvazione dei progetti
che superino un certo importo. Ci sembra una procedura un po'
contraria alla legge che abbiamo sul controllo degli atti degli
enti locali, la quale, appunto, prevede che i controlli di merito
siano esercitati solo per determinati casi particolari indicati
dalla legge.
In questo caso sembra che questa legge introduca di nuovo (dico
sembra, perché in realtà non dovrebbe essere così) un tipo di
controllo di merito sulle opere e sui progetti di un certo importo
che già era stato eliminato nel 1978.
Riteniamo, quindi, che quegli emendamenti potrebbero anche
venire accettati, se il Consiglio è d'accordo, ma non nel modo
proposto, stralciando cioè quella parte relativa all'approvazione
della deliberazione per l'importo di cento milioni.
Lo stesso orientamento, in definitiva, era stato espresso anche
dai rappresentanti degli enti locali.
Comunque, questa procedura che si trova anche nel contesto della
legge, andrà poi verificata sul piano concreto per vedere cosa
succede. L'unico nostro timore è che questa legge, che si propone
di realizzare determinati interventi, abbia una scadenza troppo
ravvicinata. Credo sia un timore comune a tutti i presenti in
quanto ne abbiamo discusso lungamente in Commissione, presente
l'Assessore.
Per ovviare al vuoto legislativo che si verificherà allo scadere
dei due anni e che dovremo, in qualche modo, colmare per non
lasciare alla prossima Giunta che sarà eletta dopo le elezioni
regionali del 1983, il compito di ridiscutere se è bene fare o non
fare questa attività di decentramento, sarebbe opportuno forse,
prima della scadenza di questa Amministrazione, adottare un
provvedimento di transizione che permetta di collegare i due
periodi, lasciando salva alle successive Giunte la facoltà di
operare nel piano decentramenti, nei modi che riterranno più
opportuni.
Detto questo, chiedo che la proposta di legge che abbiamo
presentato e che è iscritta al punto 9) dell'ordine del giorno di
questo Consiglio, venga rinviata in Commissione per
approfondimenti. Questo anche in attesa, poi, del successivo iter
di controllo della legge che oggi approveremo, per vedere come si
metterà, sul piano dei controlli, anche questa proposta, poiché
proprio lì potrebbero esserci delle sorprese e potremmo ritrovarci
a ridiscutere della legge in sede di rinvio, cosa che non ci
auguriamo, ma sappiamo benissimo cosa succede a livello di
controllo, in quanto basta una svista.. e in questo campo le sviste
sono abbastanza facili.
Quando si parla di competenze comunali o di attribuzioni di
fondi, i controlli sono abbastanza penetranti ed accurati da parte
dei preposti, quindi, nessuna meraviglia se dovesse ritornare. Cosa
che non ci auguriamo.
Il problema, in questo momento (si è creata l'aspettativa da
parte degli enti locali)., è di approvare con rapidità questo
disegno di legge, affinché questi fondi possano essere utilizzati
al più presto dal parte dei destinatari del provvedimento.
PRESIDENTE:
La parola all'Assessore ai Lavori Pubblici
Borbey; ne ha facoltà.
BORBEY - (DC):
Brevemente per dire che anche il gruppo
della D.C. è favorevole ed è sempre stato favorevole al
decentramento. Aveva una certa preoccupazione per un decentramento
fatto di brutto, annullando la legge del 1964, quindi, su una
impostazione più di operatività che non di principio, ma, comunque,
il nostro partito è sempre stato favorevole affinché, come
giustamente diceva Lustrissy, i compiti istituzionali dei comuni
vengano rispettati.
Come gruppo abbiamo avuto ancora un'ultima perplessità, quando
il disegno di legge, presentato dalla Giunta regionale all'ultimo
momento, proprio su pressione dell'Associazione dei Sindaci e del
direttivo dei Sindaci, è stato ancora modificato e cioè
percentualmente, il venti per cento era ancora trattenuto a
disposizione della Giunta regionale e del Consiglio regionale per
intervenire, forse, a favore di quei comuni che i parametri
potevano penalizzare in parte.
Il dato di fatto è che non bisogna creare un principio di
ripartizione così, perché, in effetti, qualunque parametro è
penalizzante verso alcuni comuni. Se mi permettete vorrei citare
alcuni esempi di comuni dove non c'è questione politica: i Comuni
di Villeneuve e di Valsavarenche. Anche se questo è un comune di
alta montagna che ha dei problemi, ritengo che il Comune di
Villeneuve, secondo il mio parere, non debba prendere un riparto
inferiore, in quanto è un comune quasi capoluogo di valli dove ha
dei servizi anche verso altri comuni; ciò nonostante prende alcune
decine di milioni in meno. Un altro esempio è quello del Comune di
Montjovet che, pur avendo 35 frazioni, prende molto meno del Comune
di Champdepraz, il quale è vero che ha la famosa strada di
Chevrères, continuo problema per questo comune, però è una strada
che va verso delle malghe, non è una strada che va verso una
frazione abitata tutto l'anno. Ho fatto questo esempio, forse
sbagliato, ma a titolo personale.
In ultimo, devo dire che i comuni hanno fatto un'impostazione
che è stata da buoni amministratori, in quanto i Sindaci, al
momento del riparto fiscale, si sono detti che più grossa era la
fetta da prendere meglio era.
La Giunta regionale ha accettato questo indirizzo anche se
ritiene, come giustamente avete detto durante gli interventi, di
rivedere la parte relativa ai parametri.
Non mi soffermo di più, dico soltanto che, secondo il mio
modesto parere, e credo anche secondo quello della Giunta regionale
al completo e della maggioranza, rispetto a questa legge di
finanziamento di opere pubbliche nell'interesse degli enti locali,
respingerei gli emendamenti presentati dal partito comunista, salvo
quello aggiuntivo n. 2 all'art. 7.
Respingerei anche l'emendamento all'art. 4 in quanto riteniamo
che sia legge nazionale il fatto che quando il Consiglio comunale
approva un progetto esso sia dichiarato di pubblica utilità.
Riteniamo che per questo primo biennio sia bene accelerare la
prassi burocratica, perché quando la delibera comunale viene per
una progettazione, ad esempio, di una scuola, la CO.RE.C0. chiede
il parere tecnico non soltanto dei Lavori Pubblici, ma anche del
medico regionale e dell'Assessorato della Pubblica Istruzione. Lo
chiede quindi a tre Assessorati (Sanità, Lavori Pubblici, Pubblica
Istruzione) per cui facciamo una Commissione ad hoc, una
Commissione ristretta che si riunisce e dà un parere. Questo per la
CO.RE.C0.
Noi lo abbiamo fatto per accelerare i tempi; questo era io
spirito che riteniamo di dover mantenere proprio per accelerare le
pratiche burocratiche.
Per quanto riguarda l'art. 5, l'abrogazione è riferita alla
composizione della Commissione.
ALl'art. 7 abbiamo detto che accettiamo il comma dei 30 giorni.
Per quanto riguarda, invece, in deroga al comma precedente, per
l'assegnazione relativa all'anno 1982, riteniamo ci sia tutto il
tempo possibile, in quanto abbiamo avuto due anni con finanziamenti
molto scarsi e quindi i comuni, avendo molti progetti fermi, hanno
la possibilità di appaltare.
A livello di Lavori Pubblici (questa è stata una preoccupazione
che ho portato in Giunta a titolo personale) vi ricorderete
certamente che in discussione di programma di lavori per le strade,
molte volte, c'erano due miliardi, due miliardi e mezzo di
finanziamenti. Molti dicevano che si impegnava troppo per le
strade, mancando una programmazione a monte.
La preoccupazione maggiore (espressa anche in Giunta)
dell'Assessore ai Lavori Pubblici era quella che, forse, mancando
in questa legge (forse proprio per carenza regionale) un qualcosa
di programmato, i venti miliardi dei comuni avrebbero potuto essere
impiegati solo per strade e piazzali.
E' assurdo, ma sarebbe potuto succedere.
In un primo anno di impostazione di legge, parecchi comuni,
mancando forse di progetti o di possibilità di avere disponibilità
di terreni, potrebbero asfaltare tutto il loro territorio comunale,
tanto per spendere.
Sono convinto che questa è una preoccupazione fasulla e mi sono
permesso di esternarla in Giunta ed anche in Consiglio solo per
approfondire il problema. L'ho detto anche come battuta perché
sappiamo benissimo quale sia il grado di maturità dei comuni a
livello amministrativo.
Per quanto riguarda l'art. 11, penso che se Andrione sarà di
nuovo Presidente della Giunta, presenterà immediatamente il disegno
di legge.
La Giunta regionale presenta due emendamenti. All'art. 12
l'emendamento per la soppressione di "annuale" in quanto riteniamo
essere logico presentare un programma biennale di lavori.
E' nell'interesse della Valle d'Aosta presentare immediatamente
il bilancio del 1983 al mese di novembre, in regola con la legge.
Quindi, chiediamo di lasciare solo "un programma di lavoro".
Per quanto concerne il primo comma dell'art. 12, chiediamo
questo inserimento perché, molte volte, ci sono delle richieste da
parte di privati o da parte di persone giuridiche di diritto
privato. Ad esempio, per l'alluvione dell'anno scorso a
Pont-Saint-Martin, occorre fare un'arginatura per la salvaguardia
del suo canale. L'ILSSA-VIOLA fa immediatamente questa arginatura,
che serve anche per salvaguardare gli abitanti di
Pont-Saint-Martin. Ecco, quindi, l'utilità di questo emendamento,
in quanto, essendoci scritto di "pubblica utilità" esso darebbe
alla Giunta regionale la possibilità, con una delibera che dovrà
essere ratificata dal Consiglio, di andare incontro con una
percentuale di queste spese.
Nella seconda parte, dove si dice "per consorzi e consorterie",
perché in Valle d'Aosta ci sono ancora molti di questi enti dove ci
sono acquedotti ed altre opere pubbliche che sono frazionabili o di
consorterie, dove, se il comune lo riconosce di pubblica utilità,
l'Amministrazione regionale può entrare per il massimo del 50% a
condizione che l'ente locale interessato subentri al 20%.
PRESIDENTE:
La parola al Consigliere Martin; ne ha
facoltà.
MARTIN - (UVP):
Sarò molto breve, perché sul
decentramento ormai si è detto tutto da diverso tempo a questa
parte, quindi, c'è rimasto ben poco da dire.
Mi riferirò ai disegni di legge n. 350 e n. 351, non entrando
nel merito degli altri perché non li abbiamo ancora esaminati in
Commissione, quindi penso che i proponenti, come ha fatto il
Consigliere Lustrissy, decideranno di rinviarli in Commissione.
Mi riferisco ai due disegni di legge presentati dalla Giunta
regionale che sono stati visti insieme a quella particolare
Commissione, espressa dall'Associazione Sindaci, che comprendeva il
Presidente dell'Associazione Sindaci, il Sindaco di
Pré-Saint-Didier, il Sindaco di Quart, integrata con il Presidente
del Comitato dei Presidenti delle comunità montane.
Più volte abbiamo avuto modo di dire che siamo favorevoli al
decentramento, sia in quest'aula che fuori da essa, come pure in
occasione della presentazione del bilancio di previsione, anche se,
in effetti, concordo un pochino con quanto diceva il Consigliere
Nebbia su questa legge che va votata così com'è in questo momento,
perché il problema del decentramento è un problema molto sentito
dai comuni ed è un problema che deve essere portato avanti con
celerità.
I comuni aspettano con ansietà il varo di questo provvedimento;
tuttavia ci sono alcune cosette che forse andrebbero riviste un
pochino anche nella riparametrazione.
L'Assessore Borbey mi ha anticipato in questo discorso, facendo
degli esempi riguardanti alcuni comuni. Io voglio fare un esempio
ancora più eclatante: due comuni che lui non ha citato, ma che sono
forse il simbolo di questa riparametrazione che non è la più
esatta, ossia due tra i comuni più grossi della Valle d'Aosta e
cioè Pont Saint-Martin e Verrès sono, secondo me, i due comuni più
penalizzati in quanto, pur avendo un territorio molto ristretto,
hanno un sacco di altri problemi.
Tutti sappiamo quali sono i problemi di Pont-Saint-Martin e di
Verrès.
Mi risulta, peraltro, che i Sindaci si sono astenuti dal dare un
giudizio su questo tipo di provvedimento, perché, in effetti, hanno
una grossa perdita rispetto ad altri comuni che hanno meno problemi
di loro e prendono gli stessi soldi.
Comunque, non è questo il problema. Anche questo provvedimento
potrà essere perfezionato e quindi in questo momento va varato così
com'è.
Mi preme solo fare una domanda all'Assessore Borbey visto che è
entrato nel merito del piano lavori. Quest'anno verrà presentato il
piano lavori, oppure verrà presentato un piano lavori biennale? In
altre parole, chiedo se il piano lavori verrà presentato il
prossimo anno oppure quest'anno. Tu ce lo avevi promesso un mese
fa, avevi detto che ce lo avresti presentato prima del
bilancio.
PRESIDENTE:
La parola al Consigliere Carlassare; ne ha
facoltà.
CARLASSARE - (Dem. Prol. - Nuova Sin. ):
Nel parlare di
questo importantissimo problema, da una parte mi coglie una certa
soddisfazione visto che trova compimento la discussione che pesante
mente era stata imposta - imposta non all'attenzione del pubblico,
ma imposta in tempi celeri - dalle due leggi di iniziativa
popolare, presentate dalla Nuova Sinistra; leggi che erano andate
incontro a delle esigenze precise, presenti da tanto tempo e sempre
notevolmente disattese dal Consiglio e soprattutto dai vari governi
che si erano succeduti. Ritengo che discutere il decentramento sia
uno degli elementi qualificanti di questo momento politico e
ritengo anche che bisogna chiarirci molto bene che il decentramento
deve essere inteso nel modo più completo possibile, quindi,
decentramento di capacità economiche, decentramento di funzioni da
parte degli enti periferici di spesa, elemento indispensabile per
far sì che queste strutture possano operare efficacemente e possa
risolversi anche quella situazione denunciata da molti, per cui,
molte volte, questi enti periferici hanno un mucchio di cose e di
problemi da risolvere, ma non hanno neanche la capacità di
programmare e di attuare una spesa dai mezzi che gli vengono
forniti e che hanno a disposizione. ?
Ritengo che parlare di decentramento in Valle d'Aosta significhi
assumersi da parte dell'Amministrazione regionale e con piena
coscienza la responsabilità di una serie di incombenze che spettano
allo Stato e che questi non rispetta e non realizza.
Conoscendo questo, ritengo vada anche detto sino in fondo che è
assolutamente sbagliato penalizzare i comuni perché lo Stato non
interviene e che sia un preciso dovere da parte
dell'Amministrazione regionale andare incontro anche a queste
incombenze, o, perlomeno, nei limiti del possibile, andare incontro
alla risoluzione dei problemi che hanno i comuni quando lo Stato
non compie tutto quello che è suo dovere.
Per arrivare alla definizione di un giudizio su questi disegni
di legge di iniziativa della Giunta, vorrei dire come prima
riflessione che con un minimo di buona volontà di apertura da parte
della maggioranza del Consiglio e della Giunta, si sarebbe potuto
inserire questa legge all'interno delle due proposte di legge di
iniziativa popolare, apportando le debite modifiche nelle
discussioni delle Commissioni e si sarebbe potuto evitare quella
posizione, a mio modesto parere, molto ipocrita, di astenersi per
non fare passare quelle leggi, non potendo dire, come infatti
nessuno ha detto, che non fossero problemi importanti da
risolvere.
Detto questo, mi pare ci siano alcuni elementi critici e
soprattutto per la legge n. 350 sono fortemente critico su alcune
cose. Il primo elemento critico è il fatto che si sia voluto fare
una legge a termine molto breve. Secondo me, come minimo si sarebbe
dovuto presentare una legge che tenesse conto del programma
triennale.
Mi pare necessario stabilire il più presto possibile un criterio
di decentramento costante e reale nei confronti dei comuni, senza
avere scadenze molto ravvicinate che mettono in forse, o rimettono
in discussione il concetto stesso di decentramento.
Il secondo rilievo che devo fare è sui criteri di ripartizione.
Qui è già stato detto (in parte sono d'accordo) che qualsiasi
criterio di ripartizione sarebbe in qualche modo penalizzante nei
confronti di certi comuni e che è difficile riuscire ad
accontentare tutti i comuni. Io ritengo che questi criteri di
ripartizione siano particolarmente penalizzanti nei confronti dei
comuni con più popolazione; non solo, ma siano penalizzanti nei
confronti di quei comuni che per loro natura e non per loro scelta,
forniscono servizi anche ad altri comuni più piccoli. Per cui io ho
proposto una diversa ripartizione dei fondi. Diversa non nei
criteri di ripartizione, ma nella percentuale. Particolarmente
penalizzato mi pare sia il Comune di Aosta che, bene o male, svolge
tutta una serie di funzioni e di servizi che vanno incontro alle
esigenze di tutta la comunità. Credo che il Comune di Aosta abbia
quelle capacità tecniche di progettazione nonché il peso politico
necessario per spendere bene i quattrini che gli vengono
decentrati.
Altro problema che, a mio avviso, va affrontato e che mi trova
critico riguarda l'articolo 4.
L'Assessore Borbey ha fornito delle delucidazioni sullo spirito
con il quale è stato formulato tale articolo; io prendo atto di
questo spirito, tuttavia ritengo che questo tipo di controllo possa
manifestarsi e realizzarsi con uno spirito del tutto diverso.
Ritengo che il notevole potere decisionale di questa Commissione
possa essere un elemento di limitazione del decentramento. Inoltre,
ritengo che il controllo da parte della regione debba avvenire
attraverso l'emanazione di una serie di norme, di leggi ben
precise, a cui i comuni debbono attenersi e che le attuali
strutture siano più che sufficienti (CO.RE.C0. per intenderci) per
verificare e controllare il rispetto, da parte dei comuni, delle
leggi e delle norme emanate in merito, nonché per bocciare spese
che non rientrino in questo discorso.
Non creiamo una struttura che possa essere interpretata in altro
modo! Credo che questo possa essere un modo che limiti
effettivamente la possibilità di un reale decentramento delle
capacità decisionali.
Infine, credo che debba instaurarsi anche un criterio che non
sia codificato da leggi, ma basato sulla coscienza di poter fare
delle scelte politiche e di poterle realizzare.
Ritengo che con queste critiche, se vengono accettati gli
emendamenti che ho presentato, si possa ritenere questa legge, se
non di pieno soddisfacimento, almeno accettabile.
Naturalmente il mio giudizio cambierà nel caso non vengano
accettati gli emendamenti che ritengo estremamente importanti e
qualificanti per la legge stessa.
Vorrei ribadire l'importanza che ha il creare un metodo per il
decentramento automatico, ovviamente tramite precise leggi, dei
fondi a disposizione.
Si decentrano funzioni ai comuni onde evitare di trovarsi di
fronte ad un finto decentramento attraverso il quale si decentrano
sì i fondi, ma, in effetti si continua a mantenere uno stretto
controllo sulle scelte che vengono portate avanti dai comuni.
Sotto questo aspetto mi pare importante che la discussione sul
decentramento si sviluppi per tutti gli altri progetti di legge che
sono presentati e che mi pare verranno ritirati o rassegnati, se
non ho capito male, alle Commissioni.
Mi auguro che con queste leggi non si esaurisca la discussione
che io ritengo essere una delle più importanti e qualificanti che
possa fare il Consiglio regionale in questo momento.
PRESIDENTE:
La parola al Consigliere Lanivi; ne ha
facoltà.
LANIVI - (DP):
Solo per una richiesta di chiarimento.
All'articolo 2 del disegno di legge n. 350, alla lettera f), si
legge: "Opere destinate ad istituzioni culturali e attività
artistiche, culturali ed educative."
Domando: le infrastrutture sportive possono essere considerate
dentro questa dicitura o no?
PRESIDENTE:
La parola all'Assessore ai Lavori Pubblici
Borbey; ne ha facoltà.
BORBEY - (DC):
Ieri ho ricevuto due Giunte le quali mi
hanno chiesto, proprio per questo articolo, se, per caso, il campo
sportivo rientrava in questo. Io, francamente, ho i miei dubbi,
perché dovrebbe essere scritto sportivo e non culturale; cosa ne
pensa lei, Signor Presidente?
PRESIDENTE:
La parola al Presidente della Giunta; ne ha
facoltà.
ANDRIONE - (UV):
Io direi che il combinato disposto dalle
lettere f) e h) dovrebbe tranquillizzare il Consigliere Lanivi.
Non mi pare esista problema. Io chiedo scusa se, vista l'ora ed
anche un certo impegno messo quest'oggi, non sarò particolarmente
lungo e brillante e non ripeterò discussioni già fatte in occasione
del bilancio regionale, su delle divergenze di opinione che, come
al solito, sono legittime ma che ci separano. Devo dire grazie al
Consigliere Carlassare il quale ha giustamente ricordato che noi
operiamo in un regime di eccezione perché, se non erro, è dal 1972
- e c'era un impegno legislativo per il quale entro il 1978 doveva
cessare il regime transitorio di finanza locale - che si vive in un
regime transitorio durante il quale vi è stato un continuo
deterioramento delle finanze locali e, in particolare, di quelle
comunali.
Deterioramento tanto più grave anche per altri fenomeni;
all'enorme portata dell'IVA rispetto all'IGE si è aggiunto infatti
il fenomeno inflativo per cui ci sono dei comuni i quali sono stati
immiseriti in modo pesante da questo "regime".
In tale situazione, la Giunta regionale interviene per garantire
ai comuni un minimo di capacità istituzionale.
Non vorrei ripetere quanto ha detto Lustrissy, ma ai comuni,
dalla Pubblica Istruzione ai Lavori Pubblici, passando attraverso
la pianificazione territoriale, non manca certamente la competenza.
Quello che manca è la possibilità di applicare questa competenza. E
la prima mancanza grave, fondamentale è quella dei fondi.
Noi ci rendiamo conto benissimo che anche su due anni, con 39
miliardi e 500 milioni, non si soddisfano certamente le enormi
esigenze della finanza comunale in Valle d'Aosta.
Di questo siamo perfettamente coscienti, anche perché il
criterio della popolazione, Consigliere Carlassare, non è
esclusivo, in quanto i mille abitanti del comune di alta montagna
costano molto di più, sotto certi profili, che non i 300 mila
abitanti di un grosso quartiere di Milano.
Questo evidentemente perché le strutture devono tenere conto
dell'estrema dispersione che comporta il mantenimento della
popolazione valdostana, distribuita sul territorio della regione e
non concentrata in uno o due poli unici.
In questo senso noi non siamo favorevoli alle deleghe; si tratta
di una posizione fondamentale e politica perché siamo fermamente
convinti che la delega è un istituto bastardo, in quanto la potestà
originaria rimane al delegante.
Noi siamo convinti che i poteri devono essere originari e devono
essere individuati originariamente nelle comunità a livello di
capacità, di espressione di quei poteri.
Detto questo, non concordiamo sugli emendamenti presentati per
il d.l.n. 351.
Per quanto riguarda gli emendamenti del n. 350 siamo ancora in
piena discussione, ma mi pare che, riferendosi a quanto diceva il
Consigliere Nebbia e a quanto hanno detto il Consigliere Lustrissy,
Carlassare e Martin sui parametri, uno dei criteri fondamentali
della parametria deve essere quello basato sulla capacità e sulla
responsabilità dei comuni nei confronti della possibilità di
spesa.
Mi spiego meglio: paradossalmente, sosteneva l'Assessore ai
Lavori Pubblici Borbey, i comuni dovrebbero fare solo strade o solo
attrezzature fisse o cose del genere; ma paradossalmente noi
potremmo arrivare al 31 dicembre del 1982 con dieci miliardi di
residui passivi e con i chiari di luna che corrono e con il 26 per
cento di revisione media annuale dei prezzi, non mi parrebbe
opportuno lasciare accumulare i fondi la cui entità rimarrebbe
costante nei due anni; ci sembrerebbe opportuno invece la
ridistribuzione dei residui passivi.
Facciamo l'ipotesi di un comune che abbia 500 milioni da
spendere nel 1982 e 500 milioni nel 1983; non è che noi mettiamo un
miliardo nel 1983 perché quel residuo passivo figura sul bilancio
regionale, non è che figuri sul bilancio comunale.
Il residuo deve essere riassorbito e ridistribuito; secondo me,
non si deve aggiungere il contributo del 1982 a quello del 1983.
Dovremo, invece, ridistribuire e dire che la somma disponibile
invece di essere di venti miliardi è di venticinque e su tale base
effettuare la ridistribuzione.
Dico questo perché altrimenti, paradossalmente, nel proseguo del
tempo noi potremmo avere (sempre paradossi, ma qualche volta i
paradossi si verificano) dei comuni che investono in BOT il
finanziamento regionale.
Per questo, secondo me, l'emendamento al primo comma
dell'articolo 7 non può essere accolto.
Per quanto riguarda l'articolo 11 la materia è controversa: noi
non abbiamo alcuna obiezione ad accogliere l'emendamento
presentato, ma mi sia permesso di dire che costituzionalmente ha
più o meno il valore di bicchiere di acqua tiepida, perché siamo
sicuri che la Giunta regionale, eletta allora, - questo spiega
anche la biennalità - non ritornerà indietro in questo campo fino a
quando non si saranno realizzate le annuali promesse di ogni
governo di riformare la finanza locale.
Questo tipo di legge, compatibilmente con quelle che sono le
risorse regionali, dovrà pertanto rimanere, perché se la regione
non avesse la possibilità di fare fronte alle proprie spese (mi
scusi il Consigliere Tonino se lo dico in piemontese, lui lo
conosce molto meglio di me) "la prima carità l'è cùla da cà",
quella Giunta regionale, dicevo, potrebbe addirittura presentare un
disegno di legge in cui dichiara che non finanzia più i comuni e se
la maggioranza di quel Consiglio l'adottasse ...
Questo, secondo noi, è il limite di un emendamento di questo
genere.
Ritengo invece molto più efficace e produttivo che non questo
tipo di emendamento, prendere l'impegno di continuare su questa
strada e di seguire questo tipo di politica.
Si è detto che vi sono, nell'ambito della legge, dei parametri
non rispondenti che portano delle storture; questo è vero e lo
abbiamo sperimentato con prove fatte con calcolatori ecc.
Un tipo di stortura facilmente individuabile è quella dei comuni
che hanno dei servizi intercomunali. Ma, anche qui, a noi sembra
che debba giocare la responsabilizzazione dei comuni. Per fare
degli esempi: la scuola media di Villeneuve non deve essere pagata
solamente dal Comune di Villeneuve, l'onere finanziario deve,
evidentemente, gravare su nove comuni, che in misura differente,
perché con diversa popolazione scolastica utilizzano quella
struttura.
Fino ad oggi, ad esempio, nel Comune di Aosta, anche se meno
povero, relativamente, e meno disastrato di altri comuni, le spese
scolastiche, salvo forse le scuole materne, sono state sempre
pagate dalla regione. Questo perché non avrebbe certamente i soldi
per far fronte a quelle che, teoricamente, sarebbero le sue
competenze in materia di istruzione dell'obbligo. Non parliamo poi
di scuola media superiore.
Di conseguenza, ogni forma di iniziativa comunale che dovesse
portare a delle associazioni, a dei consorzi, a delle forme di
comunione fra comuni, troverà, in questa formulazione o in quelle
che seguiranno, un suo premio specifico, perché allora sarà
possibile fare un discorso che non abbia una base territoriale o,
mi sia lecito dire, abbia, a volte, una base di popolazione
minuscola.
I comuni che non hanno la territorialità o la popolazione
sufficiente per affrontare certi problemi, debbono, a mio avviso,
esaminare la possibilità di consorziarsi anche se soltanto per un
certo tipo di opere, per meglio sfruttare possibili finanziamenti.
La scuola media di Arvier è un esempio eclatante di questo tipo di
discorso; essa risolve dei grossi problemi a livello di struttura
scolastica che riguardano anche la città di Aosta, la quale,
evidentemente, viene alleggerita dal peso di una diversa
popolazione scolastica che gravitava su di essa.
Queste sono le linee di tendenza. Evidentemente questa legge
deve continuare nel tempo e deve essere varata e verificata.
Vorrei aggiungere ancora una cosa in relazione ad una sottile
polemica dei Consiglieri Carlassare e Tonino e cioè che qui si sta
facendo, a torto, una specie di deificazione della CO.RE. CO. Io vi
pregherei di parlare con i Sindaci che vengono a piangere sulla mia
spalla perché la CO.RE.CO. ha bocciato certe loro delibere. La
CO.RE.C0. di cui si discute è molto più fiscale di quanto non lo
fosse la Giunta regionale di altri tempi che si assumeva
responsabilità non indifferenti. La signorina CO.RE.C0., essendo
vergine, certe responsabilità non se le assume e boccia.
Risultato è che i pareri delle Commissioni tecniche che vengono
dalla regione, salvo casi eccezionali, (tagli di bosco e cose del
genere) sono pareri che in linguaggio giuridico si chiamano
obbligatori ma non vincolanti, quindi potrebbero benissimo essere
sentiti ed apprezzati, ma, poi, non seguiti e non posti in
atto.
Per noi, la cosa principale in questo tipo di Commissione è che
essa non è una Commissione politica.
Non c'è né l'Assessore ai Lavori Pubblici (visto che si parla di
camorra) né il Presidente della Giunta, è, invece, una Commissione
di tecnici, di quei tecnici che, in pratica, devono aiutare lo
snellimento delle pratiche dei comuni.
Così come è impostata, la CO.RE.C0. dà un parere di legittimità
e non c'è niente di più comodo per lei di avere il parere tecnico
di funzionari regionali che dicono va bene, sta bene, si vota.
Spero di-non avere dimenticato troppe cose; chiedo ancora scusa
per la rapidità delle risposte e inviterei, per questo scorcio di
legislatura, specie per i comuni periferici, tutti i Consiglieri
regionali a fornire il loro aiuto per delle puntuali verifiche di
quello che avviene dall'applicazione di questa legge, perché può
essere molto importante sapere qual è il tipo di reazione che si
può avere in certe situazioni.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK