Consiglio Regionale della Valle d'Aosta - Oggetto del Consiglio n. 520 del 24 marzo 1999 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
ASSISTENZA SANITARIA E OSPEDALIERA
Presidio ospedaliero
EDILIZIA
Edilizia pubblica
Precedente
Successivo
Resoconto integrale del dibattito dell'aula
Oggetto del Consiglio n. 520 del 24 marzo 1999 - Resoconto
SÉANCE DU 24 MARS 1999 (APRÈS-MIDI)
OGGETTO N. 520/XI Iniziative per avviare la costruzione di un
nuovo Ospedale regionale. (Reiezione di mozione)
Mozione Richiamato l'ordine del giorno n. 2445/X votato dal
Consiglio regionale il 6 marzo 1997 con cui si impegnava la Giunta
a nominare un gruppo di lavoro per avviare il processo di
fattibilità di un nuovo ospedale;
Preso atto che detto gruppo di lavoro ha consegnato il rapporto
all'Assessore regionale alla sanità nell'aprile 1998;
Evidenziato che tale documento è stato portato all'attenzione
della V° commissione consiliare solo nel mese di marzo 1999, quasi
un anno dopo la sua redazione;
Considerato che i dati riportati nel rapporto confrontano tra
loro modelli di organizzazione sanitaria diversi: il primo,
imperniato sulla ristrutturazione e all'ampliamento dell'esistente,
che prevede solo le specialità oggi presenti e funzionanti; il
secondo, legato alla costruzione di nuovo ospedale, comprendente
anche le alte specialità;
Considerato pertanto che i costi previsti per la
ristrutturazione dell'esistente e quelli previsti per il nuovo
ospedale sono da ricalcolare sulla base di indici e parametri
omogenei;
Preso atto che dall'analisi dei possibili siti per insediare un
nuovo ospedale risulta che il più adatto è quello situato nell'area
di Saint Christophe;
Considerato che ogni struttura sanitaria è soggetta ad un ciclo
di vita di soli 25 anni.
Il Consiglio regionale
Impegna
la Giunta a:
1) richiedere al gruppo tecnico di lavoro di ricalcolare i costi
delle due ipotesi prese in considerazione, sulla base di criteri e
parametri omogenei;
2) attivare la procedura per acquisire alla Regione l'area di
Saint Christophe in modo da assicurarsi lo spazio necessario alla
costruzione del futuro nuovo ospedale.
F.to: Secondina Squarzino - Beneforti - Curtaz
Président La parole à la Conseillère Squarzino Secondina.
Squarzino (PVA-cU) Credo che mai come oggi sia attuale il
dibattito sul nuovo ospedale. Sono convinta di questo, nonostante
qualcuno sia scettico e sorrida in modo sornione: basta guardare
gli organi di informazione.
Riprendo qui l'appello dei 51 medici di diversi reparti e credo
sia interessante rendersi conto che sono reparti che comprendono:
Urologia, Geriatria, Cardiologia, Rianimazione, Medicina,
Gastroenterologia, Nefrologia, Pronto Soccorso, Chirurgia, Medicina
infettiva, Oncologia, Neurologia, medici che denunciano
l'insufficienza di posti letto nelle due sedi dell'Ospedale
valdostano tanto da ipotizzare eventuali denunce al magistrato di
pazienti che non sono stati accettati al Pronto Soccorso o che sono
stati dimessi troppo in fretta dal reparto.
In questo modo probabilmente i medici si mettono, per così dire,
al riparo da eventuali responsabilità che possono capitare non sono
infatti i medici i responsabili della politica sanitaria.
Ricordo ancora la lettera del Cappellano dell'ospedale perché si
chiede soltanto che venga destinato dello spazio per chi è in fin
di vita, perché possa morire in pace, perché i suoi cari gli
possano stare accanto. La morte è forse l'atto più importante della
nostra vita e richiede rispetto, richiede un'azione di
accompagnamento, un'attenzione particolare che non può essere data
se il paziente si trova in una stanza con altri meno gravi, una
stanza in cui c'è l'andirivieni di visitatori di altri
ricoverati.
Basta avere l'occasione in questi giorni di fare visita a dei
pazienti per vedere il disagio causato dai continui lavori in corso
- e per quanti anni ancora? - oppure basta aver fatto l'esperienza
di avere avuto familiari ricoverati che sono stati dimessi troppo
presto perché mancano posti letto proprio per la degenza
post-acuzia.
Allora sorge spontanea una domanda: perché non si vuole prendere
in considerazione la scelta di costruire un nuovo ospedale? Quali
motivi sono alla base di questa scelta, a mio avviso sciagurata, di
continuare all'infinito ad intervenire su strutture che sono
obsolete, rigide, strutture con spazi ormai predefiniti che non
possono essere dilatati ulteriormente? Nel momento in cui trasformo
delle stanze a sei letti in camere più accoglienti, io occupo più
spazio, per così dire "mangio spazio" a possibili studi medici,
alle infermiere, a luoghi per socializzare, luoghi che servono sia
ai parenti che ai pazienti, a stanze con letti singoli per i
pazienti più gravi. Sono strutture le attuali che, anche se rimesse
a nuovo, avranno bisogno di nuovi interventi per adeguarsi agli
standard richiesti dalla normativa nazionale per avere
l'accreditamento necessario al loro funzionamento.
Da notare che in base a questi standard, ripresi dalla delibera
regionale n. 4021/98, le stanze nuove della Medicina donne con tre
letti dovranno essere rifatte perché in base alla normativa solo
due letti possono essere contemplati nei metri quadrati della
stanza.
Sono strutture il cui costo di ristrutturazione tende ad
aumentare per i continui imprevisti che si determinano nel corso
dei lavori: stamani li abbiamo ricordati, lo stesso Assessore ha
dovuto ammettere che c'è stato un aumento di costo delle centrali.
Sono così numerosi i lavori che sono in cantiere che, non potendo
intervenire contemporaneamente con tutti i cantieri aperti, sarà
necessario ritardare l'inizio di alcuni lavori e il tempo
necessario per la ristrutturazione sarà dilatato cosicché, quando
gli ultimi lavori saranno conclusi, bisognerà rimettere mano alla
struttura perché ormai già vecchia.
La mia impressione è che si tratti di un puntiglio a questo
punto. L'Assessore ha deciso di non costruire un nuovo ospedale, in
tutte le salse è stato detto che bisogna ristrutturare, questa
decisione è stata sbandierata in campagna elettorale da tutti, sono
arrivati i voti, è vero.
Nel programma di governo non è stata presa in considerazione la
costruzione di un nuovo ospedale, si dice chiaramente che per
quanto riguarda la sanità si dovrà in questa fase, che vuol dire in
questi 5 anni, superare la questione della costruzione di un nuovo
ospedale, quindi vuol dire che questo va accantonato. Fra l'altro
ricordo che quando come gruppo dell'Ulivo siamo andati a incontrare
i rappresentanti del gruppo dell'Union per vedere eventualmente se
era possibile un'alleanza di governo, abbiamo messo come uno dei
punti qualificanti la costruzione di un nuovo ospedale e ci hanno
risposto con molta chiarezza che, dopo aver detto in campagna
elettorale che l'ospedale nuovo non va bene e aver spiegato il
perché, dopo che la gente ha creduto a questa scelta, non era
possibile recedere dalla decisione presa.
La maggioranza ha deciso così per cui non ha senso ritornare
sulle decisioni prese anche se i dati a disposizione ci dicono che
la scelta fatta si sta rivelando sbagliata eppure io credo che
ormai non si può più fingere di non sapere che le strutture
ospedaliere dopo 25 anni sono da considerarsi obsolete, fra l'altro
è stato affermato con autorevolezza nel corso dell'audizione in V
Commissione, quindi questo è un dato di fatto acquisito ormai.
Comunque, dato che l'Assessore non vuole recedere dalla sua
decisione, ricorre a mio avviso anche a tutti i mezzi per dare
discredito all'ipotesi di un nuovo ospedale, giungendo addirittura
non so se a falsare, ma certamente ad avallare dei dati falsi e qui
mi riferisco in modo particolare allo studio Limacher. Prima di
dimostrare queste mie affermazioni, prima di dimostrare che i dati
presi in considerazione dello studio Limacher non sono
corrispondenti alla verità, vorrei ricordare gli antefatti di
questo studio per collocarlo nel contesto in cui è nato anche per
coloro che, non facendo parte della passata legislatura, non hanno
avuto modo di seguirne la nascita.
Brevemente nel 1995 c'è la raccolta di firme per un nuovo
ospedale, c'è una petizione con 8.459 firme che vengono inviate al
Consiglio regionale per chiedere la realizzazione di un ospedale
unico e nuovo.
Nel corso della discussione in V Commissione emerge che, non
essendoci dati sufficienti per decidere, si chiede che venga
redatto uno studio comparativo fra le due proposte che sono emerse,
quella di costruire un nuovo ospedale e quella di ristrutturare e
ampliare l'esistente.
Questa proposta viene portata in Consiglio regionale, il 22
novembre 1995; si decide di procedere a uno studio comparato. Nel
1996 questo studio viene affidato all'Agenzia per i servizi
sanitari che redige uno studio imperniato però solo - questo è
molto grave - sulla ristrutturazione; non è uno studio comparativo,
non vengono prese in esame le due ipotesi. Chi ha avuto modo di
avere il documento dell'Agenzia del settembre 1996, che riguarda
l'individuazione del modello di strutture ospedaliere idonee
all'esigenza regionale, vede che prende in esame essenzialmente la
ristrutturazione tant'è vero che nel dibattito pubblico, nel corso
del quale il documento è stato presentato nel salone consiliare, lo
stesso Guzzanti, l'ex Ministro, a domande precise del pubblico che
chiedeva come mai non si era proceduto ad una comparazione fra
l'ipotesi del nuovo ospedale o l'ampliamento, secondo quanto era
richiesto dalla risoluzione consiliare, Guzzanti rispondeva che
l'Assessore aveva chiesto soltanto uno studio sulla
ristrutturazione. Se si vuole uno studio comparato, occorre fare
un'ulteriore indagine, - ha aggiunto - quindi chiaramente lo studio
Guzzanti ha preso in esame soltanto una ipotesi e non l'altra.
Nel 1997 viene approvato il piano socio-sanitario, il quale
sancisce il mantenimento delle tre sedi ospedaliere, quindi è un no
chiaro all'ipotesi di nuovo ospedale. Dato che è difficile dire no
al nuovo ospedale dato che qui in aula soltanto in modo chiaro
l'Union Valdôtaine e Chiarello di Rifondazione hanno detto che per
loro andava bene l'attuale ristrutturazione, allora si approva un
ordine del giorno in cui si chiede di procedere a uno studio di
fattibilità per un nuovo ospedale.
Siamo al marzo 1997, lo studio deve essere fatto entro sei mesi,
si dice nella delibera, ma il ritardo nella nomina della
commissione ha fatto sì che i risultati fossero pronti solo a
maggio del 1998 proprio alla vigilia delle elezioni, quindi lo
studio Limacher, che è il prodotto del lavoro di questa
commissione, vede la luce solo nel maggio 1998 alla vigilia delle
elezioni.
Questo documento non è stato dato ai consiglieri, ma ha fatto
oggetto di informazione nella campagna elettorale da parte proprio
dell'Assessore che ha detto - dalle notizie del 16 maggio 1998 -
che un nuovo ospedale costerebbe 800 miliardi e richiederebbe 15
anni di lavoro. Ha detto cioè che non si poteva pensare di chiedere
alla Regione di spendere 800 miliardi e di impiegare 15 anni di
lavoro per fare un nuovo ospedale, ma questo è il punto: qui
bisogna vedere cosa dice veramente lo studio Limacher.
Questo studio Limacher è vero che prende in esame quali sono i
lavori necessari per la ristrutturazione e quali sono i costi
necessari per costruire un nuovo ospedale, ma analizza i costi di
queste due ipotesi non usando parametri omogenei, nel senso che
prende in esame l'attuale situazione, la ristrutturazione così come
è con le specialità che ha, mentre nel momento in cui calcola i
costi sia di costruzione, sia di gestione del nuovo ospedale,
inserisce delle alte specialità che non sono prese in esame nel
momento in cui viene studiato cosa vuol dire intervenire
nell'attuale struttura ampliandola e ristrutturandola.
Dice lo studio Limacher che, nel momento in cui si costruisce il
nuovo ospedale, il piano socio-sanitario 1997-1999 non prevede di
introdurre i servizi medici e chirurgici specializzati più avanzati
nelle strutture esistenti, cioè i grandi ustionati, la Chirurgia
cardiologica, la Neurochirurgia, le unità specializzate in
trattamento di lesioni spinali. Tutto questo - dice lo studio
Limacher - il piano socio-sanitario non lo prevede ma, nel momento
in cui si decide di realizzare un nuovo ospedale, queste
specializzazioni mediche sono tutte quante previste.
È chiaro che se costruisco un ospedale e lo attrezzo con alte
specialità il costo mi aumenta tant'è vero che, nel momento in cui
viene calcolato il costo della gestione, si dice che il costo della
gestione per un nuovo ospedale ha, fra le varie voci, 11 miliardi
all'anno per la gestione delle specializzazioni mediche. Questo è
un esempio concreto per far capire come i calcoli per il nuovo
ospedale sono stati fatti sulla base di parametri di realtà che non
sono quelli presi in considerazione per ristrutturare
l'esistente.
Anche nello stesso calcolo delle volumetrie, e sapete bene che
nel calcolare i costi di un edificio si devono conoscere i volumi
perché è su questo che vengono fatti i calcoli, il nuovo ospedale
considera tutte le altezze dei piani di 4,25 cm, mentre le altezze
della ristrutturazione sono differenziate fra i 4 metri nel vecchio
corpo e 3,60 metri nei futuri nuovi corpi dell'ospedale o nel nuovo
corpo in viale Ginevra. Questo per dire che quando faccio un
confronto fra i calcoli di costruzione o i calcoli di
ristrutturazione, li faccio in base a parametri diversi, ma non
posso confrontare fra loro modelli o ipotesi sulla base di
parametri differenziati. Questa è la parte fondamentale.
Visto che non possiamo dire che lo studio Limacher ha dimostrato
che un nuovo ospedale viene a costare 800 miliardi, noi riteniamo
che, essendo questa una cifra troppo alta, non la prendiamo neanche
in considerazione, la scartiamo. Quello che chiediamo è una cosa
molto più semplice: se vogliamo onestamente e non per partito preso
confrontare fra loro queste due ipotesi di ampliamento e
ristrutturazione e di costruzione di nuovo, facciamo uno studio
comparato, ma sulla base di medesimi parametri.
Credo che, senza ricorrere di nuovo agli specialisti Limacher,
ma utilizzando anche soltanto gli esperti interni di questo gruppo
di lavoro, possiamo ridefinire i costi delle due ipotesi
utilizzando parametri uguali e sicuramente i risultati sarebbero
diversi.
Faccio un esempio soltanto per la volumetria nell'ipotesi di
calcolare i costi del nuovo ospedale non in base ad una volumetria
di 4,5 metri di altezza delle camere, ma sui 3,6 metri come è nella
ristrutturazione. Lo studio Limacher dice che il nuovo ospedale
costerebbe per questa parte 374 miliardi, mentre applicando gli
stessi criteri all'ala nuova del vecchio ospedale costerebbe 296
miliardi, cioè se utilizziamo gli stessi criteri che utilizziamo
per lo studio Limacher anche per il nuovo ospedale, il costo di
ristrutturazione dell'ospedale salirebbe a 296 miliardi, quindi
molto di più dell'attuale...
(interruzione dell'Assessore Vicquéry, fuori microfono)
… l'altezza è 4,25 per il nuovo
ospedale, 3,60 per tutta l'area del vecchio ospedale, quindi
calcola tutta la superficie, fai i calcoli e vedrai. Mi sarò
sbagliata di qualche milioncino, ma non di miliardi.
Dicevo, ricalcoliamo bene i costi e poi, preso atto di
un'acquisizione che è stata chiaramente indicata in V Commissione -
quindi non è la sottoscritta che se la inventa, ma è arrivata da
parte delle persone che sono state audite - e cioè preso atto che
ogni struttura sanitaria è soggetta a un ciclo di vita di soli 25
anni, prendiamo atto che dobbiamo comunque attrezzarci in tempi
brevi per un nuovo ospedale perché la struttura attuale è già
vecchia, ma prima che siano finiti tutti i lavori saranno passati
almeno 20 anni.
Allora, visto che è stata già individuata nel PTP un'area che
può andare bene per il nuovo ospedale, l'area di Saint-Christophe,
visto che è anche quella che lo studio Limacher indica come la più
adatta tra le cinque zone prese in considerazione (due di
Saint-Christophe, una di Aosta, una di Quart) chiediamo che ci sia,
come segno di impegno che si vuole andare in questa direzione, la
decisione della Regione di acquisire quest'area in modo da
garantirci il territorio su cui costruire il nuovo ospedale, prima
che quest'area sia occupata da altri interventi. Questo è il senso
della nostra mozione.
Président La discussion générale est ouverte. La parole au
Conseiller Marguerettaz.
Marguerettaz (Aut) Comincio con il ringraziare la collega
Squarzino di avere ampiamente illustrato la mozione del suo gruppo
rammaricandomi nel contempo di un fatto che per certi versi la
collega ha sparato tutte le cartucce per quanto concerne le
argomentazioni a favore del nuovo ospedale su una mozione che, se
non sono diventato Cassandra improvvisamente, prevedo farà una
misera fine.
Prendo spunto comunque da questa mozione per tornare a
richiamare l'Assessore, la Giunta nel suo insieme su un impegno che
in particolare l'Assessore aveva preso il 6 marzo 1997 quando il
Consiglio regionale votò l'ordine del giorno citato dalla mozione
in cui oltre ad impegnare la Giunta alla nomina del gruppo di
lavoro per avviare il processo di fattibilità di un nuovo ospedale
fra i vari impegni a cui si richiamava la Giunta vi era quello di
portare successivamente alla consegna di questi elaborati la
discussione attorno allo studio medesimo in Consiglio
regionale.
Quell'ordine del giorno al momento - e dico al momento
appositamente - è stato disatteso perché la consegna degli
elaborati da parte del gruppo di lavoro avvenne proprio nel momento
elettorale per il rinnovo del Consiglio regionale e devo dire che
all'epoca l'unica partecipazione dei consiglieri - allora peraltro
un po' affannati nella campagna elettorale e quindi in tutt'altre
faccende affaccendati, come suol dirsi - fu quella di vedere un
articolo di giornale in cui l'Assessore Vicquéry il quale, pur
essendo anche lui in altre faccende affaccendato, aveva avuto modo
di leggere il resoconto del gruppo di lavoro, spiegava alla
popolazione tutta intera le motivazioni che supportavano la scelta
di continuare con la ristrutturazione della vecchia struttura e
sconsigliavano nello stesso tempo l'avviamento di un processo di
realizzazione di una nuova struttura ospedaliera.
Da quel momento un piccolo passo avanti è stato fatto perché,
come ricordato dalla Consigliera Squarzino, la V Commissione ha
preso in esame questo lavoro, vi è stato un confronto che purtroppo
non ha visto una partecipazione estremamente sentita da parte dei
commissari, ma questo rimane nella libertà dei consiglieri,
comunque vi è stato un confronto nel corso del quale abbiamo
sentito l'Assessore, abbiamo ragionato insieme, eccetera, ma,
ripeto, chi è stato coinvolto finora nel dibattito su quello studio
e quindi sulla questione ben più grossa che riguarda il nuovo
ospedale è stata la V Commissione consiliare, mentre l'impegno
preso a suo tempo prevedeva che il Consiglio nella sua interezza si
confrontasse alla luce dello studio del Dr. Limacher sulla
questione.
Sono rimasto lì e attendo ancora fiducioso che il dibattito
possa essere portato in quest'aula e possa essere affrontato in
quel momento.
In questo senso le mie cartucce - se posso dire così - me le
tengo ancora un attimo nel caricatore perché mi sembrerebbe più
appropriato dedicare non una chiusura dei lavori del Consiglio a
quest'argomento, ma un punto specifico con tanto di relazione da
parte dell'Assessore, con tanto di dibattito un po' più preciso
sulla materia.
Un dibattito che - e qui ci tengo a sottolineare alcuni
contenuti della mozione, peraltro sottolineati dalla collega
Squarzino - alla luce di quello studio si fa maggiormente
necessario perché alcune delle stonature evidenziate dalla collega
Squarzino anch'io le ho riscontrate in quello studio. Non vado più
in là dicendo solo che auspico un confronto tranquillo, sereno,
pacifico, dove le forze politiche possano esprimersi alla luce di
questi nuovi elementi.
Riproporrei ai colleghi soprattutto a quelli presenti nella
scorsa legislatura, l'Assessore Vicquéry in particolare, di
ripartire dalle parole dette dall'allora Consigliere Perrin, il
quale, come molti di voi ricorderanno, con un atteggiamento
ineccepibile da questo punto di vista, diceva che ogni qualvolta
alcune forze, ivi compresa la mia, proponevano l'accelerazione
verso la direzione della nuova struttura ospedaliera, prima di
pronunciarci in merito a un argomento di così tale portata, è bene
avere dei dati a disposizione e quei dati a disposizione dovevano
essere forniti proprio dallo studio che fu affidato a suo tempo
dalla Giunta.
In conclusione al mio intervento voglio dire che per spirito di
solidarietà voteremo la mozione presentata dal gruppo dell'Ulivo,
ma nel contempo - se la mozione dovesse essere accettata, per
carità, ma siccome la cosa, come dicevo in apertura di intervento,
mi pare difficilmente realizzabile - vorrei che l'Assessore
rifacesse suoi quegli impegni che il Consiglio regionale gli affidò
circa due anni fa e si impegnasse nuovamente in quest'aula a
riportare il dibattito all'interno del Consiglio regionale.
Président La parole au Conseiller Frassy.
Frassy (FI) Se vuol sentire la maggioranza per
l'alternanza…
Président Puisque le Conseiller Fiou est également inscrit à
parler, je lui cède volontiers la parole. La parole au Conseiller
Fiou.
Fiou (GV-DS-PSE) È innegabile che la sanità in Valle d'Aosta
stia attraversando una crisi di trasformazione, lo evidenziano
tutta una serie di problemi e di disfunzioni che vengono denunciate
nelle discussioni in quest'aula, nelle prese di posizione di
operatori, nelle notizie sugli organi di informazione e così
via.
Crisi di trasformazione che non può essere letta ovviamente come
sanità allo sfascio, ma come sanità che attraversa un processo di
trasformazione che ha bisogno di essere attentamente governato
affinché lo sbocco di tale processo sia un assetto della sanità più
funzionale, più efficiente, più efficace. In questo contesto si
inserisce la questione della scelta ospedale nuovo sì - ospedale
nuovo no. L'assunto nel programma di maggioranza di rinviare tale
scelta per avviare prima la realizzazione di una serie di
iniziative di decentramento sul territorio, di servizi che
impropriamente oggi gravano sull'ospedale, non implica che
l'orientamento circa le opportunità che un nuovo ospedale potrebbe
aprire non sia più nei nostri pensieri. Come non abbiamo cancellato
il progetto politico che vede una possibilità di modernizzazione
delle strutture sanitarie che nel tempo potrà passare anche
attraverso la costruzione di un nuovo ospedale. Però ci ha convinto
e ci convince ancora l'idea di non partecipare al momento alla
contrapposizione che caratterizza questo tema, che ha assunto
sovente anche toni ideologici, perché riteniamo utile venga prima
preparato il terreno ad un riesame più sereno del problema
soprattutto alla luce degli effetti dell'azione di
deospedalizzazione atta a recuperare all'ospedale stesso un ruolo
più proprio.
Questa condizione permetterà un ragionamento più puntuale sulla
funzione dell'ospedale nel sistema sanitario rinnovato a cui mi
riferivo quale sbocco della presente fase di transizione.
Ciò che però in questo momento rende un po' illeggibili forse le
linee su cui si muovono gli interventi per il rinnovo del sistema
sanitario è l'insufficiente esplicitazione dei modi e dei tempi con
cui si vogliono costruire gli obiettivi in prospettiva. C'è la
sensazione che vengano un po' rincorsi i problemi e che venga
riposta poca fiducia nelle possibilità di programmazione.
Da quest'atteggiamento deriverebbero anche una serie di dubbi
proprio sull'opportunità di costruire il nuovo ospedale in quanto
tutta una serie di cambiamenti potrebbero spostare la definizione
dell'ospedale stesso.
La risposta a questi dubbi in un senso o nell'altro dovrebbe
derivare da un progetto complessivo del settore sanitario in cui
collocare un'ipotesi convincente in merito all'ospedale che non può
avere risposte separate da tutto il contesto.
Il ruolo di noi amministratori credo sia fondato sulla capacità
di disegnare scenari futuribili, in base a questi orientare per
tempo le scelte, i cui effetti purtroppo si concretizzano a
distanza di anni.
Per questo motivo ritengo che esplicitare meglio tempi e modi di
realizzazione del decentramento delle iniziative sanitarie sul
territorio fornirebbe riferimenti più certi per ragionare anche sul
futuro dell'ospedale.
Riguardo alla mozione, siccome questa ripropone sull'ospedale un
ragionamento un po' chiuso in sé stesso, avulso da un percorso più
complessivo, non ci convince del tutto.
Président La parole au Conseiller Frassy.
Frassy (FI) In effetti è difficile intervenire su questa
problematica dicendo qualcosa di nuovo. È difficile perché su
quest'argomento è stato detto molto e per certi versi anche troppo;
ma rispetto a quello che si poteva fare è stato forse troppo
poco.
La ricostruzione fatta nelle premesse di questa mozione è
sicuramente una ricostruzione puntuale che ci sentiamo di
condividere.
Non ripercorrendo quelli che sono passaggi noti per la lettura
delle cronache giornalistiche e non ripetendo i concetti che sono
stati espressi da chi mi ha preceduto, penso che ci si debba
soffermare a fare una valutazione sulla parte impegnativa della
delibera, non tanto in riferimento all'impegnativa in quanto tale,
ma in riferimento alla volontà politica.
Ho fatto alcuni conti, ma già tempo addietro e non li ripeto in
quest'aula perché probabilmente non sarebbero aggiornati; non
voglio dire che avremmo costruito un nuovo ospedale con le risorse
impegnate negli studi, nelle consulenze, nelle simulazioni,
sicuramente avremmo potuto contribuire in maniera significativa al
contenimento dei costi di intervento e di ristrutturazione
sull'Ospedale di viale Ginevra. Allora richiedere stasera alla
Giunta di prorogare, di rinnovare uno dei tanti incarichi che nulla
hanno prodotto nel concreto, ritengo che sia non andare a quella
che è la radice del problema.
Noi ci crediamo in un ospedale nuovo, riteniamo che sia
un'esigenza dettata da mille considerazioni: considerazioni di
funzionalità sanitaria, considerazioni di politica urbanistica e
altre ancora, però è evidente che se l'Assessore Vicquéry è già
stato abbastanza chiaro in una delle ultime commissioni, dicendo:
"Per il momento adeguiamo viale Ginevra alle esigenze e alle
emergenze immediate e poi vedremo", non dicendo né sì né no, ma
lasciando intendere che bisognerà ancora maturare ulteriori
valutazioni, penso che anche se quest'impegnativa paradossalmente
questa sera dovesse passare, in assenza di una volontà politica,
sarebbe una dissipazione forse di risorse economiche che potrebbero
essere impegnate diversamente e nulla porterebbe in più rispetto
alla querelle ospedale nuovo sì - ospedale nuovo no.
Sul secondo punto, in riferimento all'area di Saint-Christophe,
anche qui ci sono perplessità. È vero che l'ampliamento della
struttura aeroportuale non comporterà vincoli tali
da…, però fra i TIR prima e quello che
potrà essere un incremento seppure modesto del traffico aereo mi
torna alla mente la sciagurata politica che un'altra
Amministrazione, quella di Aosta, ha fatto nel campo dell'edilizia.
Apro una parentesi. Si è edificato finché si poteva edificare lungo
l'asse trafficato via Parigi-via Roma, finché passavano i TIR; come
i TIR sono stati trasferiti in riva alla Dora, si è iniziato a
costruire anche lì. Sono delle scelte che non hanno una ragione
logica e lasciano sorpresi i cittadini e anche quelli che
affrontano i problemi in sede amministrativa perciò sull'area di
Saint-Christophe politicamente abbiamo dei dubbi anche perché ci
sembrava di aver capito negli studi che abbiamo letto che l'area in
Comune di Quart potesse essere per certi versi preferibile.
E allora abbiamo la sensazione che sicuramente non passerà
quest'impegnativa, ma se dovesse passare sarebbe l'ulteriore
affossamento delle aspettative o meglio dell'illusione del nuovo
ospedale.
Non so, e qui mi riaggancio all'intervento di Fiou, se sia
necessario ancora chiarirsi le idee; mi sembra però che le idee del
Consigliere Fiou fossero più chiare quando aveva una responsabilità
più diretta amministrativa in Consiglio comunale, dove era
schierato per il nuovo ospedale. Probabilmente il passaggio da
un'amministrazione all'altra lo ha portato a confondersi le idee in
merito, ma mi sembrava molto più convinto in Consiglio comunale
quando impegnava quel Consiglio a interloquire con
quest'Amministrazione, ma questo fa parte del passato e nel passato
purtroppo l'ospedale è rimasto in uno di quei tanti sogni iscritti
nei vari programmi.
In conclusione di quest'intervento nella discussione generale,
che è poi anche una conclusione per non intervenire in sede di
dichiarazione di voto, esprimeremo un giudizio di astensione; non
di astensione nei confronti del disegno di un nuovo ospedale, ma di
astensione perché riteniamo che in questa sede - riprendo la
proposta di Marguerettaz per rilanciarla al gruppo dei Verdi e
dell'Ulivo - forse era più opportuno questa sera modificare
l'impegnativa, impegnando in una maniera più fattiva la Giunta
ossia ad esprimersi portando al dibattito di questa sala consiliare
la problematica dell'ospedale e che finalmente anche l'Assessore
Vicquéry e la Giunta tutta ci dicano sì o no.
Perché una volta che ci sarà detto no, avremo capito che questa
maggioranza o una parte di essa ha fatto delle scelte e anche il
Consigliere Fiou con il suo gruppo dovrà fare le sue scelte
dopodiché va benissimo, non siamo mica obbligati a condividere
tutto anche perché è evidente che in un contesto politico
valutazioni di opportunità e valutazioni di convenienza portano poi
a dividere le posizioni, ma non c'è cosa più deleteria non tanto
per la politica quanto per la realtà, e in questo caso la realtà
sanitaria, dell'indecisione e dei tentennamenti.
Perciò riprendo la considerazione del Consigliere Marguerettaz e
invito il gruppo dell'Ulivo a modificare l'impegnativa perché penso
che la Giunta stessa non possa dire di non voler decidere perché la
Giunta dovrà arrivare al momento della decisione, al momento in cui
dovrà fare certe valutazioni. Allora chiediamo l'impegno alla
Giunta di arrivare fra un mese, fra sei mesi oppure lasciamo alla
Giunta di indicare il tempo limite - ma che lo indichi - entro il
quale vorrà portare all'attenzione del Consiglio le sue valutazioni
e le sue riflessioni sulla politica sanitaria in riferimento
all'aspetto del nuovo ospedale o del mantenimento, del
potenziamento e dell'accentramento nell'Ospedale di viale
Ginevra.
Penso che se chiudiamo l'impegnativa in questi termini, forse
non abbiamo buttato via quest'ora e mezza di coda del Consiglio
comunale, ma abbiamo quanto meno scritto qualcosa di diverso. Il
confronto politico poi è giusto che ci sia, ma demandiamolo al
momento in cui tutti abbiano in animo la volontà di confrontarsi in
maniera chiara, uscendo dagli equivoci.
Président La parole au Conseiller Beneforti.
Beneforti (PVA-cU) Abbiamo presentato questa mozione per
riportare all'attenzione del Consiglio un problema che riteniamo
della massima importanza, un problema che deve essere affrontato
per l'importanza che riveste.
Qualcuno ha già detto che fine farà questa mozione; non è che
noi nel presentarla ci aspettavamo che venisse approvata. Sappiamo
come avviene nelle riunioni di maggioranza perché si sono stato
anch'io; si fanno le riunioni di maggioranza e si decide su quale
mozione ci si astiene, su quale mozione si vota, è sempre stato
così, quindi troppa esperienza di Consiglio regionale abbiamo avuto
per non conoscere tutti gli avvenimenti che possono capitare.
Ma non vogliamo portare avanti un discorso di contrapposizione.
Noi chiediamo, e credo che la collega Squarzino ce l'abbia messa
tutta per far capire, di realizzare un confronto sulla posizione
dell'ospedale nuovo e ristrutturazione dell'esistente. È dal 1991
che siamo partiti con la pregiudiziale che l'ospedale nuovo non si
ha da fare perché non c'è stato solo l'ultimo progetto che indicava
la collega Squarzino, nel 1991 c'è stato un altro progetto
dell'Ing. Quaranta, progetto che anche quello non fece la strada
che avrebbe dovuto fare.
Non è questione di contrapposizione, non è questione di
modificare la mozione che siamo disposti a modificare; noi abbiamo
la volontà politica di confrontarci, ma la Giunta ce l'ha questa
volontà politica di confrontarsi, su quest'argomento come su altri?
Perché se esiste la volontà politica di confrontarsi, noi ritiriamo
la mozione perché non è un problema di mozione fatta approvare o
meno, di mozione modificata o meno; il problema è che si deve dire
qua una volta per tutte cosa si intende fare sulla questione
dell'ospedale.
Signori miei, è inutile che si venga qui a fare i discorsi.
Voglio capire quale risposta si dà ai 51 medici che hanno mandato
l'appello a noi tutti come lo hanno mandato agli organi di
informazione; vogliamo dare una risposta a questi 51 medici? Se lo
sono inventato quello che hanno scritto in questo documento?
Vogliamo dare una risposta agli ammalati che attendono un posto
letto per curarsi all'ospedale? C'è gente che aspetta da un anno di
avere un posto letto per un intervento chirurgico all'Ospedale
regionale. La vogliamo dare una risposta a queste richieste? È
contrapposizione dare un posto letto a chi è un anno che aspetta?
Avevo un'amica che ha aspettato 12 mesi per fare un intervento
chirurgico all'Ospedale di Aosta e si può fare nome e cognome.
Allora, una risposta a queste richieste bisogna darla e noi con
certe direttive che danno anche i direttori sanitari siamo ormai
fuori tempo massimo. Certe iniziative dei direttori sanitari non
servono più, sono inefficaci. Non serve più neanche una divisione
più razionale dei posti letto perché mancano nel numero globale,
perché se si tolgono alla Chirurgia per darli all'Ortopedia,
mancano poi dall'altra parte, questa è la realtà.
Bisogna realizzare questi posti letto e, come ha detto anche il
Commissario sui giornali, quando la gente reclama perché manca il
posto letto, lui dichiara che facendo la ristrutturazione questa
comporta anche la diminuzione dei posti letto. Lo dice con un
candore che fa spavento.
Se andiamo avanti di questo passo, si va peggiorando; non si va
certo migliorando se ristrutturando addirittura diminuiamo i posti
letto all'interno dell'ospedale.
Non si può pensare, come avviene, di bloccare le prenotazioni
per sempre. Non si possono effettuare nemmeno più i ricoveri
urgenti, si dice che non si devono fare i ricoveri non urgenti
neppure quando il medico ritiene che siano necessari e qui si
dimettono anche gli ammalati, queste sono le iniziative che si
prendono per rimediare quando sono fuori dal pericolo di vita
oppure quando hanno superato la fase acuta della loro patologia.
Credo che in un settore importante come quello sanitario non si
possa continuare negli ospedali ad andare avanti in questa
direzione. È invece necessario affrontare l'argomento e porselo con
serietà.
Il problema dell'ospedale nuovo è nato nel 1991, ricordo che
facemmo un Consiglio straordinario l'8 gennaio 1993, dove si disse
che la giustificazione per non fare l'ospedale nuovo era, di fronte
al progetto dell'Ing. Quaranta che prevedeva anche quello,
l'installazione a Saint-Christophe, che bisognava risolvere il
problema con il Mauriziano a causa della conflittualità che c'era
con il Mauriziano. Poi si è detto per giustificare la scelta di non
costruire l'ospedale nuovo che l'Ospedale di viale Ginevra doveva
servire solo agli ammalati acuti poi si è inventato che la
ristrutturazione costava meno della costruzione dell'ospedale
nuovo.
Si è sempre cercato di evitare un confronto serio e si sono
sempre trovate giustificazioni che non hanno retto. Se andate a
rileggere l'ordine del giorno approvato dalla maggioranza l'8
gennaio 1993, vedete che da allora non c'è mai stata la volontà
politica di realizzare l'ospedale nuovo in questa Regione e poi
sono venute le 8.000 firme, sono venute tutte le richieste, sotto
le elezioni sembrava che qualcosa dovesse modificarsi, ma passate
le elezioni si va avanti con la vecchia ristrutturazione e si
segue… caro Cottino, è inutile che mi
guardi, se vai a rileggerti la delibera di Giunta del marzo 1990 ti
accorgerai che il programma previsto in quella delibera sta andando
avanti in parte per quanto riguarda l'Ospedale regionale, sta
andando avanti perché non c'è la volontà politica e quali risposte,
se non si realizza l'ospedale nuovo, intendiamo dare a chi ci
chiede il posto letto? Ma non viene nessuno a porvi le lamentele
che ci sono? Non viene nessuno a dirvi che è da un anno che aspetta
di avere un posto letto e che una visita cardiologica dal 1° marzo
è stata rimandata a metà aprile, di 45 giorni? Ma nessuno ve le
dice queste cose?
Allora, vogliamo dare delle risposte a queste richieste o non le
vogliamo dare? Perché questa è la situazione in cui ci troviamo. I
medici lo dicono, quell'altro lo dice, c'è una situazione
all'interno dell'ospedale che fa scappare i migliori medici ed è
inutile trovare giustificazioni del perché se ne vanno; un certo
numero di medici emigra così come emigrano gli ammalati per
curarsi. Allora vogliamo dare una risposta ai problemi che
abbiamo?
Riteniamo che con l'ospedale nuovo si arrivi a risolvere questi
problemi che abbiamo di fronte e ad avere un ospedale degno di un
capoluogo di Regione come la nostra.
Oggi non abbiamo un ospedale degno di un capoluogo di Regione
quale siamo e chiedo a tutti, anche a quelli che nel 1991 erano
d'accordo per l'ospedale nuovo e oggi sembra che non siano più
d'accordo, di spiegarci perché non sono più d'accordo.
Mi fa piacere sentire Fiou che dice: "Non abbiamo abbandonato
l'idea dell'ospedale nuovo"; l'avevano anche nel 1991, si vede che
l'hanno mantenuta e cercano di rinverdirla e mi auguro che la
rinverdiscano quest'idea perché ritengo che quella sia l'unica
strada per risolvere i problemi della sanità in Valle, per
arricchire il nostro ospedale di quelle unità operative che non
abbiamo, per fare i collegamenti universitari che sono
necessari.
Ma queste cose sembra quasi che siano fantasia, sogni. Non
voglio fare il facilone, quello che vede tutto facile, perché mi
rendo conto che ci sono dei costi, ma la ristrutturazione che si
sta facendo quando è finita e non ha risolto i problemi, mi dovete
dire quanto ci viene a costare.
Se ci vogliono 10-15 anni, questi tempi dipendono dai
finanziamenti che mettiamo sul tappeto per realizzare l'opera. Se
io costruisco una casa e do ad un'impresa i soldi immediatamente,
nei termini giusti mi costruisce la casa; è chiaro che se vado a
mutui ripetuti, la costruzione della casa mi va avanti nel
tempo.
Lo stesso discorso vale per l'ospedale: dipende dai tempi, dai
finanziamenti che si stanziano.
L'area di Saint-Christophe che qualcuno dice, era quella
individuata nel 1991, dalla maggioranza di allora e anche dallo
studio che si è fatto nel 1997, perché ci sono certe particolarità
in quella zona e si può realizzare da... Chiedo che mi si dica, nel
caso di ospedale nuovo no, mi si dica però quali risposte si
intendono dare agli ammalati che chiedono un posto letto, a coloro
che hanno bisogno, a coloro che vogliono morire con dignità
all'interno dell'ospedale.
Voglio capire come si fa a far morire gli ammalati con dignità,
ce lo devono dire; quando si dice no a una cosa, bisogna dare
l'alternativa. No all'ospedale nuovo? Qual è l'alternativa? La
ristrutturazione. Con la ristrutturazione i posti letto
diminuiscono e non aumentano, è questa l'alternativa? Io penso di
no.
Allora mi si dica qual è l'alternativa in modo che io possa
confrontarmi su questa. Ponete un'alternativa, confrontiamo in
questo Consiglio, confrontiamoci in commissione o dove volete, ma
riapriamo il problema, non possiamo far finta che non esiste.
Président La parole à la Conseillère Squarzino Secondina pour
deuxième intervention.
Squarzino (PVA-cU) Non è un secondo intervento, Presidente.
Chiedo una sospensione per concordare con i colleghi eventuali
cambiamenti nella parte
impegnativa…
(interruzione del Consigliere Marguerettaz, fuori microfono)
… se parla l'Assessore e parla dopo
che è chiusa la discussione generale, non possiamo più presentare
emendamenti.
Président Il a été demandé une suspension, est-ce quelqu'un
s'inscrit contre cette requête? La requête de suspension est
accueillie.
Si dà atto che la seduta è sospesa dalle ore 19,59 alle ore
20,16.
Président Nous sommes en discussion générale. Si personne ne
demande la parole, la discussion générale est fermée. La parole à
l'Assesseur à la santé, au bien-être et aux politiques sociales,
Vicquéry.
Vicquéry (UV) L'argomento è quanto mai di attualità, diceva
giustamente la Consigliera Squarzino, si potrebbe dire che sta
diventando purtroppo ripetitivo perché tutto si può dire tranne che
la posizione del Governo regionale in questa maggioranza non sia
chiara. La stessa Consigliera Squarzino ha ripreso il punto
riguardante l'ospedale e lei stessa ha affermato giustamente che
non si tratta di rimettere in discussione la realizzazione di un
nuovo ospedale perché la volontà del Governo regionale è di
proseguire sulla scia della programmazione sanitaria che è
decollata già dal 1994 e che è stata riconfermata in più atti che
hanno tutti una consequenzialità e che devono essere portati a
termine.
Il rischio fra l'altro di rimettere in gioco discussioni di
questa envergure è che non venga rispettato quello che è una sorta
di accordo di programma tra Amministrazione regionale e Governo
centrale, accordo di programma che si sintetizza nei finanziamenti
previsti dall'articolo 20 della legge 67/88 e che sono oggetto di
continuo confronto e monitoraggio da parte del Governo
centrale.
Al di là di questo non penso di dover entrare nel merito della
mozione perché questa mette assieme dei parametri di valutazione
che non sono confrontabili o leggibili fra di loro, perché anche
qui tutto si può dire tranne che il documento Limacher non sia un
documento chiaro. Non si possono valutare le spese di investimento
con le spese di gestione e comunque sia non si può andare a
definire una questione così complessa basandosi sul fatto che
sarebbero stati considerati o non sarebbero stati considerati i
costi di gestione e i costi di investimento di due servizi come la
Neurochirurgia e la Cardiochirurgia. Così come non si può entrare
nel merito di una delle possibili localizzazioni dell'ospedale
nella zona di Saint-Christophe perché il documento stesso cita
innumerevoli ostacoli alla pur ipotizzata localizzazione di
Saint-Christophe.
Mi limito a ricordare - mi pare che il Consigliere Frassy en
passant abbia citato questo - che il documento del tecnico
dell'ARPA, che è incluso nel documento Limacher, elenca
dettagliatamente una serie di problematiche riguardo alla stima
della rumorosità prodotta dal traffico aereo nell'Aeroporto Corrado
Gex all'area in prossimità della Cooperativa Latte e Fontina in
Comune di Saint-Christophe, pagine 518-519, dove addirittura si
dice che nell'ipotesi della realizzazione dell'ospedale in
quell'area si dovrebbero obbligatoriamente ridurre al minimo certi
passaggi aerei…
Président Conseiller Marguerettaz, je vous ai demandé de ne pas
employer le téléphone dans la salle.
Vicquéry (UV) … questo sicuramente
sarebbe di per sé stesso un problema che è in controtendenza
rispetto alle politiche di potenziamento di quell'aeroporto. Già
solo quest'elemento, senza citarne altri, pone seri problemi di
valutazione.
Questi erano i due elementi previsti dalla mozione, ma al di là
di questo concordo pienamente con quanto affermato dal Consigliere
Fiou; stiamo attraversando un processo di revisione, di
trasformazione, il Consigliere Fiou ha parlato espressamente di
crisi di trasformazione e non ho alcun problema a sottoscrivere
quest'affermazione perché in effetti stiamo attraversando una fase
di trasformazione complessa del sistema di razionalizzazione del
servizio ospedaliero che è susseguente alla legge n. 833/88, alla
riforma n. 517/93, alla riforma bis della legge delega n. 419/98 in
cui siamo totalmente immersi.
Il dibattito sull'organizzazione delle strutture ospedaliere è
apertissimo non solo in Valle d'Aosta e non si sa bene dove si
arriva; in questo riconfermo quanto ho già affermato in commissione
consiliare e che il Consigliere Frassy ha ripreso, ma non nel senso
inteso dal Consigliere Frassy, nel senso che in effetti un'attenta
valutazione della programmazione sanitaria va fatta per evitare
errori madornali che comporterebbero spese di gestione e spese di
organizzazione assolutamente insostenibili tenuto conto che il
livello è già altissimo.
Non voglio neppure qui soffermarmi sullo studio Limacher perché
sia per quanto riguarda l'aspetto dei metri quadri per posto letto,
sia per quanto riguarda gli aspetti del costo per posto letto, il
documento è chiarissimo; non possiamo metterci a disquisire se è
meglio avere 70 metri quadri al posto letto con l'ipotesi 1A,
piuttosto che 78 metri con l'ipotesi 1B, piuttosto che 85 con
l'ipotesi dell'ospedale nuovo.
Sono metri quadri molto limitati che però derivano da
un'organizzazione diversa dell'ospedale. L'ipotesi 1 A non prevede
ad esempio day surgery e day hospital ed è un'ipotesi di 4 anni fa;
l'ipotesi 1B del Prof. Guzzanti prevede la realizzazione di alcuni
letti di day surgery e day hospital che sono già superati rispetto
alle indicazioni del piano sanitario nazionale 1999-2000.
Ci troviamo oggi a dibattere di un argomento che paradossalmente
prende spunto dal documento Limacher, ma che di fatto constata
ufficialmente che quel documento ha già degli elementi di vetustà
perché dobbiamo fare riferimento a quelli che sono gli elementi di
valutazione e in questo momento sono, oltre che il piano
socio-sanitario, la legge delega "Bindi" e il piano sanitario
nazionale 1999-2000 che dice esattamente le cose che il piano
socio-sanitario regionale ha detto ovvero concentrarsi
sull'organizzazione extraospedaliera piuttosto che su
quell'ospedaliera. Riconfermiamo la nostra volontà di confrontarci
sul futuro delle strutture ospedaliere della Valle d'Aosta fermo
restando che indietro non si torna, questo è un punto fermo; non si
tornerà a discutere di ospedale nuovo perché abbiamo fatto una
scelta di campo non aprioristica, ma basata su elementi di
valutazione certi e consistenti.
Il numero dei posti letto per acuti in viale Ginevra può dare e
darà delle garanzie sufficienti per un'assistenza ottimale, abbiamo
di fatto stipulato un accordo di programma, come tutte le regioni
d'altronde, con il Governo centrale per l'acquisizione dei 61
miliardi che sono stati stanziati; siamo comunque in una situazione
in cui, non avendo potestà legislativa primaria esclusiva in
materia di sanità, dobbiamo tenere come punto di riferimento la
normativa nazionale, nello specifico il piano sanitario
nazionale.
Pertanto massima disponibilità a confrontarci su argomenti così
pesanti, ma assoluta indisponibilità a riaprire il dibattito su una
tematica che ha impegnato sin troppo e a volte anche
accademicamente questo Consiglio regionale.
È un dato di fatto che la Giunta regionale ha prodotto documenti
successivi. Non voglio toccare il documento dello studio Quaranta
del 1991, mi riferisco al documento Studio Guzzanti e al documento
Limacher.
È un dato di fatto che alcune forze di opposizione non
considerano valido nessuno di questi documenti, pur essendo stati
elaborati da persone autorevolissime, perché mi pare limitativo
contestare la figura del Prof. Guzzanti che, essendo appena andato
in pensione dal suo ruolo istituzionale, è stato chiamato
ultimamente a ricoprire degli altissimi ruoli a livello
internazionale in ciò riconoscendo la sua alta professionalità e
correttezza perché il Prof. Guzzanti tutto ha fatto tranne che
predisporre un documento sotto dettatura dell'Assessore Vicquéry.
Il documento del Prof. Guzzanti è quanto gli era stato richiesto
dall'ordine del giorno ed è quanto è stato predisposto, gli era
stato richiesto di predisporre un modello tipo di organizzazione
dell'assistenza ospedaliera in Valle d'Aosta e il Prof. Guzzanti
aveva impostato tutta la sua filosofia sulla logica della netta
suddivisione fra ospedale per acuti e ospedale per post-acuti.
Il documento Limacher in un passaggio lo dice chiaramente: anche
nell'ipotesi dell'ospedale nuovo sarebbe inopportuno concentrare in
un unico volume strutture così diversificate come possono essere
quelle della psichiatria e della riabilitazione psichiatrica perché
è accertato che queste strutture devono avere una localizzazione
distinta.
Pertanto non posso che ribadire quanto è stato più volte
riferito, che siamo disponibili a confrontarci sulla terza fase
della riorganizzazione ospedaliera e cioè sul prosieguo di quanto
deliberato dalla Giunta regionale in data 30 dicembre 1996 e in
questo senso diamo la nostra disponibilità. Non possiamo dare la
nostra disponibilità a votare questa mozione, pertanto ci
asterremo.
Président La parole au Conseiller Curtaz pour déclaration
d'intention.
Curtaz (PVA-cU) Naturalmente il nostro gruppo voterà a favore
della mozione che ha presentato. Volevo però cogliere l'occasione
per fare alcune brevissime puntualizzazioni sull'intervento
dell'Assessore e sull'intervento del Consigliere Fiou.
Dapprima una precisazione. Mi sembrava chiaro dall'intervento
della collega Squarzino che non contestiamo Guzzanti, Assessore,
contestiamo lei che ha dato un incarico a Guzzanti incompleto e non
in sintonia con l'intendimento del Consiglio perché invece che fare
un'analisi comparativa, a Guzzanti era stato detto - ripeto: in
maniera difforme a quanto stabilito - di fare solo un'analisi dei
costi di ristrutturazione dell'ospedale, cosa che è emersa in
maniera chiarissima e limpidissima perché lo stesso Guzzanti
pubblicamente ha rivelato questa circostanza, quindi nessuna
contestazione nei confronti di Guzzanti.
Però voglio dire che l'intervento dell'Assessore Vicquéry ha
quanto meno un merito perché Vicquéry oggi pubblicamente ha
affermato che indietro non si torna, cioè che il nuovo ospedale non
si fa. Però visto che ho sentito un quarto d'ora fa il Consigliere
Fiou, allora pongo un problema di tipo politico, cioè voglio capire
se ci troviamo di fronte a una posizione da una parte
dell'Assessore Vicquéry, dall'altra del Consigliere Fiou o ci
troviamo di fronte a una posizione di una parte della maggioranza e
a una posizione differenziata da parte dei DS perché non solo lei
non può dire di aver concordato con il Consigliere Fiou perché
avete detto delle cose completamente diverse. Qua non c'è nessuna
chiarezza.
Credo che, di fronte alla popolazione, di fronte all'opinione
pubblica, di fronte a tutte le forze politiche, di fronte a questo
Consiglio, la maggioranza nella sua interezza abbia il dovere
politico di dire come la pensa sul nuovo ospedale, di dire un sì o
un no deciso.
È questo che chiediamo. Sarà no, ne prenderemo atto, ma questo
no che oggi viene dall'Assessore Vicquéry è condiviso da tutti o
all'interno della maggioranza ci sono delle posizioni
differenziate? Posizioni al limite legittime, ma che lo si dica,
non si vada avanti con quest'ipocrisia, del colpo al cerchio e del
colpo alla botte, del "ni", degli indecisi a tutto perché anche
oggi nel dibattito è emerso quest'atteggiamento che ritengo
controproducente perché sui grossi temi bisogna fare delle scelte
decise: o si sceglie un campo oppure l'altro.
Qua mi sembra che invece questa maggioranza su alcuni grossi
temi, quello dell'ospedale è uno, sia in un periodo di indecisione
permanente.
Président La parole au Conseiller Marguerettaz.
Marguerettaz (Aut) Vorrei chiedere scusa al Presidente e ai
colleghi per la mia indisciplina, però approfitto dell'occasione
per richiamare il Presidente del Consiglio a porre altrettanta
attenzione verso una sorta di indisciplina presente all'interno di
questo Consiglio ben più grave rispetto a quella di tenere un
cellulare acceso.
Mi riferisco alla potestà che una parte di questo Consiglio ha,
nella fattispecie la maggioranza consiliare per voce dell'Assessore
Vicquéry, di disattendere completamente atti ufficiali che questo
Consiglio ha deliberato.
Il 6 marzo 1997 il Consiglio regionale della Valle d'Aosta non
all'unanimità, bensì a maggioranza con l'astensione del
sottoscritto e del gruppo politico al quale il sottoscritto
appartiene, già allora collocato all'opposizione, e quindi oltre al
danno la beffa, dicevo per scelta maggioritaria portata avanti
dalle forze che allora componevano la maggioranza del Consiglio
regionale, questo Consiglio regionale impegnò il Governo regionale
- tralascio i punti che non mi interessano, leggo solo il punto 2
di quell'ordine del giorno - a sottoporre al Consiglio regionale
entro il termine di un anno - siamo ancora in tempo - la relazione
contenente le indicazioni del gruppo di lavoro per le conseguenti
decisioni politiche.
Questo è un atto ufficiale di questo Consiglio regionale dentro
il quale non c'è scritto che la relazione contenente le indicazioni
del gruppo di lavoro e le conseguenti decisioni politiche dovessero
venire da una forza politica o da una coalizione di maggioranza.
Credo che quest'atto ufficiale sia chiarissimo nella sua volontà e
nella sua espressione, prendo atto con estremo rammarico e devo
dire con forte preoccupazione per quanto concerne l'istituzionalità
di questo consesso che oggi per bocca di un Assessore,
evidentemente spalleggiato dalle forze politiche che sostengono
questa maggioranza, quest'atto viene d'emblée disatteso.
Ne approfitto per fare un piccolo richiamo ai colleghi della V
Commissione che vedo scarsamente presenti per motivi di salute.
Ultimamente lo stesso Assessore Vicquéry ci ha fatto intendere che
un altro atto, un disegno di legge che andremo a discutere
probabilmente fra qualche Consiglio, era forse utile che fosse
accompagnato - faccio un inciso: quello per le provvidenze a favore
degli invalidi - da un ordine del giorno in cui l'Assessore si
sarebbe fatto carico di un impegno da portare avanti nel tempo.
Quando l'Assessore era assente mi permisi già allora in quella
riunione di esprimere qualche perplessità sulla volontà
dell'Assessore Vicquéry di rispettare la volontà del Consiglio,
oggi ne ho la più piena conferma. Annuncio il voto favorevole alla
mozione.
Président La parole au Président du Gouvernement, Viérin
Dino.
Viérin D. (UV) Afin d'éviter tout exercice académique et
également pour reprendre une sollicitation partagée par tous, à
savoir celle de la clarté, permettez-moi de vous rappeler ce que
cette majorité a présenté à l'examen de cette Assemblée,
présentation qui s'est conclue par un vote de ce Conseil concernant
un programme de législature avec l'indication des objectifs et des
priorités que cette majorité veut atteindre au cours de cette
législature: "L'Administration régionale s'engagera à mettre en
place sur le territoire un réseau de services efficients, efficaces
et accessibles à tous les citoyens valdôtains de manière à ainsi
régler…" donc il y a un choix qui a été
défini dans le programme de législature
"… la question de la construction d'un
nouvel hôpital et de contribuer au développement d'une société plus
solidaire au sein de laquelle le soutien apporté aux catégories
défavorisées de la population reste une priorité".
On ne peut pas affirmer qu'il n'y a pas eu au sein de cette
Assemblée une volonté qui s'est exprimée. C'est la raison pour
laquelle nous ne pouvons continuer à examiner ou à discuter
plusieurs hypothèses comme nous avons fait au cours de la
législature précédente, lorsque une volonté s'est déjà ainsi
exprimée.
Autre question, est la disponibilité qui a été encore une fois
déclarée et confirmée, celle de nous confronter quant à
l'application et à la réalisation de ces objectifs y compris cette
troisième phase à laquelle l'Assesseur Vicquéry a fait
référence.
Mais si quelqu'un par contre veut autre chose et continue à
demander d'autres solutions, on ne peut pas nous demander d'en
débattre à l'infini surtout sur la base des raisons qui ont été
présentées par Mme Squarzino. Ce n'est pas un thème qui n'a pas
fait l'objet d'un débat, d'un approfondissement et même de
présentation de la part de chacun de nous lors d'une campagne
électorale et la synthèse qui en est ressortie, pour ce qui
concerne la majorité, est représentée par ce programme de
législature, un programme que nous voulons réaliser et sur lequel
nous nous sommes engagés afin de donner toutes ces réponses qui
sont sollicitées pour l'amélioration de la qualité d'un service si
important tel le service sanitaire.
Nous l'avons affirmé: nous vivons une phase qui est encore une
phase de transformation, nous nous rendons compte qu'il existe
encore aujourd'hui des problèmes à régler, il faut y remédier; nous
avons tracé un chemin et nous avons l'intention de suivre ce chemin
et de nous confronter. Nous le trouvons tout à fait nécessaire;
mais si cette confrontation signifie que l'on doit à nouveau
confier des études nouvelles afin de remettre à nouveau en
discussion une hypothèse par rapport à une autre avec toutes les
limites qui en découlent, nous ne partageons pas cette
procédure.
Quelqu'un a des certitudes, a déjà localisé cette nouvelle
structure à Saint-Christophe. A ce propos toute une série de
réserves ont été exprimées quant à ce choix, réserves qui
témoignent de la difficulté et de la complexité de ce choix.
Donc, nous pensons que si nous voulons effectivement répondre à
des exigences réelles, nous devons poursuivre avec conviction et
avec détermination dans le choix que nous avons indiqué et qui est
le choix de cette législature.
Président La parole à la Conseillère Squarzino Secondina.
Squarzino (PVA-cU) Chiaramente voterò a favore della mozione tra
l'altro, quando avevo chiesto la sospensione, era proprio nel
tentativo di giungere ad un accordo, il nostro gruppo era disposto
a cambiarla totalmente e proprio perché siamo interessati al
dibattito e al confronto eravamo disponibili a prevedere un momento
di discussione sulle strutture sanitarie in questa Regione e come
noi eravamo disposti a non mettere nell'impegnativa della mozione
la discussione sul nuovo ospedale, ma solo strutture sanitarie in
questa Regione, chiedevamo di fare la stessa cosa anche all'altro
interlocutore e cioè di dire che era disposto a discutere sulle
strutture sanitarie di questa Regione e non necessariamente sulla
terza fase. Questo proprio per evitare la contrapposizione.
Abbiamo detto chiaramente che siamo disponibili a cambiare
totalmente la mozione e a dire che, vista la complessità del
problema, ci si impegna a portare entro tre mesi o quattro mesi o
sei mesi, qualunque periodo poteva andare bene, a portare una
discussione in Consiglio sulle strutture sanitarie.
Questo non è stato accettato perché sarà vero che io sono
partigiana del nuovo ospedale, l'ho sempre detto, però è anche vero
che la maggioranza è partigiana, come mi sembra sia emerso con
molta chiarezza, per la terza fase, cioè per la costruzione di
quell'ala nuova a sud dell'Ospedale di viale Ginevra. Giustamente
l'Assessore diceva: "Non posso impegnarmi qui a parlare solo del
nuovo ospedale, parliamo delle strutture sanitarie esistenti in
genere"; ho detto va bene, io ci sto, avete ragione, però la stessa
coerenza la chiedevamo anche alla maggioranza, cioè anche alla
maggioranza chiedevamo di rinunciare a mettere in delibera la
scelta della terza fase. Questo non si è voluto, quindi non
cambiamo questa nostra mozione.
Voglio ancora chiarire che con il primo punto si chiedeva,
proprio per non spendere ulteriormente, ai membri interni del
gruppo di lavoro, che sono la maggioranza, di rivedere i calcoli
con la fiducia che, avendo più chiari i dati, ciascuno di noi
poteva anche rivedere le proprie scelte. So che non si vuole
rivedere la decisione, ma che almeno le scelte che vengono fatte -
e che non contesto - siano fatte sulla base di dati realistici e
non su spese di 800 miliardi e su 15 anni di tempo per la
costruzione. Solo questo.
Président Je soumets au vote la motion présentée:
Conseillers présents: 28
Votants: 7
Pour: 6
Contre: 1
Abstentions: 21 (Agnesod, Bionaz, Borre, Cottino, Ferraris,
Fiou, Frassy, Lattanzi, Louvin, Martin, Nicco, Ottoz, Pastoret,
Perrin, Perron, Piccolo, Praduroux, Rini, Vallet, Vicquéry, Viérin
D.)
Le Conseil n'approuve pas.
Président La séance est levée. Le Conseil est convoqué pour les
7 et 8 avril prochain. La séance est levée.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK