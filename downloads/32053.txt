Consiglio Regionale della Valle d'Aosta - Oggetto del Consiglio n. 889 del 18 novembre 2009 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
ELEZIONI
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 889 del 18 novembre 2009 - Resoconto
OGGETTO N. 889/XIII - Discussione generale congiunta delle
proposte di legge n. 38, n. 52 e n. 72, relative all'elezione
diretta del sindaco, del vice sindaco e del consiglio comunale.
Ritiro della proposta di legge n. 38.
Président
- Maintenant nous venons à la discussion du
point n° 29, qu'on peut discuter ensemble avec les points n° 30 et
n° 30.1, on fait une discussion générale unique et puis on passera
à la votation distinguée des trois textes de loi. Pour ce qui est
du texte du point n° 30.1, il y a un ordre du jour qui sera discuté
et mis en votation avant de la fermeture de la votation article par
article de la loi.
La parole au rapporteur de la proposition de loi n° 38, le
Conseiller Zucchi.
Zucchi (PdL)
- Grazie, Presidente. Prima di entrare nel
vivo dell'argomento, ritengo, anche in qualità di presidente di
commissione competente per materia, di fare un breve riassunto
della genesi che ha portato queste diverse proposte di legge
all'attenzione dell'aula, perché credo sia essenziale per la
comprensione sia dei testi di legge che sono messi oggi in
votazione, sia per le decisioni politiche conseguenti. Questa
riforma, se così la possiamo definire, che poi di fatto oggi
approda sui banchi del Consiglio in una maniera unificata, era nata
immediatamente dopo la formazione della nuova legislatura, quando
si era manifestata attraverso organi di stampa, e non solo, la
necessità di ovviare ad un problema che era nato e riferito alla
difficoltà di esprimere delle liste nei comuni della nostra
Regione. Ben 19 su 70 - perché dei nostri comuni non tutti erano
andati al voto, fra questi c'erano anche dei comuni di dimensioni
medie - avevano presentato una lista sola. Questo fatto aveva
suscitato da parte del neo Presidente del CELVA, e non solo, la
necessità di porre l'accento sui correttivi da porre nel senso di
modificare la legge per giungere ad un maggiore afflusso
democratico nei nostri comuni. In questo senso non solo come
presidente, ma tutta la commissione in concordia aveva cominciato
un iter di lavoro, che ha previsto diverse audizioni che hanno
interessato diversi interpreti della nostra amministrazione a
livello delle nostre autonomie, che a
tour de rôle
si sono
presentati nella commissione, esprimendo le loro valutazioni, le
loro suggestioni in merito a delle possibili modificazioni che
potevano essere poste per ovviare ai problemi di scarsità di
afflusso democratico e non solo. Per quanto riguarda il dibattito,
poi bisogna ammettere che se da una parte le forze di opposizione
avevano manifestato un intento di giungere ad una modifica più
radicale, la maggioranza fin da subito aveva manifestato l'intento
di arrivare a svolgere degli approfondimenti in merito, ritenendo
che l'impianto della legge attuale, la legge n. 4/1995, fosse
ritenuto tutto sommato valido. Abbiamo compiuto un iter che oso
dire proficuo, perché abbiamo sentito diverse opinioni tutte
autorevoli, allo scopo di giungere, così come è avvenuto in diverse
occasioni in questo Consiglio: mi riferisco al caso della dislessia
come all'ultimo caso della legge sulla montagna, anche in questo
caso con una proposta di carattere condiviso. Il nostro gruppo, che
per primo aveva "manifestato" un provvedimento che era pronto nel
maggio 2009, aveva acconsentito a ritardarne la presentazione per
cercare di trovare, anche se in
extremis,
un punto di
accordo, convinti che queste regole, trattandosi di riforme che
riguardano tutti, fossero da condividere o fossero quanto meno da
esperire tutte le strade possibili per giungere ad una
condivisione. Il tentativo è stato fatto, il nostro gruppo ha
cercato di trovare un'intesa insieme a tutte le forze presenti e
fino alla conclusione dell'iter questo tentativo non ha sortito il
risultato positivo delle due leggi che ho citato poc'anzi, perché
non sono state trovate le sinergie necessarie per arrivare ad una
condivisione almeno in questa materia.
Vengo ad illustrare le motivazioni essenziali della nostra
proposta di legge, che partiva dal fatto che occorreva dal nostro
punto di vista giungere ad una riforma di tipo strutturale, questo
in contrasto con l'opinione di maggioranza durante i lavori in
commissione, convinti che fosse necessario operare una riforma di
tipo più deciso. La nostra riforma era incentrata su alcuni punti
in modo particolare: il primo era la nostra visione critica
nell'elezione diretta del vicesindaco, che è nella nostra regione
unica rispetto al panorama legislativo nazionale, in quanto anche
le altre Regioni a statuto speciale, comprese le Province di Trento
e Bolzano, pur essendo Regioni a statuto speciale, non hanno
adottato questo tipo di soluzione, convinti che la particolarità
della Valle d'Aosta in senso elettivo del vicesindaco fosse più un
escamotage
, una soluzione che andasse più che per venire
incontro alle esigenze dei cittadini, piuttosto per convenienza dei
partiti che così potevano destreggiarsi meglio nella composizione
dei posti di potere nei nostri comuni, in modo particolare per
cercare di ovviare alle svariate occasioni nel corso delle quali
forze di maggioranza e di opposizione non sono tornate alle urne,
essendo i sindaci più interessati a partecipare alle elezioni
regionali che a concludere il loro mandato. Noi riteniamo che
questa anomalia non rappresenti un interesse preminente dei
cittadini, perché corrisponde a tutt'altro tipo di interessi.
La nostra proposta di riforma però non si limitava solo a
questo, ma riguardava anche altre modifiche di tipo strutturale che
anche nel corso delle audizioni trovavano il consenso da parte dei
vari protagonisti che si sono succeduti nelle varie audizioni, che
praticamente non hanno eccepito più di tanto in merito: mi
riferisco alla nostra proposta di giungere ad una riduzione del
numero dei consiglieri comunali e una maggiore agevolazione
riferita alla composizione delle liste, così come ad un inserimento
in legge di una maggiore competenza nei confronti del consiglio
rispetto ai poteri esercitati dalla giunta. Questi tre ultimi punti
allo scopo di cercare di favorire un particolare interesse da parte
dei cittadini, per invogliarli a partecipare alle competizioni
elettorali. Ora questi punti, che posso anche riassumere... perché
ci sono state delle considerazioni che sono state anche
dattiloscritte, che hanno visto su questi ultimi punti: la
riduzione del numero dei consiglieri e una maggiore previsione di
poteri da parte del consiglio, prevista dalla legge rispetto ai
poteri esercitati dalla giunta... erano stati avallati dal
Presidente del Consorzio degli enti locali, che diceva (cito):
"Considero la riduzione del numero dei consiglieri nei piccoli
comuni una delle possibili soluzioni, avevamo iniziato a lavorarvi
da un punto di vista tecnico nella passata legislatura"
. Il
senso comunque è che sulla riduzione dei consiglieri e sulla
maggiore attribuzione di poteri al consiglio rispetto alla giunta
c'era una condivisione unanime da parte di tutti.
Eccoci qua: abbiamo fatto tutto l'iter, fino all'ultimo abbiamo
cercato di giungere ad una scrittura condivisa di una riforma,
perché intendiamo che sia opportuno giungere attraverso una
riforma... anticipo subito che non consideriamo la proposta di
legge della maggioranza una vera riforma, lo abbiamo già anticipato
nelle scorse settimane, colgo l'occasione per ripeterlo oggi in
aula: consideriamo la proposta del decreto legge n. 72 un semplice
restyling
della legge esistente, una piccola modifica,
perché diversamente non si potrebbe definire una proposta di legge
che va solo a modificare il numero dei candidati o l'espressione
araba dei numeri. Vi è stata alla fine un'improvvisa accelerazione
anche a livello nazionale, è noto che il codice delle autonomie è
in fase di approvazione e, salvo ritardi dell'ultimo momento,
domani il Consiglio dei ministri dovrebbe varare il cosiddetto
"codice delle autonomie", che dovrebbe dare una sterzata in merito
alle organizzazioni degli enti locali in Italia. Siamo consapevoli
che la nostra Regione ha competenza primaria in questa materia,
siamo tuttavia convinti che riforme strutturali così ampie come
quella che si profila in un contesto
bipartisan
fra
maggioranza e opposizione a livello nazionale e che va nell'ordine
di un taglio drastico del numero dei componenti degli enti che
vanno dalle Comunità montane... ma soprattutto mi riferisco al
numero dei consiglieri e degli assessori, danno veramente dei tagli
drastici, basti pensare che una città come Aosta, se non fosse in
Valle d'Aosta che ha un numero di abitanti tale... il nostro
capoluogo di Regione, vedrebbe, secondo le previsioni del codice
delle autonomie, ridotto il numero dei consiglieri a 15, e così
via. Provate ad immaginare tutti gli altri comuni quale tipo di
riduzione è stata prevista, particolarmente per quanto riguarda il
numero degli assessori e il numero dei componenti l'esecutivo. Noi
allora riteniamo che, di fronte a questa novità di questo codice
delle autonomie, che è immanente e di cui siamo anche consapevoli
che però non abbia un impatto immediato rispetto ad un impiego
nella prossima tornata elettorale, perché anche a livello nazionale
sappiamo che il codice delle autonomie, qualora approvato, avrà una
valenza nelle future tornate, abbiamo trovato con la maggioranza di
questa Assemblea regionale un'intesa in merito alla condivisione
che occorra fermarsi sugli spiriti che sono contenuti nel codice
delle autonomie, in merito alla necessità di valutare dei tagli o
quanto meno delle riduzioni, pur essendo consapevoli che abbiamo
una competenza primaria. Tuttavia vuol dire che in modo
responsabile la maggioranza ha condiviso insieme a noi la necessità
di non fermarsi e arroccarsi su una situazione di chiusura, facendo
appello alle peculiarità delle competenze in materia e pertanto
abbiamo trovato una disponibilità nella maggioranza nell'affrontare
questa materia immediatamente fin dai prossimi giorni, ritornando
tutta la materia nella commissione competente.
È stato anche discusso in modo molto ampio sia in commissione,
sia sugli organi di stampa della questione relativa alla
possibilità che i sindaci che sono giunti al terzo mandato abbiano
la possibilità di candidarsi come vicesindaco e che questa
posizione possa essere considerata legittima per la prossima
legislatura. Su questo punto avevamo presentato in commissione e
anche in una fase successiva delle proposte un po' drastiche,
proponendo un emendamento, che peraltro è stato depositato, che
andava nella direzione di sancire in maniera inequivocabile
ex
lege
l'impossibilità per i sindaci che sono giunti al terzo
mandato di candidarsi semplicemente come vicesindaci. È stato
trovato un accordo con la maggioranza per cui, se non da un punto
di vista legale, almeno c'è un impegno forte e un accordo molto
forte in questo senso affinché venga dato un input di carattere
molto forte, politico, affinché eventuali situazioni di occupazione
surrettizia dell'incarico di sindaco in violazione dell'articolo 30
della legge n. 54 siano considerate deprecabili dalle forze che
hanno condiviso questo principio. Vi è pertanto un impegno da parte
di tutti i partiti che hanno sottoscritto questo accordo, affinché
si eviti nella prossima tornata elettorale... o si perori il fatto
che sia assolutamente deprecabile, o quanto meno sconsigliabile che
i sindaci al terzo mandato possano in qualche modo pensare di
arrivare in una maniera surrettizia alla carica di sindaco.
Concludendo ritengo di poter dire che la nostra era una proposta
di legge che consideravamo di tipo strutturale, proprio perché
abbiamo chiesto alla maggioranza che le proposte di riforma
elettorale debbano essere scritte a più mani e non possano essere
scritte solamente da una parte, questo deve "arrivare" sia a
livello nazionale, sia a livello locale... certamente oggi potevamo
venire qui facendo un esercizio accademico, sostenendo le nostre
ragioni e ottenendo solo una visibilità momentanea, anche asserendo
i nostri principi che non rinneghiamo, perché abbiamo detto che la
situazione del vicesindaco è una situazione che non ci piace.
Sappiamo che le regole del gioco devono essere scritte insieme e
così, quando noi lo abbiamo chiesto alle controparti, abbiamo avuto
e abbiamo ricevuto un'attenzione da parte delle forze di
maggioranza, che hanno accettato e sottoscritto insieme a noi un
impegno molto chiaro, nel senso di andare a scrivere fin dalla
prossima settimana le regole che daranno origine, spero, ad una
vera riforma elettorale a partire dal 2015, che vadano incontro
alle nostre richieste, con particolare riguardo alla necessità di
dare dei tagli al numero dei consiglieri e di vedere come si possa
affrontare nella nostra regione l'argomento del codice delle
autonomie armonizzato con la nostra peculiarità locale. In questo
senso non vogliamo fare "il muro contro muro" e accogliamo i
propositi contenuti all'interno di tale accordo che è stato siglato
fra il PdL e le forze della maggioranza, non ci arrocchiamo in una
logica di contrasto e in questo senso ritiriamo la nostra proposta
di legge, allo scopo di rivederla secondo quei parametri che ho
appena finito di spiegare.
Président
- La parole au rapporteur de la proposition de
loi n° 52, le Conseiller Bertin.
Bertin (VdAV-R)
- Siamo sorpresi da questo cambiamento di
scenario, ci eravamo preparati a tale adunanza del Consiglio con
uno scenario ben diverso, in giornata a quanto pare "la politica
dei corridoi" ha trovato un accordo fra la maggioranza e il PdL, un
accordo politico del quale prendiamo atto. Evidentemente la
situazione è cambiata, notiamo che il principio di allargare il più
possibile il confronto alle forze politiche in realtà si limita
solo a PdL, segno evidente di un indirizzo che si sta prendendo, un
accordo fra l'Union e il PdL in vista, immagino, non soltanto della
riforma elettorale, ma un più ampio accordo che prevederà anche
qualcos'altro, ne prendiamo atto e vedremo le conseguenze immagino
a breve.
All'inizio di questa legislatura da piu parti (tra le quali
anche it Presidente del CELVA) si era sollecitata una presa in
esame da parte del Consiglio regionale della legge sull'elezione
diretta del sindaco, del vicesindaco e del consiglio comunale. In
effetti, si riteneva necessaria, alla luce di alcuni limiti che si
sono progressivamente manifestati dopo l'entrata in vigore di
questo sistema, ormai quasi 15 anni fa, una revisione di tale
legge. In particolar modo in questi anni si è constatato,
nonostante una crescita di funzioni e di disponibilità finanziarie
delle amministrazioni comunali, un calo vistoso e preoccupante
della partecipazione. In primo luogo alle elezioni comunali votano
sempre meno persone; ad ogni tornata elettorale si registra una
diminuzione del numero dei votanti, segno evidente di un
disinteresse degli elettori rispetto alla gestione di quello che
dovrebbe essere l'ente più vicino ai cittadini. In secondo luogo,
la competizione elettorale fra liste è drasticamente diminuita, un
calo progressivo della partecipazione alla competizione elettorale
al punto che alle ultime elezioni comunali in un numero
significativo di comuni, anche di medie dimensioni, si è presentata
una sola lista, con il risultato che in 19 comuni, vale a dire nel
25 per cento circa dei comuni valdostani, non è presente
attualmente una minoranza in consiglio comunale. L'opposizione è
fondamentale per il buon funzionamento di un'istituzione elettiva,
non può essere vista come un freno all'azione della maggioranza. È
un ruolo importante anche per chi governa, per correggere eventuali
errori e suggerire modi diversi di agire. Riprendendo un monito di
Alexis de Tocqueville, riferito alla democrazia americana di due
secoli fa, dobbiamo ricordarci che:
"le plus grand danger des
républiques démocratiques vient de l'omnipotence de la
majorité"
. L'assenza di una minoranza è un impoverimento e un
rischio per tutti.
All'ultima competizione elettorale amministrativa in Valle
d'Aosta si è registrata mediamente la presenza di meno di due liste
per comune. Il gioco democratico, ossia la possibilità di scelta e
di confronto fra diversi schieramenti e persone, è quindi
seriamente in crisi. L'elezione diretta del sindaco e del
vicesindaco, introdotta nel 1995, impedisce che si producano dei
cambi di maggioranza nel corso della legislatura attribuendo così
maggiore stabilità agli esecutivi. Per quanto riguarda il Comune di
Aosta, questo ha giustamente posto fine a lunghi periodi di
instabilità. Il rimedio però ha avuto come conseguenza generale un
aumento rispetto al passato dei casi di scioglimento anticipato dei
consigli e quindi un maggiore ricorso a nuove elezioni.
Nei comuni si è rafforzata la stabilità dell'esecutivo che,
evidentemente, sente meno che in passato la necessità di confronto
con il consiglio. A questo si aggiunge un aumento di competenze da
parte della giunta e la progressiva spoliazione dell'assemblea
consiliare. Un deficit di partecipazione dunque che, collegato ad
oggettivo indebolimento del ruolo delle assemblee comunali, rischia
di trasformarsi in un vero e proprio deficit di democrazia. Per
queste e per altre ragioni consideriamo la proposta minimalista
avanzata dalla maggioranza regionale assolutamente inadeguata e per
certi aspetti peggiorativa. Riteniamo al contrario necessaria una
seria riforma di questa materia, utile per apportare al sistema
alcuni correttivi urgenti, oltre che la possibilità di una
significativa sperimentazione di forme avanzate di democrazia
partecipata. A questo proposito, riproponiamo innanzitutto
un'innovazione, voluta gia a suo tempo dal Consiglio regionale nel
lontano 1998, poi rinviata dal Presidente della Commissione di
Coordinamento, per permettere nei Comuni che lo ritengono opportuno
la sostituzione del consiglio comunale con l'assemblea dei
cittadini. È riscontrabile inoltre fra i principali motivi di
disaffezione rispetto alle funzioni consiliari come vi sia
l'esclusione sempre maggiore del consiglio dalla decisione di
tematiche essenziali per la vita del comune. Si reputa pertanto
necessario intervenire in questo senso con un riequilibrio delle
competenze, riportando obbligatoriamente alla decisione del
consiglio materie che attualmente sono assegnate solo in via
eventuale. Al fine di rafforzare il legame fra il cittadino e
l'istituzione locale, si ritiene utile consentire a tutti gli
elettori di presentare un'interrogazione diretta alla giunta
comunale.
Un ulteriore profilo di modifica riguarda le posizioni
dirigenziali nell'ambito del comparto unico regionale, oltre che di
rappresentanti legali e direttori di società partecipate dalla
Regione. In questo caso si introduce un'incompatibilità per le
figure sopracitate per l'elezione a sindaco, vicesindaco e
consigliere comunale.
La proposta in esame riduce ulteriormente il numero dei
sottoscrittori necessari per la presentazione delle liste e nella
stessa logica riequilibra la rappresentanza fra minoranza e
maggioranza, che passa da un rapporto da uno a tre a due
quinti.
In materia di rappresentanza dei generi, la proposta consolida
le condizioni di pari opportunità, obbligando a rispettare una
quota di genere non inferiore al 30 per cento.
In tema di voto di preferenza, si considera opportuno ridurre ad
Aosta la preferenza a soltanto una.
In conclusione, avremmo auspicato su un tema di tale portata un
confronto aperto fra tutte le forze politiche, ma abbiamo purtroppo
constatato che la maggioranza ha deciso diversamente, limitando il
confronto da qui in avanti soltanto ad una forza politica.
Un'occasione persa per la dare alla Valle d'Aosta forme più
avanzate di democrazia e partecipazione. Un peccato. Grazie.
Président
- La parole au rapporteur de la proposition de
loi n° 72, le Conseiller Empereur.
Empereur (UV)
- Merci, M. le Président. Nous prenons acte
que plus les élections communales approchent plus le climat de la
politique est en train de se réchauffer.
Chers collègues, aborder la discussion sur une proposition de
loi concernant un moment fondamental pour les Communes valdôtaines
- tel l'élection du syndic, du vice-syndic et du conseil communal -
impose une prémisse sur la nature et le rôle de cette institution
au sein de notre réalité valdôtaine. L'administration communale
demeure bien l'échelon administratif le plus proche au citoyen;
elle, en raison de cette qualité, est compétente, entre autres, en
matière d'offre des services primaires pour la population. Cela
fait de façon que les collectivités locales, et les Communes
surtout, constituent l'un des éléments capitaux du "système des
autonomies" façonné et concrétisé en Vallée d'Aoste par la loi n°
54 de 1998. C'est en effet, grâce a leur proximité aux gens, grâce
aux fonctions qu'elles remplissent quotidiennement, qui trouve une
large application le principe de subsidiarité parmi les valeurs
inspiratrices du système même. Je crois que par ce rappel l'on
puisse saisir la portée de cette institution, ainsi que son "poids
spécifique" sur l'échiquier administratif de notre Région.
Je crois également que cet aperçu permette de réaliser combien
nous sommes appelés à être responsables et scrupuleux en
intervenant pour modifier des mécanismes ayant trait a ce domaine.
Le premier pas doit être représenté par un interrogatif; si la
politique est appelée à offrir des réponses a des exigences, nous
avons avant tout le devoir de nous poser les questions opportunes;
dans ce cas il importe de se demander quels sont les "ingrédients"
permettant à une administration communale de faire face avec
efficacité à sa mission institutionnelle. Le premier est sans doute
la stabilité: toute interruption de la continuité administrative
dans un organisme député à fournir des services si délicats
pourrait présenter des retombées problématiques. Le deuxième est,
ensuite, la crédibilité dont les administrateurs doivent jouir, en
raison de l'attention que la citoyenneté a vis-à-vis de la
Commune.
La loi actuellement en vigueur, la n° 4 de 1995, avec sa
particularité représentée par l'élection directe non seulement du
syndic, mais également du vice-syndic, de façon à repousser le plus
possible le risque d'élections avant l'échéance naturelle du mandat
dans une commune, a assuré, depuis son entrée en vigueur, et assure
encore de nos jours ces "ingrédients". C'est pour cette raison que
les forces de la majorité - Union Valdôtaine, Stella Alpina et
Fédération Autonomiste - n'avaient pas prévu, dans l'agenda
politique de cette législature, de mettre main à la loi électorale
communale. Un approfondissement de la question a en tout cas été
sollicité et on a manifesté notre disponibilité a y pourvoir au
sein de la I
ère
Commission du Conseil, "Institutions et
autonomie". Cette réflexion a été développée par une confrontation
sereine, mais également soutenue, entre différentes entités: les
forces politiques, leurs organisations territoriales et les
institutions représentatives des collectivités locales. Le Conseil
permanent des collectivités locales à cet égard a manifesté une
appréciation globale pour les dispositions en vigueur. Cet avis est
également soutenu par un sondage réalisé en 2006: le 63 pour cent
des interviewés a reconnu à cette occasion que la loi n° 4 de 1995
a assuré la stabilité dans leur commune, en améliorant aussi la
qualité de l'action administrative. C'est pourquoi les forces de la
majorité concordent sur la validité de cette loi et de ses
particularités, telles l'élection directe des deux positions
constituant le sommet administratif d'une commune.
Cette loi, malgré presque quinze années se soient écoulées de
son approbation, maintient toute son efficacité et son originalité,
cependant l'approfondissement effectué a mis en évidence la
nécessité d'améliorer quelques parties de la loi, en
œuvrant pour des modifications visant tout
particulièrement: à une harmonisation du texte, en perfectionnant
certains passages, dans le but d'une clarté d'interprétation
accrue; à une mise à jour de la loi, par la réception de
dispositions établies récemment par la législation régionale et
nationale; à faciliter les modalités de voix, en prévoyant des
symboles plus grands sur la fiche, ainsi que la possibilité de
voter chez soi pour les invalides; à simplifier l'expression de la
préférence, en permettant l'indication du numéro correspondant au
candidat conseiller que l'on souhaite voter, en ligne avec ce qui
se passe pour l'élection de ce Conseil; à augmenter le pouvoir de
choix du citoyen-électeur, en introduisant la possibilité
d'exprimer jusqu'à un maximum de trois préférences pour les
candidats à la charge de conseiller communal.
Voilà les aspects fondamentaux de la proposition de loi
présentée avec les collègues Chefs de groupe de la majorité, MM.
Salzone et La Torre, que je remercie pour le travail accompli
ensemble et soumis aujourd'hui à votre attention.
Je tiens aussi à rappeler que cet acte a reçu l'avis favorable
du Conseil permanent des collectivités locales. Avant de conclure,
qu'il me soit permis d'exprimer quelques observations de caractère
général à l'égard du débat sur des thèmes que - en tant que
rapporteur de cette proprosition de loi - je considère importants.
Il s'agit, tout particulièrement, de l'impact et des éventuelles
retombées sur notre organisation régionale du soi-disant "Codice
delle autonomie", qui sera examiné par le Conseil des ministres
dans un bref délai. Il est vrai que notre Région dispose d'une
compétence exclusive dans cette matière, mais il est également hors
de doute que certains choix - tels la réduction du numéro des élus
dans les communes plus petites, par exemple - ne pourront pas nous
voir, côté politique, totalement étrangers.
En ma qualité de rapporteur de majorité, je confirme que le
dialogue ne s'arrête pas et que sur d'autres sujets il sera
possible reprendre la confrontation au sein de la I
ère
Commission, comme mieux explicité dans l'ordre du jour que nous
avons présenté.
Nous croyons, quand même, que cette intervention législative
soit inspirée par responsabilité et conscience, valeurs
essentielles lorsqu'il faut mettre main au fonctionnement d'un
élément institutionnel qui a toujours reçu une attention très
élevée de la part de cette Assemblée. Les Communes, en plus de
toutes les caractéristiques qu'on a dit précédemment, représentent
le milieu où le citoyen, en exerçant son droit au moment du
rendez-vous électoral, interprète le protagoniste de la vie
démocratique de notre société. L'importance de ce rôle et la
necessitée de le renforcer toujours plus doivent constituer le
"phare" duquel chercher la lumière pour être guidés dans ce passage
législatif. Je vous remercie pour votre attention.
Président
- Maintenant j'ouvre la discussion générale sur
les propositions de loi inscrites aux points n° 30 et n° 30.1 à
l'ordre du jour.
La parole au Conseiller Donzel.
Donzel (PD)
- Egregio Presidente, cari colleghi, è chiaro
che un argomento che ha tenuto impegnata una commissione per un
anno circa non è che susciti una grande passione: per un anno ci
siamo visti, le cose che c'erano da dire ce le siamo dette. Ritengo
importante ricordare che già il 18 settembre 2008 la I Commissione,
visto che si era deciso di fare poco e niente, visto che
l'argomento non era così importante, aveva deciso di deliberare
l'audizione del Presidente del Consiglio permanente degli enti
locali, di una delegazione di sindaci di piccoli comuni e del
Comune di Aosta. Le audizioni poi con il Presidente del Consiglio
permanente degli enti locali si sono ripetute, visto che si faceva
solo un piccolo sondaggino per capire come andavano le cose e visto
che il Presidente del Comitato permanente degli enti locali non
aveva molto da fare, lo abbiamo invitato a passare un pomeriggio
con noi e così il 3 ottobre 2008 è ritornato, l'8 gennaio 2009 pure
per fare una chiacchierata di nuovo, tanto per "tenere il punto" su
questo argomento. Così come abbiamo invitato importanti personalità
anche locali che avevano approfondito la discussione su questo
tema: penso al dottor Piero Lucat, che ci fece una dotta e molto
puntuale illustrazione della situazione della legge elettorale in
vigore e delle grandi possibilità che si aprivano. Ovviamente lui
dal punto di vista tecnico non aveva dato preferenza per alcuna
possibilità che veniva data, ma davvero ci offrì uno scenario molto
ampio per intervenire nel merito. Questo lo diciamo per completare
il quadro presentato dal Presidente della I Commissione
sull'attività della commissione, un anno di lavoro in cui è vero
non si era detto subito:
"qui si fa la grande riforma della
legge elettorale"
, riconosco questo per correttezza al
Capogruppo dell'Union Valdôtaine, che mai si era sbilanciato a dire
"mettiamo mano"
, ce ne mancherebbe! Si erano però davvero
condivisi una serie di principi in I Commissione, che oggi per la
prima volta vengono rotti da un ordine del giorno che vedo firmato
da una parte legittimamente, senza che gli altri fossero al
corrente di questo ordine del giorno, senza che gli altri fossero
invitati neanche a prenderne conoscenza.
Si era condiviso che leggi di carattere costituzionale o leggi
elettorali avessero un più ampio schieramento possibile di persone
intorno, che si cercasse la condivisione di tutte le forze
politiche e questo è stato fatto su tantissimi provvedimenti di
legge; non si capisce perché in un pomeriggio si buttano nel
cestino due anni di lavoro, si manda all'aria tutto. Non capisco
davvero questo atteggiamento: può essere che sia già una
pre-dichiarazione di una scelta politica, ne prenderemo atto nei
prossimi giorni, però non riusciamo a capire e certamente non
verremo meno alla nostra correttezza politica di quando abbiamo
tenuto in piedi il numero legale della commissione mentre qualcuno
non c'era, ossia noi continueremo a fare la politica, come ci ha
detto il Presidente della Repubblica, Napolitano, in una società in
cui c'è il degrado della politica, quindi tranquilli, sereni,
accettare anche i colpi bassi che ti arrivano all'improvviso...
questo fa parte della politica, se c'è il giorno che si deve anche
incassare, si incassa e si continua a lavorare con la serietà con
cui si cerca di portare avanti l'interesse generale della
comunità.
Avevamo detto che su queste leggi serviva un'attenzione di tipo
bipartisan
e su questo devo dire, anche se vi tedierò, so
che avete fretta di andare, arrivano già i primi segnali di
stanchezza, ma un anno di lavoro deve pur essere giustificato ai
miei modesti elettori: cosa ho fatto un anno in quella
commissione... Qualcosa allora abbiamo letto nel frattempo e vorrei
ricordare a questo proposito, rispetto a tale tipo di atteggiamento
che veniva spesso deriso:
"ma come si cerca a tutti i costi
l'accordo..."
, ma ci sono delle leggi che obbligatoriamente
impongono l'accordo e fra queste c'è la legge elettorale. In
Italia, quando non lo si è fatto, si sono fatte da parte del
centro-sinistra e del centro-destra delle porcate: infatti vediamo
che il sistema politico italiano è allo sfascio, è in una grave
difficoltà. Nessuno riesce a governare che sia di destra o che sia
di centro-sinistra, con un danno al Paese. Visto che l'autonomia
speciale ci dà la possibilità di essere diversi, allora vediamo di
usarla, vediamo di essere diversi almeno noi da quello che succede
a livello nazionale.
Giovanni Sartori, che fra i suoi incarichi ha quello di essere
insegnante alla Columbia University di New York, scrive:
"Il
popolo che decide in termini di principio maggioritario assoluto è
il più delle volte un corpo che rappresenta il popolo e che
riflette nella sua maggioranza la maggioranza popolare che lo
elegge. Alla fine di questo tragitto resta comunque vero che il
popolo, contabilizzato dal principio maggioritario assoluto, si
divide in una maggioranza che prende tutto e una minoranza che
perde tutto
- è quello che avviene nelle elezioni comunali -
il che consente alla maggioranza, se così vuole, di ridurre la
minoranza all'impotenza, il che non può essere consentito"
. Un
grande studioso negli anni '60, sempre statunitense, Kelsen,
scriveva già:
"se le minoranze non sono tutelate, cade l'ipotesi
di trovare una maggioranza a favore di una nuova opinione, poiché
chi passa dall'opinione di maggioranza a quella di minoranza
cadrebbe istantaneamente nel novero di coloro che non hanno il
diritto di far valere la propria opinione"
. Sartori dice:
"Sarò ancora più drastico: senza rispetto per la libertà di
minoranza non è solo che la prima prova elettorale spartisce una
volta per tutte fra chi è libero e chi non lo è più"
, ossia si
ottiene un fenomeno per cui, fatta un'elezione, non c'è neanche più
bisogno di fare le riunioni, possiamo starcene tutti a casa, chi
vince quel giorno lì fa quello che vuole e se ne va per la sua
strada! Tant'è che questo lo avevamo visto tutti assieme con una
certa drammaticità, ed era da tutti condiviso, guardando cosa
succede nei virtuosi Comuni autonomisti della Valle d'Aosta:
certamente, lo abbiamo detto, dobbiamo ringraziare questi
amministratori, i sindaci fanno miracoli, hanno responsabilità
enormi in territori difficili, eccetera, ma succede che un
consiglio comunale (qui non li cito, perché non è una questione di
singoli) si riunisce 4 volte in un anno, un altro consiglio 4
volte, un altro 3, un altro 3, un altro 4, ancora 4, 4, 4, 4, 4, 4
e qui parlo di consigli comunali di Comuni con 3.000 abitanti, 4
volte l'anno!
Dulcis in fundo
ce n'è uno che si è riunito 2
volte e via, tanto per farsi gli auguri di Natale! Vi è allora un
problema da questo punto di vista. Risulta che l'unica vera
elezione è la prima, tutte quelle che seguono sono destinate a
seguire l'esito di quella iniziale.
Più avanti si dice:
"La prova più sicura per giudicare se un
Paese è veramente libero è il quantum di sicurezza di cui godono le
minoranze. Nelle democrazie l'opposizione è un organo della
sovranità popolare altrettanto vitale quanto il Governo: sopprimere
l'opposizione significa sopprimere la sovranità del popolo"
.
Questo lo dicono i teorici.
Cosa abbiamo allora cercato di fare? Abbiamo studiato questa
problematicità esistente e qui si è creata una confusione
incredibile: il problema non è quello della lista unica, perché se
in un Paese l'insieme delle forze politiche trova un accordo e fa
una lista unica, che problema c'è? C'è la possibilità di presentare
per chi vuole una lista di minoranza, bene, se la presenta, la
presenta, se non la presenta, è che lì si è trovato un accordo, c'è
una strada condivisa. Il problema quindi non è la lista unica: il
problema è porre dei paletti tali che anche laddove vi sia una
volontà precisa, invece di presentare una lista di minoranza, essa
non si possa presentare: questo è il problema! Perché anche nei
comuni dove ci sono due liste e sono tutte e due espressione dello
stesso movimento cosa cambia? Non è che perché ci sono due liste
che abbiamo risolto il problema! Non sono le 2, o le 3, o le 4
liste che cambiano, è consentire a qualcuno che esprime un pensiero
divergente la possibilità di organizzarsi e di costituire una
lista. Questo era il tema in oggetto, non la lista unica, perché
una lista unica che raccoglie il consenso di varie forze politiche
può essere quella che esprime la volontà di quella comunità, ma è
dove c'è una volontà di proporre un'alternativa e non si riesce a
farlo, perché ci sono delle regole che lo impediscono, che la
maggioranza doveva cercare di cogliere nei messaggi che noi in
buona fede abbiamo mandato!
Tra le analisi delle cause avevamo condiviso moltissimi
passaggi, per esempio che non era una questione solo della legge
elettorale, ma chi ha mai detto che il problema della
partecipazione nei comuni era un problema unicamente della legge
elettorale! La I Commissione non ha mai detto queste cose e mi
dispiace, Zucchi, che tu non le abbia ricordate. Abbiamo parlato in
generale di una crisi della politica, di cittadini sfiduciati,
perché leggono la politica come:
"tanto i giochi sono già fatti
prima, qui c'è un blocco di potere"
, tutti ragionamenti che noi
dovevamo smontare e dovevamo rimotivare la gente ad avere fiducia
nelle istituzioni. La prima causa quindi era una caduta della
credibilità della politica che vedevamo come limite, non certo la
legge elettorale. Un problema che abbiamo sempre detto non è della
Valle d'Aosta, ma è un problema generale: è un problema che tocca
tutti, però siamo o non siamo una comunità diversa dagli altri?
Siamo o non siamo noi ancora... non una logica statalista,
eccetera, ma ancora comunità valdostana, quindi capaci di
organizzarci e di fare in modo che i nostri cittadini, come
succedeva nell'antichità quando le città che erroneamente qualcuno
a scuola insegna come le città-Stato della Grecia non erano
città-Stato, ma città-comunità, facevano partecipare tutti alla
vita politica, pensate, addirittura con la rotazione delle cariche.
Man mano che cresceva l'organizzazione statale si espandeva il
potere territoriale, veniva meno questa possibilità, cadevano
queste forme di partecipazione e Roma ne è un esempio clamoroso,
addirittura le cariche erano annuali all'inizio, poi venivano
continuamente riaffidate agli stessi. I consoli facevano il console
7-8 anni di fila, mi viene da pensare ad un ragionamento che farò
dopo sui sindaci e alla fine si arriva all'impero, perché il
giocattolo si rompe, non funziona più.
Avevamo detto che molti dei problemi sono legati non alla legge
elettorale, ma al regolamento dei consigli comunali, qui serviva un
ordine del giorno, su questo tema il Consiglio regionale doveva
fare un ordine del giorno a conclusione di quel lavoro - qui chiamo
in causa la maggioranza - dicendo:
"Consigli comunali, spetta a
voi darvi delle regole interne di democrazia per favorire la
partecipazione, siete voi nella vostra autonomia che lo dovete
fare, noi ve lo suggeriamo"
. Questo era un impegno che potevamo
prendere tutti assieme, questo sì che era un impegno che insieme
avevamo condiviso, che spettava ai Consigli comunali nella loro
autonomia darsi delle regole per costituire dappertutto delle
commissioni che invece in molti consigli non si fanno, convocazioni
più frequenti, eccetera, questo davvero doveva essere un impegno
che partiva da qui, lasciando ad ogni consiglio comunale nella sua
specificità l'adozione di un regolamento che però venisse incontro
a queste esigenze. Arrivavamo quindi solo in coda all'idea che
c'era un problema nella legge elettorale: il problema era la
difficoltà in molte realtà, non nei piccoli comuni, a presentare
liste per coloro che esprimevano una sensibilità minoritaria, che
non c'entra niente con il principio della lista unica. Questo era
il lavoro che si stava cercando di fare e che abbiamo con umiltà
cercato di fare, abbiamo scritto... e devo davvero ringraziare qui
pubblicamente il gruppo degli amici del Partito Democratico, in
particolare Fulvio Centoz, che ha redatto la legge del Partito
Democratico, che non abbiamo mai depositato perché lealmente, a
differenza di altri, abbiamo cercato fino all'ultimo di mettere sul
tavolo un testo che potesse essere fatto a fette, spezzettato,
rigirato, come si doveva fare, per arrivare ad un testo
condiviso.
Qui dà molto fastidio che qualcuno, per avere la sua faccia sui
giornali, un po' di visibilità, sia uscito per primo allo scoperto
con una legge elettorale che contraddiceva molti dei principi della
legge valdostana, tipo quello dell'unità fra sindaco e vicesindaco,
che abbia condizionato anche le altre minoranze in un dibattito che
veniva completamente falsato dai giornali, perché a quel punto
c'era la legge del PdL in campo! Caro presidente di commissione,
poteva anche farla presentare da un suo collega e non farlo lei che
era presidente di una commissione di cui doveva essere arbitro e
adesso glielo posso anche dire, perché dietro tutto questo input,
questa battaglia incredibile, oggi di nuovo per la seconda volta la
ritira! Ma stiamo giocando? Questa è una cosa molto seria e noi
l'abbiamo presa molto sul serio e ci siamo comportati lealmente,
tant'è che si era deciso tutti assieme che la legge del PD non
veniva depositata per arrivare a discutere oggi qui tre proposte di
legge. Lei invece oggi ci dice:
"scusate, ho cambiato idea"
,
ma lei doveva dircelo prima, noi potevamo fare delle altre
valutazioni che oggi non possiamo più fare perché fuori tempo
massimo! È quindi una grande scorrettezza, complimenti alla
maggioranza per aver giocato questo trucchetto, per aver detto:
"non presentare Donzel
- lei Capogruppo si ricorda? -
la
legge del PD, perché qui si discuterà di tre diverse leggi e ognuno
dirà la sua"
. Oggi scopriamo che le leggi sono diventate due e
questa è una scorrettezza; incasso, ma non la mando giù, perché
davvero si era lavorato con onestà e con serietà, perché ritenevamo
che anticipare la riforma elettorale che ci verrà dal livello
nazionale era un segno dell'autenticità, della capacità di questa
Regione di essere di esempio. Potevamo ridurre il numero dei
Consiglieri comunali e così facendo, al momento in cui Calderoli ci
sbatteva quel suo prodotto che non tiene conto della realtà della
Valle d'Aosta, che ovviamente ragiona in termini nazionalistici, un
grande Stato... che da Roma quando sente dire: "tutti questi
Comuni... via tutto, facciamo sparire tutto, riduciamo": chi se ne
importa di una realtà come la nostra, noi dovevamo dire: "noi ci
abbiamo già pensato, noi veniamo prima, noi ci siamo già
autoriformati, questa è l'autonomia della Valle d'Aosta, siamo
stati in grado di darci una legge elettorale al passo con i tempi"
e non che adesso andremo a correre dietro al telefono di Zucchi,
che ci dirà a che punto è la legge a livello nazionale...
"vediamo cosa si può fare, mettiamo un taccone per la Valle
d'Aosta nella legge Calderoli"
? Mi sembra una follia rispetto
alle prerogative della Valle d'Aosta! E guardo soprattutto dalla
sua parte, Empereur, perché era lei in commissione con noi; non ci
saremmo mai aspettati una situazione di questo tipo su una legge
che, ripeto, sarebbe stato corretto da parte della maggioranza
dire:
"guardate, non se ne parla"
, invece alcuni esponenti
della maggioranza dicevano:
"potrebbe arrivare un disegno, tra
un po' arriva, tra un po' arriva..."
adesso ci si dice:
"ormai ci sono le elezioni
...
".
Certo, lo abbiamo
capito, però avete cominciato a dire:
"tra un po' arriva"
già prima dell'estate! Come facevamo a dire:
"prendiamo
posizione"
se questo provvedimento non lo avevamo mai visto?
Che poi nel merito, grandissimo rispetto per queste proposte, per
alcune di esse, ma ci mancherebbe che noi non vogliamo che un
invalido possa votare! Ma certamente! Ma è questa la riforma che
cambia la vita politica della Valle d'Aosta? Ma ci mancherebbe che
scopriamo che c'è un analfabetismo di ritorno in Valle d'Aosta e
vogliamo facilitare l'accesso al voto, utilizzando il numero arabo;
ben venga! Ma non era questo il lavoro di un anno di una
commissione! Sulle tre preferenze... anche qui sarebbe interessante
avere il tempo di rivedere i tanti pareri che sono arrivati, il
Consiglio comunale di Aosta in alcuni degli incontri (questo è agli
atti) non ha detto che era favorevole a cambiare le preferenze? È
solo il Consiglio comunale di Aosta, che rappresenta più di un
quarto degli elettori valdostani...
(interruzione di un consigliere, fuori microfono)
...ci sono gli atti, non tutti nel Consiglio comunale hanno
detto:
"via libera alle tre preferenze"
, poi nel tempo
possono anche aver cambiato idea, ma non eravamo partiti da li?
Come dire, non è che sulle tre preferenze vi fosse
quell'entusiasmo... guardate che non è che mi spaventano le tre
preferenze, io sono convinto che si può lottizzare con una
preferenza, una preferenza può far danni quanto le tre preferenze,
può essere utilizzata per correre a livello personale. Il
meccanismo delle preferenze ha le sue distorsioni e una, due o tre
non è quello che cambia, ma per dire che anche su questo ci poteva
essere un approccio di tipo completamente diverso in tempi e in
modi diversi. Quanto all'ordine del giorno, non so se devo
intervenire adesso o se vi sia uno spazio a parte?
Presidente
- L'ordine del giorno sarà discusso prima di
passare alla votazione articolo per articolo della proposta di
legge.
Donzel (PD)
- C'è spazio dopo allora. Questo per dire che
chiaramente c'è da parte nostra una grande amarezza rispetto a tale
legge, che non ci vede di per sé contrari nel merito, ma è stata la
fuga dai veri problemi che avevano posto che ci trova contrari.
Vorrei capire cosa fa il PD su questa legge? Ma perché votiamo per
caso contro il fatto che si può andare a casa di un invalido e
farlo votare? Pensate forse che votiamo contro una cosa di questo
tipo? Ma neanche per idea! Pensate che votiamo contro il fatto che
si possa scrivere la preferenza con il numero?
Quello a cui siamo contro è quello che non c'è qui oggi in
quest'aula: oggi qui doveva esserci un lavoro che poteva essere
condiviso da tutti e non capisco perché nella non condivisione un
ordine del giorno condiviso con il PdL? Con chi almeno sui
giornali, ma adesso scopriamo che era una finta, si è battuto
contro il vicesindaco? Andate a far firmare l'ordine del giorno a
chi voleva togliervi il vicesindaco?
(
interruzione del Presidente della Regione, fuori
microfono)
...
ma certo che lo leggo e lì è scritto che il
vicesindaco c'è ed è eletto direttamente insieme al sindaco, quindi
non si tocca quel sistema. So leggere gli ordini del giorno! Questa
cosa quindi è assolutamente incomprensibile!
Président
- La parole au Vice-président Chatrian.
Chatrian (VdAV-R)
- Grazie, Presidente. Per fare qualche
considerazione. Il collega Bertin ha bene espresso la nostra
proposta, quindi due considerazioni di ordine politico.
Indubbiamente le posizioni sono diverse in quanto da una parte la
maggioranza auspicava di non portare delle grandi modifiche, quindi
l'interesse era quello di non andare a riformare questo impianto,
che ha portato dei suoi frutti, ma che è perfettibile e può essere
modificato, integrato, quindi è legittimo...
Faccio parte della I Commissione, vi ho partecipato quando era
in discussione la legge sulla montagna e l'approccio è stato
diverso, forse perché c'erano delle volontà diverse, quindi il
nostro gruppo prende atto delle volontà politiche che sono quelle
di non modificare o modificare in parte la legge elettorale. È
stato detto dal Presidente della I Commissione e dal Capogruppo
dell'Union, non è una ristrutturazione, ma è una modifica.
La nostra probabilmente aveva o avrebbe voluto avere un peso
diverso proprio per il fatto che ci siamo calati... per quello che
possiamo conoscere, per quello che è il nostro percorso, non voglio
oggi dare nessuna lezione di democrazia, forse non ne ho le
competenze, ma, conoscendo la situazione dei 74 comuni valdostani
dal più piccolo con 100 abitanti al Comune di Aosta, avevamo
cercato di focalizzare 4 o 5 principi importanti per modificare
l'impianto. Ecco le due posizioni diverse rispetto alla posizione
della maggioranza, posizione di cui oggi non eravamo a conoscenza
(siamo venuti a conoscenza recentemente di questo ordine del giorno
che tratteremo successivamente, quindi non mi ci soffermo adesso).
Mi soffermo invece sulla nostra proposta e sulle motivazioni che ci
hanno portato nel mese di luglio a presentarla, perché siamo
preoccupati a livello territoriale e comunale. Uno dei punti per
noi importanti era quello di compensazione fra maggioranza e
opposizione, di riequilibrio nel momento in cui i cittadini vanno a
dare il loro consenso, legittimano un governo, una giunta o un
consiglio comunale, ci sembrava corretto e dignitoso, per il Paese,
equilibrare in base al consenso i numeri, le volontà dei cittadini,
quindi con degli scarti minimi equilibrare quel peso in consiglio:
13 consiglieri comunali con un sindaco e un vicesindaco, 15 magari
equilibrare visto il consenso, sempre dando dei premi di
maggioranza, un 9 a 6 in consiglio comunale ci sembrava creare le
condizioni per far partecipare di più in consiglio sia
l'opposizione che la maggioranza, ma soprattutto la
collettività.
Per quanto riguarda le preferenze, qui il percorso è diverso: è
inverso a quello presentato dalla maggioranza... due posizioni...
la vecchia legge ci dava la possibilità di due preferenze, la
nostra intenzione era quella di mantenere le due preferenze nei 73
comuni sotto i 5.000 abitanti e andare sull'unica preferenza nel
comune di Aosta, perché? Motivazioni da noi già espresse nel 2007
in occasione del referendum: per continuità e per credibilità e non
solo, abbiamo già dato le nostre motivazioni.
Passaggio più delicato: autonomia dei comuni, nello stesso
tempo, vista la situazione, ci sembrava importante inserire in
norma, maggiori competenze al consiglio, forse proprio per creare
le condizioni ai consigli piccoli e meno piccoli di convocazione
quanto meno quelle 5, 6, 8 volte durante l'anno; quindi, perché
no?, andiamo oltre, mettiamolo in legge, diamo più peso al
dibattito della comunità. Forse poi si potrà tornare nuovamente
indietro, la nostra idea era quella: diamo di nuovo dignità ai
consigli comunali e vi assicuro che non è un problema dei piccoli
comuni, è un problema indistintamente dei medi comuni, dei piccoli,
dei grandi. Dipende indubbiamente dal sindaco, dal vicesindaco,
dalla giunta, dalla maggioranza e dal consiglio, quindi non è che
c'è il comune più bravo e il comune meno bravo. In questo momento,
a nostro avviso, può essere importante un inserimento in legge.
Un altro punto a noi caro era quello delle pari opportunità
anche a livello di consiglio comunale e di giunta, tutte cose che
alla maggioranza, da come ho capito al momento, non interessano,
perché è stata una riforma minimale, toccando qualche comma e
qualche articolo e queste nostre idee le abbiamo esplicitate nel
nostro documento, presentato nel mese di luglio. Anche su questo
vorrei fare alcune considerazioni, in quanto abbiamo aspettato in I
Commissione, i colleghi Alberto e Roberto hanno aspettato altre
proposte che non sono venute probabilmente perché le intenzioni
erano altre.
Oggi quindi portiamo la nostra proposta in Consiglio,
determinati, perché crediamo che queste modifiche avrebbero potuto
dare un
élan
diverso alle nostre piccole, medie e grandi
comunità, partendo sempre dal presupposto che sono solo strumenti e
in quanto tali si possono modificare, integrare ed eventualmente
invertire. Non abbiamo quindi nessuna presunzione, ma forse si
poteva muovere un po' la classifica per creare quella volontà di
fare politica, quella volontà del confronto reale, vero, del
confronto che si deve fare nelle sedi opportune che sono i consigli
comunali, grandi o piccoli.
Termino, poi affronteremo successivamente l'ordine del giorno,
dicendo che non penso sia il numero dei consiglieri comunali ad
aumentare i costi di un piccolo, medio o grande consiglio. Crediamo
invece fermamente che il numero dei consiglieri condivisibile su
questo impianto non sia quello di eliminare nei piccoli e medi
comuni il numero dei consiglieri comunali, non sia quello
assolutamente del costo della spesa corrente, anzi forse questo
potrebbe essere il
leitmotiv
di lavorare per la propria
comunità e forse per il bene delle nuove generazioni.
Président
- S'il n'y a pas d'autres conseillers qui
souhaitent intervenir, je ferme la discussion générale.
La parole au Président de la Région, Rollandin.
Rollandin (UV)
- Grazie, Presidente. Mi è sembrato di
capire che rispetto a quella che è una discussione su due proposte
di legge... tre proposte di legge che sono state presentate e che
si è detto all'inizio vedevano una discussione fatta dopo le
relazioni congiuntamente, in quanto si trattava anche secondo i
distinguo evidenti, di materia relativa alle elezioni comunali.
Ora, su questo c'è stato un lavoro lungo, ripetitivo, non
ripetitivo, con argomentazioni diverse, con dei tempi scelti dalla
commissione come sovente succede, non è la prima e non sarà
l'ultima, come non è la prima volta che su un progetto di legge si
decide di rinviare, la stessa legge sulla montagna è stata rinviata
due volte, si è detto:
"rivediamo"
, non c'è stato alcun
problema sotto questo profilo.
Due osservazioni di fondo. All'elezione dei consigli comunali ci
si arriva con una certa preparazione, sicuramente. La discussione
che è stata fatta e che riassume le preoccupazioni di tutti - credo
di riprendere la preoccupazione, ripeto, di tutte le espressioni
che ci sono state - era come fare in modo che i comuni si sentano
più rappresentati nell'ambito dell'elezione che avviene attraverso
i cittadini, ossia i consigli comunali, i rispettivi organi siano
meglio rappresentativi della volontà popolare, su questo credo vi
sia un dibattito aperto. Diverso è il discorso di dire:
"qual è
la modalità migliore per far sì che vi sia una proporzione fra
eletti ed elettori?"
. Questo è un dibattito che ha un suo
significato parziale nell'ambito del possibile dibattito che ne
consegue, perché io posso fare un consiglio comunale di 6 persone,
di 12 o di 3 e avere un dibattito quasi nullo, nullo, o fare le
riunioni del consiglio comunale che sono non fissate per legge, c'è
il minimo che riguarda la presentazione del bilancio, dopodiché
ognuno si organizza come vuole. Non c'è la possibilità di obbligare
nessuno a riunirsi: se uno vuole riunirsi 4 volte, si riunisce 4
volte, se uno vuole riunirsi 6 volte, lo fa, ma questo
indipendentemente dal fatto che cambiamo le regole, perché non si
potrà mai obbligare qualcuno a riunirsi. Il problema allora è
quello di dire: l'espressione della volontà popolare, che per la
maggioranza è stata quella di mantenere l'impianto di una legge che
vede sindaco e vicesindaco con una certa organizzazione, con delle
modifiche che non sono state accampate come grande riforma, ma sono
state presentate come dei correttivi ad una legge il cui impianto
si ritiene, prima di una riconsiderazione che può esserci, ancora
valido, tenendo conto che le elezioni sono a maggio; questo è il
discorso di base.
Sono state dette oggi una serie di indicazioni sulle preferenze,
ma non dimentichiamo che sulle preferenze c'è stata a livello
nazionale un'inversione, dopo aver detto:
"Signori, le
preferenze non esistono più, facciamo noi questo partito"
, come
si sa, non certo dalle forze di maggioranza regionale, ma l'input è
venuto... la Toscana ha fatto scuola, dopodiché tutti hanno fatto
così... benissimo, le preferenze ce le scegliamo noi, segreterie...
e andava benissimo fino a quando la gente s'è scocciata e ha detto:
"no, vogliamo di nuovo esprimere le preferenze"
, dopodiché
movimenti per le preferenze e tutto quello che ne consegue. Noi
diciamo che ne mettiamo 3, il problema è l'espressione di 3
preferenze; dopo su questo si è imbastito il solito discorso:
"allora se ci sono 3 preferenze chissà cosa succede"
. Non
succede niente, esprimi 3 preferenze! Ne esprimo 2? E cosa cambia
fra 3 e 2? Il fatto di 3 è perché in linea di massima la tendenza
per quello che abbiamo visto come maggioranza è quella di andare
verso 3 preferenze. Perché ad Aosta 1 e negli altri comuni 2? Non
ho capito: per evitare che ad Aosta perché è diverso... da un'altra
parte diciamo che Aosta non è diverso, qui invece per le elezioni è
diverso... sono tutte considerazioni dette in libertà, che si
possono fare tranquillamente e qui possiamo starci delle ore a
discutere su questo.
Il problema di fondo... e non ho capito nemmeno l'irritazione in
merito all'ordine del giorno, sul quale torneremo quando lo
dibattiamo, perché il problema è molto semplice: c'è stata la
necessità di verificare in che termini si apriva un dibattito su
questo tema che arrivava oggi a conclusione, perché, per quanto ci
riguarda, alcune modifiche dovevano essere fatte adesso, perché le
elezioni sono l'anno prossimo, quindi ognuno deve sapersi regolare.
Dall'altra parte c'era una spinta per dire:
"vogliamo che si
arrivi ad una modifica in particolare per alcune parti della
legge"
; sotto questo profilo, c'è stata una dichiarazione di
intenti che poi andremo ad esaminare, ma sul resto...
(interruzione del Consigliere Donzel, fuori
microfono)
...ma questo non esclude la Conferenza dei Capigruppo, è un modo
di organizzarsi giustamente del Consiglio. Quello che voglio dire è
che nel dibattito che stiamo oggi facendo nel merito delle opzioni
credo che bisogna distinguere fra la voglia di arrivare ad una
definizione diversa dei piccoli comuni; anche qui se guardiamo...
qualcuno ha detto:
"abbiamo rinunciato ad essere all'avanguardia
su quelle che sono le modifiche"
, non è questo!
Se andiamo a vedere il codice delle autonomie, i piccoli comuni
sono quelli al di sotto dei 5.000 abitanti, la definizione
all'articolo 27 oggi è questa, quindi capiamo bene che non è
aspettando solo questo che noi... sicuramente il codice delle
autonomie, che va a riformare profondamente non solo i piccoli o i
grandi comuni, ma va a riformare le Province, che non ci
interessano direttamente... va a riformare altri istituti come il
BIM e tutta un'altra serie di organizzazioni, per cui un dibattito
su questo andrà fatto, lo stanno già facendo alcune Regioni e oggi
c'era una riunione dove hanno chiesto una serie di modifiche per il
testo che domani dovrebbe andare in Consiglio dei ministri, ma
questa è una discussione aperta. Cosa ha detto la maggioranza? Ha
detto:
"sul progetto di legge esistente riteniamo di fare alcune
osservazioni che sono contenute nell'ordine del giorno"
e
queste osservazioni sono molto chiare, ovvero non riteniamo che il
sindaco uscente debba trovare degli
escamotages
quali:
"mi metto vicesindaco poi divento sindaco"
, perché c'era
tale presunzione. Questo si vuole chiarire, per dire che non
riteniamo che ci siano i margini per eludere una norma, perché
quello vogliamo che sia.
Sull'altro punto abbiamo detto:
"sul discorso dei piccoli e
medi comuni, o su quella che è una riorganizzazione nel suo insieme
dovremmo fare un dibattito che non può concludersi solo con la
riduzione di A o l'aumento di B"
e questo è il senso. Noi
quindi abbiamo chiesto di poter fare questo approfondimento in
tempi non sospetti, tenendo conto... e vorrei che si sottolineasse
anche un aspetto che forse è sfuggito a qualcuno: che giustamente
non possiamo fare un dibattito su questo, quindi mi sembra che il
dibattito ritorna in commissione, con la possibilità per tutti di
presentare disegni di legge, di rivedere, dando l'opportunità...
esattamente il contrario di quello che qualcuno dice... "non
abbiamo avuto il tempo per farlo". Capisco che si poteva fare, ma
credo che qui ci saranno diverse opzioni, si andrà a fare un
dibattito aperto sulle concezioni con cui vediamo le autonomie
locali per il domani; allora basta la riduzione dei numeri? È
un'opzione... vale, non vale? Discutiamone non solo su quello,
perché riteniamo che le argomentazioni per trovare un modo più
efficace di lavorare debbano essere svolte non solo lì, ma anche
sul discorso amministrativo: su come avviene l'organizzazione
all'interno dei comuni, non solo sulle elezioni.
L'assemblea: qualcuno ha proposto l'assemblea al di sotto dei
300 abitanti, ma cosa vuol dire "l'assemblea"? Noi non riteniamo
che questa sia un'opzione valida, per dire che tale argomento non è
esclusivo, ci sono tanti pareri su questo che non comportano
nessuna preclusione di due concetti sostanziali: la
rappresentatività che, a nostro avviso, ci deve essere e la
governabilità. Se troviamo dei modi più attinenti alla realtà per
modificare questo, benissimo, confrontiamoci e si veda qual è il
modo. Se non basta un anno anche sulla riforma dello Statuto...
siamo stati 10 anni e siamo ancora a riprendere il tema, non è che
nessuno si sia stupito di questo piccolo particolare, eppure siamo
ancora a discutere se e come individuare il percorso. La riforma
delle elezioni per i Comuni non è una cosa banale, perché
giustamente qualcuno ha fatto tutta una serie di enunciazioni di
principio, ma possiamo leggerne 10 di libri che dicono esattamente
il contrario o fanno riferimento... non sul concetto di
democrazia...
(nuova interruzione del Consigliere Donzel, fuori
microfono)
...no, fatto salvo - non vorrei essere frainteso - il concetto
di democrazia, su cui credo che non ci piova - e ci mancherebbe! -,
ma sul discorso della rappresentatività e del come capite che
possiamo inventarci 20 formule! La formula che si dovrà tenere
allora dovrà essere di compromesso, occorre trovare una formula che
sperimentalmente si andrà a verificare, perché qui non c'è nessuno
che possa dire che quella formula funziona. Giustamente c'è chi ha
detto:
"qualcuno si riunisce 4 volte e un altro 20 volte"
,
ma non c'è scritto da nessuna parte, qualcuno lo fa e qualcuno non
lo fa! Non è che con questo quindi qualcuno ha la ricetta per dire
come. Qui qualcuno si inventa, cerca di essere un po' più creativo
e allora si inventa i modi assembleari sotto i 300, come se riunire
l'assemblea dei 300 fosse più democratico che eleggere normalmente
qualcuno che ti rappresenti; questa è una concezione, che però noi,
come maggioranza, abbiamo detto che non approviamo, tant'è che
diciamo che siamo contrari a quella legge. È legittimo che si
faccia il tentativo, e arrivo alla conclusione, di immaginare che
vi sia un percorso nella commissione competente che dia la
possibilità a tutti di riesaminare le opzioni per arrivare, se
possibile, ad una definizione che sia condivisa, di un percorso che
permetta a tutti di lavorare, perché condivido che deve essere
permesso a tutti di trovare un meccanismo, una via che meglio
rappresenti le prerogative della nostra realtà.
Non dico quindi che dobbiamo aspettare il codice delle
autonomie: dico che il codice delle autonomie ci obbligherà a fare
una riflessione anche su dei punti a cui indirettamente siamo
confrontati. Per quanto mi riguarda, credo che le modifiche alla
legge sono delle modifiche di buon senso, poi sulle preferenze
potrà esserci l'opzione 2 sulle 3, ma sul resto sono operazioni di
buon senso che vanno nella direzione di migliorare una legge su cui
riteniamo si debba puntare ancora per andare a votare il 23 maggio
2010. Per il resto credo sia un dibattito aperto, sereno che
riteniamo di poter fare nell'ambito di quella che è un'attenzione,
poi interverremo sull'ordine del giorno per meglio specificare
alcuni punti.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK