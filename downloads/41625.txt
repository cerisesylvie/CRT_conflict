Consiglio Regionale della Valle d'Aosta - Oggetto del Consiglio n. 711 del 12 giugno 2019 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
CONSIGLIO REGIONALE
Costituzione e funzionamento degli organi consiliari
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 711 del 12 giugno 2019 - Resoconto
OGGETTO N. 711/XV - Accettazione delle dimissioni rassegnate
dal Consigliere Claudio Restano dalla carica di Segretario del
Consiglio regionale. Elezione del Consigliere Jean-Claude Daudry
alla carica di Segretario del Consiglio.
Rini (Presidente) -
Colleghi, siamo sempre in
discussione. Vi chiedo scusa, ma abbiamo dovuto riavviare il
sistema. Ci sono richieste di intervento? Siamo sempre sul punto
3.01. Non ci sono altre richieste, colleghi? Se non ci sono altre
richieste... ha chiesto la parola la collega Minelli.
Minelli (RC-AC)
- Sulle dimissioni del collega Restano,
che sono soltanto - lo ricordo - il terzo punto all'ordine del
giorno di questo Consiglio, non intendo esprimere delle
valutazioni, perché sono già state ampiamente analizzate da molti
colleghi questa mattina. Com'era immaginabile, però l'accoglimento
di questo atto formale ha implicato un dibattito politico che ci ha
visti impegnati per quattro ore e sulla nostra posizione il collega
Bertin si è già espresso in modo chiaro. Tuttavia, molti degli
interventi che ci sono stati e che hanno fatto seguito
all'intervento del collega Bertin e che ho ascoltato con attenzione
- e direi anche con un certo stupore - sollecitano una riflessione.
Praticamente tutti oggi hanno parlato e parlano di governabilità e
di stabilità senza distinzione di schieramenti, di partiti, di
movimenti, di posizioni. Bene, anche se questo, a mio avviso, è
quanto meno paradossale. Tutti invocano la stabilità, ma nessuno in
questo periodo ha mosso un dito. Noi abbiamo cercato di fare
qualcosa di concreto presentando una proposta di legge a cui
abbiamo lavorato per mesi nel gruppo interno a Rete Civica,
cercando di arrivare a una sintesi fra visioni anche un po' diverse
e che è stata depositata alla Presidenza del Consiglio.
Come ha ricordato il collega Bertin, in I Commissione si era
concordato di mettere mano al completamento della revisione della
legge elettorale concentrandosi sulla parte riguardante la riforma
istituzionale. Abbiamo deciso di offrire un contributo ai lavori
con una proposta che ha delle linee definite e che sottoponiamo
all'interesse di tutti, su cui siamo disposti a ragionare, ma che
ha dei fondamentali irrinunciabili, come, per esempio, l'elezione
diretta del Presidente della Regione, che è il principale fattore
stabilizzante, perché il Presidente eletto dal popolo non può
essere cambiato nel corso della legislatura. Solo attraverso un
cambiamento radicale completo del sistema elettorale e
istituzionale valdostano è quindi possibile ottenere l'obiettivo
della stabilità oggi così invocata. Un cambiamento che
ragionevolmente, se c'è la volontà, si può fare in due o tre mesi,
in quanto si tratta di una legge ordinaria. Qui il ragionamento
diventa necessariamente politico e riguarda l'opportunità o meno di
sciogliere il Consiglio a solo un anno dalla sua elezione. Non lo
diciamo da oggi, ma da mesi che non siamo favorevoli allo
scioglimento del Consiglio e che, a nostro avviso, l'attività
amministrativa e il lavoro del Consiglio stesso devono proseguire
fintanto che sia approvata la riforma istituzionale. Ovviamente non
per vivacchiare ma per usare le energie che ci sono per affrontare
alcuni temi di rilevante interesse per la comunità e ottenere degli
obiettivi concreti e reali, anche questo è possibile se lo si
vuole. Come ho detto, noi vorremmo anzitutto che fosse affrontato
il nodo della riforma istituzionale, di fare in modo cioè che siano
gli elettori a scegliere direttamente il Presidente, la maggioranza
di legislatura come avviene in tutte le Regioni italiane, sia
quelle amministrate dal centro-sinistra, sia quelle amministrate
dal centro-destra. Una riforma che, oltre a dare stabilità,
produrrebbe due effetti importanti: garantirebbe prima di tutto
trasparenza nei confronti degli elettori, che andrebbero a votare
conoscendo in anticipo chi li governerà e cambierebbe il modo di
fare politica, perché tutti i partiti dovrebbero fare le alleanze
prima del voto, stabilire i programmi, eccetera.
Noi abbiamo la sensazione, anche alla luce delle cose che sono
state dette questa mattina, che anche in questo Consiglio ci possa
essere una maggioranza di Consiglieri favorevoli a questa riforma.
Allora, se è così, facciamola in pochi mesi, a ottobre o a novembre
può essere approvata e con un ampio consenso, mentre si fa questa
legge si possono perseguire degli obiettivi su temi specifici; noi
abbiamo indicato, per esempio, quello sulla norma di attuazione per
l'idroelettrico che riguarda direttamente CVA ed è questo il senso
di una proposta che abbiamo consegnato al Presidente della Regione,
ai Capigruppo di maggioranza e ai gruppi di minoranza che hanno
manifestato o che vorranno manifestare interesse per l'iniziativa.
A questo proposito desidero essere chiara: noi non intendiamo
entrare in maggioranza, non chiediamo dei posti in Giunta o dei
posti di sottogoverno, ma chiediamo di fare delle opere, di
realizzare delle cose fattibili per la comunità alla cui
realizzazione intendiamo, per quanto siamo in grado e per le nostre
competenze, di collaborare entro un anno. Possiamo all'interno del
Consiglio concordare una condivisione di obiettivi concreti e
perseguibili fra l'attuale "maggioranza" e alcuni gruppi di
minoranza per ottenere dei risultati anche importanti e poi andare
a elezioni, certamente, ma sulla base di un sistema radicalmente
nuovo che garantisca questa stabilità amministrativa di cui in
tanti avete parlato.
Ognuno cercherà di vedere in questa proposta ciò che decide di
voler vedere: il puntello, la stampella, il soccorso rosso -
immagino che Franca Rame e Dario Fo questa mattina si saranno
rivoltati nella tomba a sentirsi in qualche modo citati, ma grazie
a Dio non l'ho fatto io - e chi più ne ha ne metta, non è così
checché se ne pensi. Non c'è nessun attaccamento alle poltrone come
prospettato da qualcuno, fuori e dentro di qui, qualcuno che sta
facendo calcoli per tornare o arrivare sugli scranni del Consiglio.
È una proposta che noi riteniamo di buon senso e di alto profilo.
Qualora essa non fosse accolta, sarà inevitabile tornare alle urne,
è certo, ma con la consapevolezza politica che si ricreeranno
situazioni simili a quella attuale. Sarà il ritorno alle urne, a
mio avviso, una sconfitta di tutti noi Consiglieri, di tutto il
Consiglio, perché siamo stati votati non per dilaniarci per dei
posti di potere fra maggioranza e opposizione, ma per fare delle
buone leggi, per assumere dei buoni provvedimenti nell'interesse di
tutta la comunità: questo è il motivo per cui credo di essere stata
eletta. L'anno trascorso è stato per molti versi inconcludente e
questo non giova a nessuno. Possiamo usare proficuamente, se lo
vogliamo, i prossimi mesi per lasciare un segno duraturo di
cambiamento strutturale e se non lo facciamo, lo ripeto, secondo
me, è una sconfitta per tutti. Ciò che la gente non vuole è cadere
dalla padella alla brace, ritrovarsi più o meno con un'elezione a
breve nella stessa situazione di oggi, perché - con tutto il
rispetto per il grosso successo che i colleghi della Lega hanno
riportato alle europee - io non credo che avreste un numero di
eletti tale per cui potreste fare praticamente da soli o con pochi
altri, ma questa è una cosa che non sa nessuno di noi.
Ancora una cosa. Qualcuno ha chiesto - forse il collega Luboz -
se siamo sicuri che con l'elezione diretta del Presidente ci sarà
stabilità di governo, la risposta è sì, è forzatamente così. L'ho
già detto: il Presidente che è eletto direttamente dai cittadini
non si può sostituire e, in caso di sue dimissioni, si torna
automaticamente al voto: questa è la situazione reale. Io non so se
fuori di qui o anche dentro di qui ce l'hanno tutti chiaro. Poi di
certo, collega Luboz, governare bene è un'altra cosa, non basta
avere la stabilità, non bisogna confondere il buon governo con la
stabilità. A quel punto però, con un sistema come quello che viene
proposto, saranno i partiti, saranno i movimenti che dovranno fare
uno sforzo davvero per meritarsi la fiducia dei cittadini per
questa famosa meritocrazia di cui abbiamo parlato, scegliendo di
candidare delle persone capaci, competenti, in grado di governare.
Non sarà semplice fare una cosa di questo tipo, perché le
competenze sono molteplici, è un rovesciamento degli schemi
attuali. Ci si può credere oppure no, secondo noi è possibile, poi
ognuno ovviamente farà le sue valutazioni.
Concludo dicendo che anch'io fuori di qui parlo con la gente.
Evidentemente le persone sono tante, hanno molte idee, ma gli
argomenti poi sono spesso gli stessi, quelli che vengono riportati
a chi ha una carica elettiva. A me chiedono: "ma volete davvero
tornare a votare adesso? Ma non siete capaci lì dentro di trovare
delle soluzioni che ci permettano di sapere che, quando andremo a
votare, chi sarà eletto avrà la possibilità di governare di sicuro?
Non è possibile che rischiamo nuovamente di avere una maggioranza
per sei mesi, e per quanto andremo avanti così?". La nostra
proposta di legge per la riforma istituzionale - io non so se lo
avete capito bene - non è pensata tanto per favorire noi, ma per
garantire alla Valle d'Aosta di avere un governo in grado di andare
avanti, di reggere una legislatura. Poi la gente farà le sue
valutazioni, i cittadini voteranno, premieranno o bocceranno, come,
secondo me, è giusto che sia. Io credo che da questa legislatura i
cittadini valdostani meritino almeno questo.
Presidente -
La parola alla collega Pulz.
Pulz (ADU VDA)
- Buon pomeriggio a tutte e a tutti. Io
finora ho taciuto perché mi capita spesso in quest'aula di restare
proprio senza parole, molto sconcertata, anche un po' incredula che
si possa passare un'intera mattinata a sviolinare a destra e pure a
manca con tutti i realissimi problemi che abbiamo all'ordine del
giorno e soprattutto fuori di qui. Io sono davvero, ve lo confido,
sempre più insofferente rispetto a questo modo di fare politica,
che sono certa non mi apparterrà mai, perché comunque non facciamo
altro che alzare questo ponte levatoio tra la torre d'avorio in cui
ci troviamo seduti e il mondo reale, che infatti pensa di noi e
della politica le peggiori cose.
Nemmeno io ho nulla da dire di fatto sulle dimissioni del
collega Restano e allora intervengo perché? Perché tanto tutti
quanti siete usciti dal tema e allora parlo anche io a ruota
libera, perché ho alcune cose da dire in merito alla legge
elettorale e mi scuso per questa caduta di stile che di solito non
mi appartiene. Vorrei dire che mi sembra almeno che la legge
elettorale regionale deve ancora entrare in vigore, è appena
infatti stata modificata... male, secondo noi - lo abbiamo detto,
ci siamo astenuti -, rispetto all'uguaglianza di genere e alla
rappresentanza democratica, comunque è stata approvata, non è
ancora entrata in vigore e già si vuole di nuovo intervenire.
Questa sembra veramente una bella scusa per, appunto, tirare a
campare e magari questo Governo ha tempo, scusate la malizia per
ogni tanto mi viene... forse consentirà a qualcuno che è al terzo
mandato di continuare a stare seduto dov'è.
Riguardo al premio di maggioranza, noi siamo assolutamente
contrari, lo dico subito, prima che cominci tutto il dibattito che
durerà chissà quanto tempo. Ci sembra un regalo di fatto,
un'ingiustificata sovrarappresentazione consiliare che verrebbe
data alla compagine destinataria del premio, ma soprattutto - è
questo il punto su cui vorrei soffermarmi - è la ricerca della
cosiddetta" governabilità per via legislativa" che ci vede
assolutamente critici, perché gli effetti prodotti anche a livello
nazionale da questa retorica della governabilità sono sotto gli
occhi di tutti. Il ritorno del mito del capo... Max Weber
sottolineava che dietro un capo carismatico si nasconde perlopiù un
despota mascherato, la personalizzazione della politica, la
delegittimazione dei corpi intermedi, dei partiti, il progressivo
deperimento delle assemblee rappresentative e legislative. Il vero
problema, cari colleghi, a me sembra che sia tutto un altro, cioè
il ricambio totale della classe politica, il riconoscimento del
ruolo che hanno e che devono avere ancora i movimenti e i partiti
rispetto ai singoli Consiglieri, che anche qui dentro sembrano
delle mine vaganti senza più riferimenti nel loro partito e
movimento d'origine. Da dove nasce allora questa ingovernabilità
che noi vorremmo in qualche modo sanare? Nasce già dai comitati
elettorali, nasce dal culto dell'uomo forte che dietro di sé che
cosa lascia? Lascia un deserto. La governabilità, quella vera,
quella che a noi piacerebbe esiste nella misura in cui vi siano
forze politiche in grado di rappresentare senza trucchi, fingimenti
e pure seggi regalati, valori, idee e progettualità come diceva la
collega Russo stamattina, di cui ho apprezzato il discorso, la
capacità di dare risposte reali, realissime alle istanze
sociali.
Da parte nostra - lo voglio dire chiaramente a tutti quelli che
in questi giorni ci hanno contattato - noi continueremo a fare
quello che abbiamo fatto in tutto quest'anno, cioè appoggeremo le
proposte intelligenti, utili, che vengano dalla minoranza o dalla
maggioranza poco ci importa purché siano coerenti con ciò che noi
riteniamo giusto, purché siano in linea con il nostro programma.
Continueremo a non avere nessuna paura di votare in perfetta
solitudine, come ci è già capitato di fare quando ci saranno
questioni che vanno contro la nostra coscienza.
In sintesi, a noi sembra di parlare di una pia illusione, perché
la questione della governabilità non si risolve con una legge
elettorale maggioritaria. Facciamo l'esempio del Comune di Aosta. È
stato eletto con un sistema maggioritario, con l'elezione diretta
del vertice, eppure la sua ingovernabilità ci sembra davanti ai
nostri occhi, non possiamo negarla. Questa soluzione di cui si
comincia a discutere oggi e si andrà avanti allo sfinimento allude
a una governabilità che, di fatto, vuole sacrificare la
rappresentanza. Questa rappresentanza non c'è oggi, non c'è stata
negli anni passati nemmeno in Valle d'Aosta, ma non perché i
Governi non siano o non siano stati stabili, ma perché le assemblee
rappresentative che le esprimono non rappresentano più i bisogni
della gente: è su questo che dobbiamo riflettere dopo cinque ore di
niente che abbiamo passato questa mattina. Mi scuso con chi è
intervenuto e ha fatto anche fatica magari a elaborare dei pensieri
sensati, però abbiamo perso una mattinata di lavoro. Quello che è
accaduto recentemente in Francia, noi che definiamo la Francia una
nazione sorella, non ci ha insegnato proprio niente. Lì a un certo
punto che cos'è successo? È successo che la gente ha detto: "
le
Président est
Président de la France, mais pas des
Français
", sono parole durissime che non vorremmo dover sentire
anche qua. La vera scommessa oggi è quella di tornare a essere
rappresentativi dei bisogni reali, non certamente di gonfiare il
consenso per mere esigenze di conservazione del potere. Se mi
permettete, vorrei citarvi un libro e consigliare a chi non lo
avesse ancora letto di farlo al più presto, si intitola:
"Istruzione per diventare fascisti", scritto da Michela Murgia. È
stata una lettura molto edificante, se mi permettete, vi leggo
alcuni passaggi chiave - l'autrice cerca di far capire quanto
fascismo c'è in quelli che si credono antifascisti: questa è la
logica -: "
l'instabilità di governo è il primo difetto della
democrazia. Più le democrazie sono rappresentative di ogni singola
minoranza politica più lento sarà l'agire dell'Esecutivo e questo
sarà percepito dal popolo come un insopportabile immobilismo. Se
però il popolo ci mettesse troppo a capire che la colpa di questa
inefficienza è la lentezza democratica, bisognerà usare ogni
occasione per denigrare il parlamentarismo, specie nella sua forma
proporzionale, e proporre come soluzione di maggiore efficienza il
presidenzialismo. Occorrerà fare leggi elettorali che favoriscano
la concentrazione di voti su singole figure forti per polarizzare
il consenso. Fondamentale sarà ridurre o, meglio, azzerare le
autonomie territoriali, anche con opportune riforme costituzionali
in modo che le decisioni strutturali siano prese in un regime di
confronto assente o ridotto ai minimi termini, diminuire gli spazi
di partecipazione dal basso
". Dice poi: "
È importante
continuare a ripetere che gli organi di negoziazione democratica
sono inutili pastoie burocratiche dove non si decide mai niente. A
forza di sentirselo dire, sarà naturale per chiunque arrivare alla
conclusione che la concentrazione di potere nelle mani di un uomo
forte, che sa quel che serve, sarebbe molto più efficace che far
esprimere continuamente su niente un Paese debole
". Queste sono
le indicazioni per come diventare fascisti, ma siccome noi
antifascisti vogliamo esserlo sul serio e non per finta in
occasione delle cerimonie, stiamo riflettendo a lungo e con molta
intensità su queste questioni. Potrei entrare nel merito, se non vi
stresso troppo, lo farei, se c'è ancora un po' di tempo.
In effetti qua ci sembra che si debba avere ben chiara la
natura, la dimensione dell'elezione diretta del Presidente della
Giunta per misurare l'insieme dei suoi effetti sociali, politici e
istituzionali. Qui infatti non si tratta di fare, per quanto siano
fondamentali - e qui sfondate sempre un garage aperto - solo
discorsi di principio più favorevoli alla centralità dell'organo
esecutivo e di quello legislativo. Bisogna anche capire la crisi di
sistema con cui abbiamo a che fare e quali rimedi siano più
appropriati per affrontarla. Non ho i contorni chiari, perché a me
non è stato riferito niente, del dibattito che è stato rilanciato
in questi giorni dagli esponenti di Rete Civica, quindi non so
esattamente dove vogliano andare a parare, però mi sembra così a
orecchio che rimandi un po' agli anni Novanta, a quando nel 1999 si
propose la modifica dell'articolo 122 della Costituzione,
evidentemente hanno dei collaboratori che ricordano bene quegli
anni e che vivono un po' come se non fossero mai passati. Allora
che cosa si pensò? Si pensò che, per far fronte alla debolezza dei
Governi regionali, poiché i cambi di maggioranza erano molto
frequenti, ci fosse appunto bisogno di un nuovo sistema elettorale,
siamo di nuovo lì: un sistema elettorale che prevedesse l'elezione
diretta del Presidente della Regione sfiduciabile soltanto a costo
di far cadere l'intero Consiglio regionale, questa, come sappiamo
tutti, è la famosa regola del
simul stabunt simul cadent
. La
tesi di fondo era che ciò che i partiti non erano più in grado di
fare attraverso la normale dialettica consiliare, vale a dire
creare maggioranze stabili per garantire continuità al Governo, lo
dovesse fare la legge elettorale. Ecco, se noi guardiamo alla
superficie, non si può in effetti onestamente non ammettere che i
Governi nelle Regioni che hanno scelto questo sistema sono stati
Governi longevi.
Bisogna però poi avere un po' di coraggio di guardare sotto la
superficie, allora il discorso è più lungo e complesso, perché, a
ben vedere, noi scopriamo che il rimedio ha eliminato, sì, uno dei
sintomi principali della malattia, però, di fatto, le condizioni
del paziente si sono poi aggravate, non so se riesco a farmi
capire... che nome ha questa malattia grave di cui tutti siamo
vittime? È la crisi della democrazia rappresentativa su cui sono
stati scritti volumi e volumoni. Mi piace citare soprattutto il
sociologo Crouch, che nel 2000, nel testo "Postdemocrazia",
un'altra lettura edificante per chi come noi si occupa di politica,
diceva che non si tratta di una crisi passeggera, ma si tratta di
una crisi di sistema che è caratterizzata dalla prevalenza del
piano economico su quello politico. Non sono discorsi lontani da
noi, perché, di fatto, finite le elezioni, che sono trasformate
sempre in uno spettacolo controllato da gruppi rivali di
professionisti esperti nelle tecniche di comunicazione e di
persuasione di massa, la politica poi da chi viene decisa? Viene
decisa in privato dallo scambio di favori fra i Governi eletti e le
lobbies
che rappresentano gli interessi economici, così, in
questa nostra società in cui la democrazia rappresentativa è al
tramonto, la gente vive la politica come un corpo estraneo,
lontano, inafferrabile e anche sporco. La reazione a questa crisi è
ambivalente ed è quello che è successo anche in Valle d'Aosta,
dappertutto c'è molto astensionismo, sempre più endemico, l'abbiamo
visto anche nelle recenti elezioni, dall'altro cosa c'è? C'è la
spinta verso una semplificazione del sistema, cioè le stesse forze
politiche che hanno perso credibilità e capacità di rappresentare
gli interessi della società, anche a causa della distanza tra le
promesse che vengono fatte in campagna elettorale ancora iscritte
nella vecchia logica della prevalenza della politica sull'economia
e i risultati pratici dei Governi, sono totalmente subalterni al
dominio dell'economia anche a livello locale.
Allora cosa chiedono queste forze? Chiedono di trasformare i
sistemi elettorali, le minoranze nella società in una stabile
maggioranza. È qui che noi vediamo il pericolo, perché questo
consente per cinque anni di restare a riparo da contestazioni, ma
isolando sempre di più i rappresentanti dai rappresentati, non so
se condividete quest'analisi. Avremo modo di parlarne a lungo visto
che c'è questa proposta di nuova legge elettorale. Volevo però
iniziare a mettere sul campo delle grosse perplessità su cui noi
abbiamo le idee abbastanza chiare già ora e che poi si
trasformeranno questi nostri punti di vista critici in un
contributo che vorremmo dare anche alla commissione quando si
arriverà a parlare - credo molto presto - di governabilità.
Insomma, se noi guardiamo bene, anche negli anni di stabilità dei
Governi regionali, il Paese reale marca la sua distanza dal potere,
però non lo fa sempre imboccando strade sicure, si sono spesso
invocate strade pericolose. Anche qui siamo di fronte a strade
pericolose, perché rischiamo di trovarci di fronte a bolle di
insofferenza nelle quali, tra l'altro, anch'io mi riconosco.
Diciamo io non arrivo ancora al livello del qualunquismo, mentre
queste bolle di insofferenza possono portare di fatto al
qualunquismo.
Ci sono poi frutti ancora più avvelenati: il nazionalismo,
l'invenzione del nemico, un'invenzione che si sta diffondendo molto
anche in Valle d'Aosta, complice la televisione di sicuro, perché
ci sono problematiche che qui noi non abbiamo e che però ci
raggiungono con degli echi che ci sono anche un po' estranei. In
tutto questo discorso le forze della conservazione, cioè gli
autonomisti, cosa fanno? Si trovano di fronte a una forza
nazionalistica che cerca il consenso purtroppo spesso speculando
sulla sofferenza altrui, dei migranti in particolare, non voglio
tediarvi oltre. Ho messo solo sul campo un po' di questioni che
sicuramente torneranno e sulle quali torneremo a riflettere. Mi
scuso ancora per essere andata fuori tema rispetto alla questione
del collega, però le sollecitazioni che l'aula mi ha dato sono
tante e volevo cominciare a dire che noi non vediamo con favore
questo percorso che sta per avviarsi. Se voi però siete convinti
che la soluzione stia in una maggiore governabilità, tanti auguri
alla Valle d'Aosta e, insomma, noi continueremo a lavorare come
abbiamo sempre fatto - lo ribadisco perché ci tengo molto -
sostenendo le proposte che ci sembrano utili e intelligenti e
bocciando le altre senza nessunissimo problema.
Presidente -
Altri? Se non ci sono altri interventi,
colleghi, possiamo passare alla votazione dell'accettazione delle
dimissioni... la parola al collega Gerandin.
Gerandin (MOUV')
- Volevo solo intervenire eventualmente
in replica per non portare via troppo tempo. Ringrazio i colleghi
che sono intervenuti, una breve riflessione più di carattere
politico. Chiederò scusa se magari andrò un po' oltre a un'analisi
più di carattere politico. Sono davvero convinto che in questo
contesto, in questo Consiglio ci sia sempre più necessità di
chiarezza, di lealtà politica, di coerenza negli atti e nelle
parole. Prendo spunto da un passaggio che mi è piaciuto della
collega Russo, che ha detto: "dire sempre la verità", penso sia
davvero giunto il momento di dire sempre la verità. Il 23 gennaio
2019 lei, Presidente Fosson, in risposta al collega Vesan, disse
testuali parole: "
non facciamo campagna acquisti... se siamo in
17 andiamo a casa giorno stesso, non dopo 15-20 giorni di
resistenza
- penso fosse riferito al nostro Governo precedente
-
lo dico come la piaga marcia, non faremo ricerca di voti, noi
siamo qui solo per fare bene
". Un po' di tempo fa le dissi che
se aveva davvero a cuore il bene dei valdostani, lei doveva
rassegnare le dimissioni e aprire una crisi, una crisi che non
obbligatoriamente porterà immediatamente alle elezioni... aprire un
dibattito politico. Non prendere atto in questo momento che non non
ha più i numeri con le dimissioni del collega Restano... se quanto
detto da Rete Civica-
Alliance Citoyenne
corrisponde a
verità, vale a dire che "non saremo mai né nel Governo e non saremo
mai in maggioranza", per l'ennesima volta le ripeto che lei non ha
i numeri!
Tornando a quella che è un po' una mia battaglia, vale a dire
che bisogna avere lealtà politica, coerenza, io davvero la invito
per l'ennesima volta a prendere atto che il bene dei valdostani è
aprire una crisi politica, quella si apre con le sue dimissioni.
Allora io le chiedo il 23 gennaio 2019, tornando al concetto
espresso dalla collega Russo "dire sempre la verità", lei mentiva
sapendo di mentire? Glielo chiedo in tutta sincerità perché, se non
è così, prenda atto di quelle che sono state le sue parole e ne
tragga le debite conseguenze! La collega Morelli ha detto quali
erano le ragioni politiche per cui il collega Restano ha rassegnato
le dimissioni. Io penso che - poi non ha bisogno di un avvocato
difensore - le spiegazioni dal punto di vista amministrativo
politico le abbia date. Ha citato alcuni casi, ma, dal punto di
vista personale, se devo fare un'analisi, io penso che la posizione
del collega Restano sia una posizione coerente per il semplice
fatto che, dopo il risultato di questa maggioranza alle elezioni
europee, che sono tutt'altro... per carità, possiamo dire quello
che vogliamo, ma io dobbiamo dico che, per correttezza, dobbiamo
pure dire che a queste europee hanno partecipato più elettori
rispetto alle precedenti europee in Valle d'Aosta, non c'è stato
proprio quell'abbandono. È risaputo che le europee non hanno mai
una grande affluenza, però indubbiamente è un dato anche questo da
tenere in conto. Abbiamo due strade, collega: quella di fare la
politica dello struzzo, vale a dire: "
tout va bien Madame la
Marquise
" oppure prenderne atto. Io penso che abbia scelto di
prenderne atto e di fare una scelta probabilmente con il suo
pensiero coerente.
Un altro passaggio che ho condiviso sull'intervento della
collega Russo è quando mi pare abbia detto che, se non ci sarà
questo atteggiamento, probabilmente questa Valle d'Aosta imploderà
e senza futuro di rinascita, la penso esattamente così perché una
politica in cui non si tiene conto di quello che è comunque un dato
di fatto, comunque un risultato politico in cui la maggioranza ha
preso il 13,85 percento... io penso che sia davvero prendere in
giro i valdostani. Si tratta, torno a dire, di un risultato
assolutamente negativo, legato anche al fatto che comunque è stata
una campagna in cui vi siete posti come unico baluardo a difesa
dell'autonomia, del particolarismo valdostano. Io penso sia ancora
più grande a seguito di quel risultato la presunzione di essere
depositari esclusivi della volontà e del pensiero degli elettori
valdostani, perché, quando si trova l'
escamotage
per non
andare al voto, penso che sia davvero questa una deriva sovranista
nel senso di dire: "impediamo ai valdostani di esprimersi". Leggo
una frase: "
Maggioranze risicate che si formano e si disfano nel
giro di pochi mesi, forze politiche che si presentano al voto come
alternative e poi si coalizzano tradendo il mandato degli elettori,
personaggi che cambiano casacca in base alle convenienze personali,
azione programmatica e amministrativa bloccata, la Valle d'Aosta
merita di meglio ed è necessario, come avviene in tutte le altre
Regioni, che siano gli elettori a decidere direttamente da chi
farsi governare...
". Tutti sarete convinti che questo
probabilmente sia un comunicato stampa di MOUV' e LEGA, invece io
lo leggo tra le righe e virgolettato: "
scrive in una nota Rete
Civica
". Leggendo questo, ma ve lo dico in tutta sincerità, io
penso che sia un comodo alibi di Rete Civica-
Alliance
Citoyenne
per scusarsi su una scelta prettamente politica, per
cui non ci sono scusanti. Non è dicendo: "chi ha fatto le scelte
precedentemente si è comportato così, noi siamo i paladini, quelli
che vogliono riformare e quant'altro".
Stamattina il collega Sammaritani parlava di riforme da chi non
ha più consenso popolare. Aggiungo anche: "facciamo la tutela del
vecchio sistema, quello da preservare", è un po' questo il
messaggio che sta filtrando: quello del "prendiamo tempo affinché i
valdostani dimentichino". Non voglio andare troppo lungo e rubarvi
troppo tempo.
Il mio ultimo pensiero lo volevo riservare al collega Bertin che
ho apprezzato e con il quale ho fatto un importante percorso
assieme. Collega Bertin, le riconosco una capacità di lettura
politica non comune. È una persona molto preparata, per cui io
glielo dovevo dire, ma devo dirglielo pubblicamente perché lei deve
sapere cosa ne penso: sono assolutamente convinto che con la sua
competenza, la sua esperienza amministrativa, le sue conoscenze lei
non crederà mai nella vita che in un accordo che magari possa
fissare dei contenuti programmatici si possa parlare in un anno di
norma di attuazione dello Statuto in materia di utilizzo delle
acque a scopo idroelettrico, l'ambiente, emergenza climatica,
lavoro, sanità, ferrovie e mobilità. Penso che questo probabilmente
lei lo saprà benissimo, è un programma che neanche in una
legislatura si farà... glielo dico proprio perché la conosco: lei
in questo non ci crederà mai!
Aggiungo anche, legato al discorso della riforma elettorale,
glielo dico proprio... quando dite che è un punto fondamentale...
Le leggo la nota fatta dal Presidente Lavevaz dell'Union Valdôtaine
in data 5 giugno 2019, che dice: "
nessuno ponga una
pregiudiziale, non credo che sia questo il momento vista la
situazione molto delicata e instabile di porre come pregiudiziale
di un ipotetico accordo di governo l'elezione diretta del
Presidente della Giunta, io personalmente non l'accetterei
", e
lo precisa a proposito del dibattito emerso ieri su una possibile
riforma elettorale regionale. Il 5 giugno pertanto le hanno già
detto che non c'era margine, che poi il collega Barocco sia di
avviso diverso ne prendo atto, ma probabilmente sarebbe anche utile
che ci fosse una visione più o meno comune su questo. Cosa ne penso
di questa proposta? Penso che questo accordo... Non state a
scrivere tante cose perché sarà molto difficile che si raggiunga
anche una minima parte delle volontà, che io dico legittimamente
perché sono cose che voi avete negli anni detto, io questo ve lo
riconosco. Quello che non riesco a capire è che delle cose che
vengono dette siano diametralmente opposte a quella che è stata
l'azione dell'amministrazione, della maggioranza attuale con delle
visioni totalmente diverse. Torno a dire, l'unico fine di tutto
questo, io ve lo devo dire perché lo penso, è che l'unica cosa di
certo che verrà accettata è la durata di questo accordo, vale a
dire un anno, per il semplice motivo che il punto centrale di
questo accordo sarà: "troviamo il sistema per allungare il brodo,
troviamo un sistema per andare avanti, l'importante è che non si
superino i due anni e sei mesi e un giorno, altrimenti una bella
fetta di quelli... entrerebbe in vigore il limite dei tre mandati,
per cui avremmo che sedie comode e occupate in questo momento...",
non ne abbia a male Presidente Rini, ma anche da Assessori, vedi
l'Assessore Chatrian, oppure dalla Capogruppo Morelli e anche da
lei collega Bertin... probabilmente scatterebbe una mannaia dei tre
mandati. L'unica cosa certa che so è che questo accordo, comunque
vada a finire, non durerà mai più di due anni, sei mesi e un
giorno, la data di inizio della legislatura... perché comunque
quella sarà la data in cui probabilmente qualcuno per altri
motivi...
Presidente -
La parola al collega Daudry.
Daudry (AV)
- Il est évident qu'il s'agit d'un débat
long, on s'est réunis ce matin pour parler des démissions du
collègue Restano et nous sommes encore ici, évidemment il était
facile de le prévoir que la discussion saurait aller même dans
d'autres directions... nous le disons car, si on a eu l'occasion de
lire le communiqué de presse pendant ces jours, de voir ce qui
s'est passé sur les réseaux sociaux... je crois que tous avions la
sensation exacte de ce qu'il se serait passé aujourd'hui dans cette
salle. Il est évident que d'un acte qui est tout politique...
l'objectif c'était bien évidemment celui de conduire une attaque
même pas trop cachée au Gouvernement Fosson.
Collègue Restano, j'ai seulement une chose à dire sur votre
démission: il est vrai que, quand ce Gouvernement a pris sa
naissance, il y avait des personnes qui à l'intérieur de cet accord
ont siglé même un accord politique et d'autres qui ont décidé de
participer à un Gouvernement du point de vue technique, mais je
dois même dire que j'étais un de ces autonomistes, le quinzième,
qui avait vraiment espéré que cette fois c'était vraiment
l'occasion pour aller de l'avant, pour mettre en cachette, pour
oublier tout ce qui s'était passé pendant les années auparavant et
pour commencer avec un accord qu'en première battue n'était pas
exclusivement politique, pour bâtir un parcours politique pour
porter les forces autonomistes au-delà des difficultés qui sont
connues.
Nous l'avons espéré, je n'étais pas le seul, malheureusement la
direction a été une autre et, au lieu de se pencher s'il y a des
motivations personnelles ou politiques, nous croyons qu'on doit
faire une analyse la plus complète et, pour respect aux événements
qui se sont passés et aux analyses qui ont été portées de l'avant
ce matin, nous croyons qu'un volet important a été oublié, et c'est
un principe. Nous croyons qu'on doit partir des principes pour
comprendre ce qui se passe. Un principe des forces autonomistes
c'était: "ni droite, ni gauche" et c'est le moment, jour après
jour, an après an, quand on a commencé les autonomistes à se
définir de centre-droite plutôt que de centre-gauche... à
transformer celle qui était une simple aptitude, c'est-à-dire les
autonomistes s'alliaient ou avec la droite, ou avec la gauche et
nous le disons à tous le membres qui sont aujourd'hui dans cette
salle... nous croyons que, quand on abandonne les principes, jour
après jour il est évident que les problèmes vont croître
et
donc se colloquer au dehors des principes qui ont été la souche de
la politique autonomiste, la force d'être autonomistes ne peut que
porter à des problèmes.
L'analisi ovviamente ha toccato anche le elezioni europee ma non
poteva essere altrimenti, le elezioni europee sono state la scusa,
sono state il detonatore per dire: "ma visto che il risultato...",
e comunque questo ha permesso da lì di portare avanti determinate
azioni, per poterle giustificare, per poterle rinforzare com'è
stato detto... ho detto per poter passare questo messaggio, con i
comunicati di tutti, stiamo parlando anche dei nostri... e
l'attività mediatica.
Era quindi evidente che non si potesse pensare che in questa
giornata di dibattito si sarebbe andati anche sull'analisi delle
elezioni europee. Quello che vogliamo rimarcare è che sicuramente
c'è stato il primo, sicuramente noi non siamo tra i primi in
classifica, sicuramente le cose sono andate male, anche qui siamo
usciti da una di quelle che erano le tracce della nostra
tradizione. Io penso a questo punto di poter dire tranquillamente
che la LEGA che si poteva prevedere che avesse espresso un ottimo
risultato per l'ennesima volta si è dimenticata di prendere il
telefono e di chiedere dall'altra parte se ci poteva essere un
lavoro, una convergenza, perché poi alla fine hanno perso tutti, ai
valdostani lo dobbiamo dire, lo dobbiamo rimarcare: hanno perso
tutti i valdostani perché ancora una volta la mancanza di dialogo
ha fatto sì che fossimo senza deputato europeo.
Se andiamo a guardare i risultati delle elezioni europee, ci
rendiamo conto anche che nel nord Italia il maggior numero di
eurodeputati non è espresso dai territori ma sicuramente dalla
città di Milano, quindi quello che portiamo oggi in aula è un
ragionamento ancora più ampio. Vedete, quando si ha la forza
politica, è stato anche in passato, questa è una considerazione più
ampia... l'obiettivo è anche quello di prendersi l'onere, non di
utilizzare le elezioni che ci sono per abbattere il nemico e forse
noi, quando parliamo di derive, vogliamo sottolineare anche questo
aspetto: ci sono degli avversari ma non ci sono dei nemici.
L'obiettivo più importante della Valle d'Aosta non era di vedere
come andavano le elezioni europee per mettere in difficoltà la
Giunta Fosson: era di eleggere un eurodeputato, questo volevamo
rimarcarlo.
Sicuramente vogliamo anche fare un po' di autoanalisi perché
cosa molto corretta dai vostri banchi è stata detta in questa
mattina, noi lo vogliamo dire senza alcuna paura, senza tema di
essere smentiti: stiamo lavorando alla ricostruzione autonomista, i
movimenti, gli eletti, assieme nelle difficoltà che ci sono...
sicuramente chiediamo anche noi a l'Union Valdôtaine di fare un
passo ulteriore in questa direzione, deve approfittare anche lei,
glielo diciamo perché vogliamo che da quest'aula, da questi
microfoni vengano dati ai valdostani i messaggi corretti, che si
dicano le cose come stanno: ci sono delle difficoltà, certe cose
non dovranno più accadere e che si è qui per lavorare assieme, se
ci sono le condizioni. Questo evidentemente è l'altro tema che è
uscito dalla discussione di oggi: se ci sono le condizioni, si può
lavorare, si può andare avanti. Nessuno di noi - e parlo dei
movimenti autonomisti - può permettersi in questo momento di
portare la croce di essere tacciati sempre e solo ed esclusivamente
in ogni occasione come poltronisti, perché, fino a prova contraria,
di poltrone in quest'aula ce ne sono ancora 35, non ce ne sono solo
17, il vero problema per cui dopo tutte queste ore stiamo ancora
dibattendo sulle dimissioni del collega Restano è perché in 17 non
si governa. Questo noi l'abbiamo detto tranquillamente ai
valdostani nei comunicati stampa che questa mattina sono stati
evocati e lo diciamo ricordando anche un comunicato stampa del
novembre 2018 a firma LEGA-MOUV', leggiamo solo il titolo: "
LEGA
Valle d'Aosta e MOUV' aprono un tavolo di consultazione per
proseguire nel cambiamento della Valle d'Aosta
", quando c'è
stata la crisi... oggi ho letto: "avevate dichiarato...", "vi
dimettete subito...". È evidente che le istanze di cambiamento non
sono solo vostre, lo diciamo dal nostro punto di vista, lo spirito
di servizio non è solo vostro, anche noi in un lasso di termine che
definiamo ragionevole vogliamo capire quali sono le proposte,
alcuni gruppi le hanno già portate e altri no, diciamo
tranquillamente a chi ci ascolta, ai valdostani che in un lasso di
tempo ragionevole capiremo se ci sono le condizioni, i temi per
poter andare avanti... non già due settimane prima del Consiglio
sentirsi solo dire: "ah, ma tanto sono attaccati alle poltrone, ma
tanto studieranno qualcosa per...", se ci sono le condizioni per un
cambiamento della Valle d'Aosta per portare avanti dei temi,
abbiamo tutto il legittimo dovere in tempi ragionevoli di lavorare
per valutare se c'è questa possibilità; se non c'è questa
possibilità, chiederemo alle forze autonomiste dei segnali forti e
importanti e affronteremo le elezioni senza alcuna paura.
Anche perché è stato l'ultimo intervento quello che mi ha
preceduto, ho ascoltato con attenzione le parole del collega
Gerandin... ecco, molte citazioni, si è dimenticato forse il
comunicato stampa di oggi, quando parliamo di
ni droite, ni
gauche
, di uno sforzo sapendo che avremmo avuto delle
difficoltà elettorali in questa fase, noi cerchiamo anche nelle
difficoltà di guardare alle cose positive, sicuramente abbiamo
guardato con interesse alle ultime elezioni che ci sono state, nel
vostro gruppo... e con i distinguo che ci sono, e con le
sottolineature che sono state fatte, che sono anche nostre, tutto
ciò che si muove in una ricostituzione corretta, forte ed etica di
un campo autonomista, sicuramente lo guardiamo con molta
attenzione.
Un'ultima osservazione la vogliamo dedicare al dibattito
esterno, alle molte... come dire? osservazioni, critiche e pungoli
che ogni giorno riceviamo, anche qui il momento è complicato,
bisogna avere la forza, la sincerità e l'onestà intellettuale di
distinguere tra quelli che portano delle critiche in una maniera
costruttiva e quelli che portano delle critiche a volte si ha
l'impressione per seguire le mode: ci rivolgiamo soprattutto a
quegli attacchi che arrivano... il cosiddetto "fuoco amico".
Approfittiamo molto umilmente, con molta onestà in questa occasione
anche per sottolineare che questo sforzo deve essere uno sforzo
corale, deve essere uno sforzo che deve essere costruito assieme,
sapendo che la soluzione di continuità o di andare alle elezioni
dovrà essere presa tutti assieme dall'area autonomista e, lo
ripetiamo, senza paura.
Dalle ore 16:25 assume la presidenza il Vicepresidente
Farcoz
.
Farcoz (Président) -
D'autres? La parole à la Présidente
Rini.
Rini (PNV-AC-FV)
- Le parole credo siano dovute. Intanto
torno un po' a bomba al tema che stiamo trattando. Oggi prendiamo
atto delle dimissioni del collega Restano a cui anch'io rivolgo il
mio ringraziamento per questi mesi di lavoro. Colgo anche questa
occasione per portare in quest'aula l'esperienza dell'Ufficio di
Presidenza. Devo dire che insieme ai colleghi dell'Ufficio di
Presidenza abbiamo creato un clima leale, un clima di
collaborazione e un clima che ha saputo andare sempre oltre anche
alle diverse posizioni politiche. Io ringrazio il collega Restano,
così come ringrazio gli altri colleghi che con me fanno parte
dell'Ufficio di Presidenza, perché davvero, dopo le diverse sedute
in quest'aula dove si respira troppo spesso un clima avvelenato,
farebbe bene respirare un po' di più il clima che invece, grazie
anche ai colleghi, abbiamo creato in Ufficio di Presidenza, dove
invece c'è un clima assolutamente costruttivo e propositivo, mi
sembrava quindi doveroso riconoscerlo in questa sede.
Detto questo, due parole sullo scenario, sul panorama politico,
credo che, come dicevo all'inizio, siano doverose, perché le
posizioni vanno spiegate, vanno spiegate al di là delle
boutade
, al di là delle vignette, al di là dell'ironia,
delle prese di posizione che ognuno poi può più o meno
legittimamente portare avanti. Capiamo che viviamo in uno spirito
perenne di campagna elettorale che, a parer mio, non fa bene alla
nostra comunità. Si parlava prima di famiglie divise, purtroppo si
continua però... non è che cambiano probabilmente i soggetti, ma
vuol dire che la volontà di dividere la nostra comunità invece che
unirla intorno a dei progetti che possano dare delle risposte...
voglio sottolineare questo concetto, perché è quello che ci chiede
un po' la gente. Oggi in pausa pranzo ho provato a confrontarmi con
un po' di persone. La stragrande maggioranza, non dei leoni da
tastiera, quelli li lasciamo un attimo
à côté
perché credo
che tutti noi perdiamo un po' troppo tempo dietro i soliti noti che
dietro a una tastiera si sentono particolarmente forti, io parlo
delle persone normali. Più volte in quest'aula abbiamo parlato del
cosiddetto "mondo", per esempio, delle partite Iva, ecco,
confrontiamoci con loro. Queste persone ogni mese fanno fatica ad
arrivare, scusate il gioco di parole, a fine mese, hanno le tasse,
il commercialista, girano da un ufficio all'altro e poco gliene
frega delle beghe e di quello che sentono uscire da questo
Consiglio regionale e questo è il più grande fallimento di ognuno
di noi, ognuno si prenda le proprie responsabilità e tutti e 35 ne
abbiamo.
Quello che mi preme dire oggi è riprendere un po' quello che ha
detto la collega Nasso e che, devo dire, ho condiviso, ha fatto una
domanda molto semplice, ha chiesto: "cos'è cambiato?". Vi devo dire
che io stessa, e davvero vi chiederei - chiedo soprattutto a chi ci
segue e a chi ci ascolta - di uscire un attimo dall'ottica della
campagna elettorale e tornare nel mondo reale. Cos'è cambiato me lo
sono chiesta io stessa guardandomi allo specchio. Cos'è cambiato
dal 10 dicembre 2018, ovvero da quel giorno in cui abbiamo dato il
via a questo progetto? Torno per l'ennesima volta a ricordare che è
un progetto a cui- e parlo come Front Valdôtain - non abbiamo
aderito a livello politico ma a cui abbiamo aderito a livello
amministrativo per portare avanti, insieme a questa squadra di
governo, un programma che potesse dare delle risposte alla nostra
comunità. Da allora non è cambiato nulla. Ci sono state delle
elezioni europee, ha spiegato molto bene chi mi ha preceduto, e non
intendo tediare le persone che ci ascoltano e ritornarci. Tra un
po' ci saranno le elezioni comunali. "Andiamo in fretta a votare,
perché poi dobbiamo prepararci per un'altra campagna elettorale
perché io esigo che dopo le elezioni comunali, qualora cambiasse
leggermente il quadro, si torni a votare anche per le regionali",
ma che ragionamenti sono questi, scusate? Poi noi siamo i primi,
anzi qua mi riallaccio al collega Gerandin: non voglio che diventi
sempre un dibattito fra noi due, ma glielo ho già ricordato una
volta. Con tutta l'educazione dico proprio a lei che mi viene a
parlare di longevità politica: pensi che, quando lei ha iniziato, i
miei genitori si volevano già tanto bene ma non avevano ancora
pensato di mettermi al mondo. Direi che sempre sul nuovo e sul
vecchio in politica veramente non prendiamo queste lezioni, anzi
colgo proprio il suo spunto e le dico un passaggino in più. Cosa è
cambiato? Abbiamo detto nulla. In realtà, è vero, c'è stato un
risultato chiarissimo e mi allaccio a questo risultato. Noi del
Front Valdôtaine, che ci siamo posti sin dall'inizio in un'area
politica di centro moderato che guarda con interesse a destra,
verso il centro-destra, avremmo potuto fare il gioco più antico del
mondo, che è il salto sul carro del vincitore. Visto che ormai da
mesi stiamo portando avanti invece un discorso politico di dialogo
con tutte quelle forze moderate di centro: penso, per esempio,
all'Area Civica, a Fratelli d'Italia, a Forza Italia, all'area che
fa riferimento al Governatore Toti... in un'ottica di riunione di
queste anime e di sensibilità di centro-destra, avremmo potuto
prendere proprio la palla al balzo. Proprio perché, come ha
ricordato il collega Gerandin, io, come altri colleghi, non
possiamo più candidarci, avrei chiesto immediatamente le elezioni
proponendo una bella lista di coalizione e assicurandomi altri
cinque anni qua dentro qualora i valdostani ci avessero dato il
loro consenso, con una bella coalizione unita. L'opportunismo
politico quindi mi avrebbe portata a fare questa scelta.
Io credo che in questo momento ci vada serietà e, come Front
Valdôtain, lo abbiamo detto in maniera molto chiara. Noi avevamo
innanzitutto l'esigenza di mettere in sicurezza la legge elettorale
affinché non ci potesse più essere nessuna sorta di controllo del
voto, ma, così com'è già stato molto bene ricordato, l'impegno era
quello di mettere mano alla legge elettorale anche per quanto
riguarda la stabilità, e noi questo vi chiediamo. Io chiedo anche a
chi fa parte, per esempio, della Lega... io ho parlato con diversi
colleghi, anche Presidenti delle altre Regioni, o componenti
dell'Ufficio di Presidenza e tutti ci dicono: "ma siete matti in
Valle d'Aosta. Avete questa situazione perché non avete l'elezione
diretta del Presidente della Regione". Noi quindi quando ci siamo
presentati nel nostro manifesto d'intenti... uno dei primi punti
che più ci stava a cuore e che ci sta a cuore è proprio quello
dell'elezione diretta del Presidente della Regione. Io mi prendo le
mie responsabilità, non mi sono mai sottratta, ma io credo che la
Valle d'Aosta meriti di più di ciò che ha visto negli ultimi anni.
Credo che tutti insieme, al di là delle appartenenze politiche
diverse, dobbiamo trovare una medicina e, secondo il mio misero
punto di vista, è proprio l'elezione diretta del Presidente della
Regione, affinché ciò che è accaduto negli ultimi anni non si
ripeta più, perché altrimenti ha ragione chi dice che per la gente
non è sicuro una priorità la riforma elettorale, le persone
vogliono delle risposte. Le risposte derivano, cari colleghi, dalla
stabilità politica, altrimenti lo abbiamo visto... credo sia stata
appena ritirata una proposta che dava delle risposte a un settore
come quello del turismo, per esempio. Se non c'è stabilità
politica, come le diamo le risposte? Come lavorano gli Assessori?
In che condizioni sono messi? Io credo quindi che, al di là delle
legittime prese di posizione, che possono fare più o meno presa in
un momento per solleticare l'elettorato e quindi: "ah, siete
attaccati alla poltrona", no, il contrario, perché oggi ci farebbe
molto più comodo giocare un'altra partita e buttarla veramente in
caciara politica e alzare i toni. Sarebbe responsabile tornare oggi
al voto per ridare la stessa identica situazione, per ridare cinque
anni di teatrini in cui chi è più forte o chi è più scaltro - chi è
più scaltro forse - tiene in ostaggio un'intera Regione?
Continuiamo con questo alternarsi di Giunte che non fa bene alla
nostra Regione.
Quello che mi sento di dire davvero è di avere il coraggio di
mettere le mani alle regole del gioco. Quello che stiamo vivendo
non è né un
golpe
, né uno strano passaggio: è semplicemente
l'applicazione delle regole del gioco, di quelle che stanno alla
base della nostra democrazia. Noi siamo stati eletti
democraticamente dai cittadini e oggi siamo chiamati a dare delle
risposte. Se non ci sarà convergenza sulla volontà di cambiare
quelle regole del gioco affinché si possa veramente dare
stabilità... giustamente lì saranno i valdostani a scegliere, come
hanno scelto del resto in passato. Se non c'è la volontà, è ovvio
che l'unica strada percorribile è il ritorno alle urne in tutta
serenità, senza nessun problema. È ovvio però che abbiamo il dovere
di provare a trovare una medicina, la medicina giusta per far
fronte a questa situazione, che è sotto gli occhi di tutti. Con
serietà credo che tutti noi, al di là anche dell'opportunità e
dell'opportunismo che potrebbe derivare dal prendere invece delle
scelte sicuramente più facili da portare avanti, dobbiamo avere il
coraggio e la responsabilità di farci carico del ruolo che i
valdostani ci hanno attribuito dandoci la loro preferenza in
occasione delle elezioni.
Président -
La parole au collègue Nogara.
Nogara (AV)
- Questa mattina abbiamo iniziato alle nove
con il tema, appunto, delle dimissioni del collega Restano. Come ha
detto giustamente il Consigliere Mossa, sembra che, oltre a non
interessare nessuno al di fuori di quest'aula, non interessi molto
neanche all'interno di quest'aula perché abbiamo parlato al 90
percento di tutte le altre cose, soprattutto le elezioni, della
situazione politica. Mi adeguerò anch'io dividendo il mio
intervento in due parti: una parte politica, una parte sulle
votazioni europee, una parte sulle dichiarazioni che sono state
fatte in quest'aula e una parte sulle dimissioni del collega
Restano.
Inizierei con quanto abbiamo sentito nel 90 percento degli
interventi, cominciando dai colleghi Manfrin e Spelgatti. Tra
l'altro, tutti e due sembra che abbiano fatto un corso per
veicolare verso gli altri attacchi offensivi o di cattivo gusto
sempre con un certo rancore, un certo livore, non si capisce
perché. Comunque questa dovrebbe essere un'aula dove ci si
confronta, dove si parla. Ognuno ha le sue idee, ognuno ha le sue
posizioni, ma vedere gente accalorata che quasi ti insulta io non
riesco a concepirlo.
Veniamo ai risultati delle europee, che sono evidenti: ha vinto
la LEGA, ha vinto su tutti. Si è già parlato, tanti hanno parlato
innanzitutto delle preferenze che sono state date al collega
Sammaritani, che non sono proporzionate ai voti della LEGA. Io
vorrei anche dire che questo 37 percento è da calcolare sul 50
percento delle persone, dei valdostani, non è un 37 percento del
100 percento dei valdostani, perciò anche questo risultato non è
così eclatante. Come qualcuno ha già detto, l'astensionismo l'ha
fatta da padrona, vedremo come andranno le cose. È chiaro che la
LEGA ha portato qui in Valle dei personaggi importanti del Governo.
Peccato che adesso non sappiamo che fine abbiano fatto, perché se
non mi sbaglio, il Viceministro Rixi ci aveva promesso di tutto e
di più proprio per queste elezioni. Addirittura l'Assessore
Bertschy aveva fatto una lettera per dire di mettere nero su bianco
su quello che è stato fatto. Il risultato qual è stato? È stato che
nel decreto "sblocca cantieri" qui non si è sbloccato proprio
niente, anzi nelle regioni di confine sono bloccati tutti i lavori,
perciò Etroubles, altri lavori... è tutto fermo. Questa è la parte
che possiamo toccare con mano, che vediamo. Questo è il
risultato.
Ad un certo punto il collega Manfrin ha messo anche di mezzo un
referendum su CVA, mi pare che abbia detto che è stato smentito,
probabilmente lei si deve... perché voi buttate lì delle
affermazioni, delle cose, forse deve andare a sentire la mia
intervista che era stata fatta subito dopo quel Consiglio. Mi era
stato chiesto se si voleva fare, se noi portavamo un referendum:
"certo, noi l'abbiamo previsto nella risoluzione; è chiaro che il
referendum deve essere chiesto da qualcuno, perché sennò il
referendum non lo portiamo noi di nostra iniziativa", questa era
stata la mia risposta. Noi comunque siamo abituati a queste
affermazioni della LEGA, che, in mezzo ai vari discorsi, ci mette
dentro delle non verità. Veniamo però soprattutto a quanto è stato
detto non solo dalla Spelgatti ma di nuovo dal collega Manfrin.
Direi che quando si parla di giochi di palazzo... intanto mi
piacerebbe sapere a che cosa si riferiscono... poi cerchio magico,
gestione del potere e tutte queste cose. Io dico: qui si parla
della Regione Valle d'Aosta, del nostro Consiglio regionale. Io
ieri, o l'altro ieri, o tre giorni fa ho seguito "Report" e mi sono
venuti un po' i brividi a sentire quello che è stato detto in
quella trasmissione sui giochi di palazzo o i cerchi magici che ci
sono all'interno della LEGA. Ho sentito poi che partiranno delle
denunce - ho letto sui giornali oggi, mi sembra - per quello che è
stato detto a "Report". Non è stato detto sui
social
, è
stato detto in una trasmissione seguitissima della RAI. Sono state
dette delle cose importanti e portate delle prove per quanto si è
potuto vedere. Abbiamo visto, appunto, una situazione un po' di
questo Viceministro Rixi, abbiamo sentito di Siri. Oggi sono stati
arrestati altri due collaboratori del capitano, di Salvini, erano
praticamente i consiglieri sull'eolico, sull'idroelettrico, sono
stati arrestati tutti e due, ecco, tutte queste cose qua... Non ho
la passione di parlare di queste cose perché non mi appassionano,
però cerchiamo di essere un po' più tranquilli su questo, perché ce
n'è per tutti mi sembra.
Veniamo poi alla stabilità di cui abbiamo parlato tanto. Tutti
voi ci dite: "qui dovete subito dare le dimissioni". Io vorrei
leggere, perché non vorrei poi dire delle cose che mi vengono
contestate, delle affermazioni dei primi di ottobre 2018 quando,
fate i conti, eravate già in 10. Il Presidente, che mi dispiace che
non ci sia... "
io, come Presidente della Giunta, non comincio a
rassegnare le dimissioni, io la resa non la do. Per far sì che
questo Presidente non sia più Presidente della Giunta è
semplicemente sufficiente che voi facciate una mozione di sfiducia
costruttiva
". Eravate in 10. Alla fine abbiamo dovuto
presentare la mozione di sfiducia costruttiva il 5 dicembre, perché
sennò sareste ancora lì. Sempre nella stessa occasione, e qui ho il
collega Gerandin, che come al solito... adesso non dice più che i
valdostani devono sapere, ma diciamo la verità, allora diciamo la
verità: lei ha fatto due mesi di resistenza. Lei potrebbe entrare
nella resistenza
ad honorem
perché è stato per due mesi -
eravate in quattro mi sembra - a continuare a trovare scuse e a
tirare avanti. Lì non bisognava dare subito le dimissioni, lì no,
perché voi siete nel giusto, qui adesso si sta cercando... perché
qui mi sembra che nessuno abbia detto che si voglia andare a
oltranza: qui si è detto che si stanno facendo delle consultazioni.
Il Consigliere Gerandin ha detto: "non si può però andare avanti
così, questa maggioranza deve riuscire a trovare una coesione,
eventualmente si rafforza, non ho idea di come si possa fare,
oppure nasce una nuova maggioranza". È chiaro ed è la stessa cosa
che in quest'aula si cerca di fare, di condividere certe posizioni,
perché ci sono ancora diverse cose da chiudere per questo governo
di scopo. Siamo poi abituati, collega Gerandin, alle sue lapidarie
affermazioni che comunque nella quasi totalità dei casi non è
azzeccata nemmeno una. Le volevo dire: stia sereno per il
proseguimento, che al più presto cercheremo di accontentarla, così
almeno non dovrà dire che valdostani devono sapere o... diciamo la
verità, su certe cose.
Giustamente poi - è questo il tema della giornata, ma mi sentivo
di fare alcune precisazioni per quello che avevamo sentito - vorrei
parlare delle dimissioni del collega Restano. Il collega Restano ha
esordito questa mattina dicendo che è stata una triste scelta. Io
non so se è stata tanto una triste scelta, perché - probabilmente
glielo ha già ricordato la collega Morelli - lei nella conferenza
stampa ha detto: "
con onore e orgoglio sono contento di aver
fatto cadere questa maggioranza
". Le voglio ricordare che a
ottobre lei aveva firmato un documento dove c'erano scritte queste
cose: "
consci dell'attuale preoccupante situazione politica
regionale caratterizzata da un sostanziale immobilismo dell'azione
amministrativa, che ad oggi impedisce di fornire risposte adeguate
ai tanti problemi che affliggono la nostra comunità, al fine di
costruire un nuovo progetto di governo che possa garantire
stabilità alla nostra regione e permetta di superare l'attuale
imbarazzante e allarmante situazione di stallo...
". Penso che
nessuno le abbia puntato la pistola alla testa per farle firmare il
documento che ha firmato. Scopriamo poi stamattina - ce l'ha detto
la Consigliera Spelgatti e anche il Consigliere Manfrin - che il
vostro era un accordo che era stato fatto con la LEGA...
(interruzione di un Consigliere, fuori microfono)
... sì, un accordo che aveva fatto lei con la LEGA nell'ufficio
della...
(nuova interruzione di un Consigliere, fuori
microfono)
... anche lui, non lo so... comunque l'accordo che era stato
fatto era un accordo, perciò non è che è stata una scelta dovuta
a... era un accordo che era già alla partenza, perciò firmare un
documento del genere... Io sono d'accordo con il collega Distort
quando parlava di fedeltà e di lealtà, sono due cose completamente
diverse, la fedeltà è una cosa, la lealtà è un'altra, questa era
lealtà secondo me, però la lealtà è quando si firma un documento
del genere, o quando si parla con delle persone, questa forse è la
traduzione del fatto che si è detto che c'è stato un tradimento,
per questo motivo ma non per altro, non è niente di personale, però
questo è lampante.
Io ho ascoltato ieri la conferenza stampa che lei ha rilasciato.
Non mi sto a dilungare, perché sono già state dette tante cose di
questa conferenza stampa, ho preso tanti appunti che potrei
snocciolarglieli uno dopo l'altro, ma non è il momento e il caso e
non ci tengo neanche. Ecco, dico solo una cosa però: è vero, noi a
un certo punto con sollievo abbiamo appreso il fatto che lei ha
lasciato la maggioranza, perché eravamo in una situazione di...
qualcuno parla... lei ha detto: "ricatto... quale ricatto?". Non si
sapeva mai quello che lei volesse fare, perché o non c'era, o aveva
un impegno, o c'era una cosa che forse non andava. Allora tutte le
volte ci si rivolgeva al suo collega di movimento e si chiedeva:
"ma c'è qualche problema?". Lavorare in questo modo - io parlo
anche per i miei colleghi di Giunta - non è così facile, perché non
è... E poi c'erano sempre delle assenze strategiche: "io lunedì ci
tengo ad andare a sciare, martedì anche", allora tutto questo
impegno, questa voglia di fare... a me questa cosa qua mi disturba
un pelino, ma ormai sono abbastanza abituato e non mi disturba
ormai più di quel tanto.
L'ultima cosa che vorrei dirle è quello che mi ha stupito: alla
conferenza stampa si è presentato con due Consiglieri comunali, mi
sembra eletti nell'Union, uno mi hanno detto essere del Movimento
Misto di maggioranza e l'altro del Movimento Misto di minoranza.
Ecco, quel che viene fuori è che sembra che siate delle pedine
gestite da un qualcuno che è all'esterno del Consiglio... allora in
Consiglio comunale se si va da una parte o dall'altra, c'è la
pedina; in Consiglio regionale se c'è qualcuno da una parte o
dall'altra, ce la gestisce... Questa è la cosa che, fra tutte le
cose che ha detto, fra tutte le cose che sono state dette, le dico
la verità è quella che mi ha dato più fastidio. Lei poi quasi
subito ha dichiarato che i rapporti sono buoni con tutti, ha
parlato di LEGA, MOUV', Front, eccetera, praticamente alla fine si
parla con tutti, va bene con tutti, ma se ne va dalla maggioranza.
Cosa fa? Un'area di centro-destra moderata. In questo periodo, in
questi tempi si è tanto parlato... non avevo mai sentito parlare di
autonomisti di destra, di sinistra, di centro-destra, di
centro-sinistra, di sopra e sotto, gli autonomisti sono
autonomisti, chi è di centro è di centro, chi è di sinistra è di
sinistra, chi è di destra è di destra. Tante volte, vi dico la
verità, condivido quello che dice Manfrin, che è di destrissima;
qualche volta condivido qualcuno che è di sinistra, ma io sono
autonomista, essere autonomisti è una cosa un po' diversa. Ci sono
poi gli autonomisti come il collega Gerandin, che è un grande
autonomista, che da lui dobbiamo imparare tutte le varie cose,
perché tutte le volte ci fa una lezione su come dobbiamo
comportarci e fare, perché... però, quando è il suo turno, fa un
po' sempre quello che vuole.
Avrei terminato qui il mio intervento. Quanto tutti dicono:
"abbiamo iniziato stamattina, abbiamo perso tempo", tutti hanno
voluto parlare, tutti hanno voluto dire la loro, quindi se quindi
tutti vogliono parlare e tutti vogliono dire la loro, il tempo è
quello che ci vuole. Come la Consigliera Pulz ha usato quasi
mezz'ora per il suo intervento, tutti hanno il diritto di fare loro
intervento e sono abbastanza d'accordo con lei comunque, perché
questa oggi doveva essere una discussione brevissima. Io avrei
ascoltato le motivazioni del collega... solo che poi non è venuto
dalla parte della maggioranza, perché qua sembra sempre che sia la
maggioranza che fa ostruzionismo. Si sono scatenati tutti con le
elezioni europee, una cosa e l'altra... ecco, siamo arrivati a
questo punto qua. Speriamo di finire in fretta questo punto e di
cominciare con il lavoro vero e proprio.
Presidente -
Collega Manfrin, per? Mozione d'ordine?
Prego.
Manfrin (LEGA VDA)
- Siccome molti hanno evocato la
questione del parlare di argomenti che esulino dalle dimissioni del
collega Restano, siccome l'ho detto all'inizio del mio intervento:
l'abbiamo detto nella Conferenza dei Capigruppo, ma evidentemente
non è stato colto, lo ripeto per l'ennesima volta: abbiamo
accettato tutti quanti Capigruppo, per venire incontro a esigenze
dell'ordine del giorno, di limitare il dibattito sulle
comunicazioni del Presidente, che sarebbero state lo spazio
deputato a questo tipo di...
Presidente -
Collega Manfrin, non voglio
interrompere.
Manfrin (LEGA VDA)
- No, lo spiego.
Presidente -
Visto però che sono io in questo momento che
sto gestendo l'aula, entro io nel merito di quello che si può dire
e non si può dire.
Manfrin (LEGA VDA)
- Perfetto.
Presidente -
Visto che fin dalla mattina tutti hanno
toccato tutti i temi, anche le elezioni europee, abbiamo concesso
la libertà del dibattito.
Manfrin (LEGA VDA)
- Lei non era presente nella
Conferenza dei Capigruppo, dov'è stato specificato su mia richiesta
di dire che ci sarebbe stata la possibilità di fare un dibattito
politico sui temi compreso quello delle europee, questa è una cosa
che è stata decisa in Conferenza dei Capigruppo, quindi non è che
si va fuori tema, solo questo.
Presidente -
Esattamente. Nessuno credo si sia lamentato
di questo. Altri? La parola alla collega Minelli.
Minelli (RC-AC)
- Sarò rapidissima. Solo perché dovevo
una precisazione al collega Gerandin che ha letto un pezzo del
comunicato stampa che abbiamo scritto. Si è stupito del fatto che
avessimo presentato anche come temi da affrontare dei macrotemi. Io
vorrei soltanto dire due cose: una, che bisogna leggere tutto e
nella nostra proposta c'è scritto, l'abbiamo consegnata, ma anche
nel comunicato stampa si legge che si dovranno perseguire in questo
tempo di un anno alcuni obiettivi concreti nell'ambito di temi di
grande rilevanza su cui il Consiglio regionale dovrà esprimersi.
Non abbiamo di certo la pretesa e l'ingenuità, benché io sia ancora
piuttosto ingenua, di pensare di affrontare dei temi come questi
nell'arco di un anno. Quello che non viene capito, ma non mi
stupisco, è che qui si tratta di fare uno sforzo per comprendere
che c'è un atteggiamento diverso. Ci è stato detto: "confermate,
dite la verità", "non entrate in maggioranza". Sono le cose che
abbiamo detto e queste sono. Qui si tratta di pensare a dei
paradigmi diversi per uscire da una situazione. Sono stati
proposti, verranno accettati? No? pazienza. Il tentativo c'è e se
non si andrà in questa direzione ci rimetteremo non noi che siamo
qui, ma ci rimetterà la Valle d'Aosta. Sul fatto di confermare le
cose che sono state dette, sulla sincerità di quello che abbiamo
esplicitato io, collega Gerandin, la conforto, perché le cose sono
esattamente così.
Président -
D'autres? S'il n'y a pas d'autres
interventions, je ferme la discussion générale. La discussion
générale est fermée. La parole à l'Assesseur Certan.
Certan (AV)
- Fra i tanti temi trattati oggi avrei
individuato quattro punti sui quali mi piacerebbe intervenire. La
scorsa legislatura - e questo inizio non è da meno - è stata
caratterizzata da cambi continui di Giunte a cui, devo dire, sì, è
vero, in tanti abbiamo contribuito. Per porre rimedio a questo
aspetto, che è abbastanza ingessante per l'amministrazione, siamo
arrivati a concludere che è necessaria una legge elettorale più
solida, una legge elettorale che garantisca governabilità,
altrimenti si cambia per cambiare. Credo che sia questa serietà nel
lavorare per una legislatura concreta che ci chiedono i cittadini
fuori dall'aula, fuori, nella vita quotidiana, ci dicono: "lavorate
invece di continuare a discutere spesso a vuoto, o spesso in modo
strumentale", non di cambiare ogni sei mesi rappresentatività.
Detto questo, un altro punto sul quale mi piacerebbe soffermarmi
è l'analisi delle europee. Condivido alcune analisi che sono state
fatte, però vorrei portare un'altra visione. Sicuramente non
possiamo dire che in questo momento la LEGA non stia andando,
direi, a gonfie vele, in tutte le regioni, in tutte le
circoscrizioni ci sono stati risultati in effetti chiarissimi, ma
le regionali ci sono state lo scorso anno. Il fatto di voler sempre
confondere o mischiare regionali, europee e altre elezioni credo
che non sia opportuno. Quest'anno c'erano le europee con le regole,
con i criteri, con le modalità di elezione, anche le candidature
sono completamente diverse. Se a ogni elezione - credo che anche la
Presidente Rini l'abbia trattato - mettiamo in discussione le
altre, quando sappiamo che le regole con le quali si concorre alle
diverse elezioni sono diverse, che senso ha che ci siano ancora
allora elezioni diverse? Facciamone una sola. Capisco anche che
continuando a mischiare questi aspetti i cittadini non capiscano.
Credo sia del tutto legittima la strumentalizzazione e il tentativo
che viene fatto, legittima credo anche da parte di chi in questa
elezione ha avuto dei risultati inattesi. Ci mancherebbe, sarebbe
anche strano se non venissero cavalcati questi risultati, ma ciò
che è stupefacente è a volte la faziosità e la poca oggettività da
parte soprattutto di alcuni. Capisco anche la pressione che si
mette sull'andare a votare, sull'andare al voto. Più andiamo
avanti, più credo che gli italiani capiranno anche le ragioni del
successo della LEGA,
in primis
nel sud. Questo non per voler
commentare nessuna notizia di questi giorni, ma credo anche che sia
importante non prendere in giro né i cittadini, né noi stessi.
Il terzo punto sul quale mi soffermo è quello all'ordine del
giorno delle dimissioni del collega Restano. Pour commencer je
voudrais d'abord remercier le collègue Restano pour avoir, je
dirais, supporté de rester avec nous pendant ces six mois, que la
tête était quelquefois d'autre part on l'a aperçu, mais je voudrais
souligner que vous nous l'aviez dit clairement, donc vous avez joué
avec les cartes ouvertes sur la table, et je pensais quand même
qu'en travaillant ensemble on aurait pu se comprendre. Aujourd'hui
vous avez été très clair: "avevo dato l'appoggio a un governo di
scopo per fare la legge elettorale, mentre adesso le cose erano
impostate per andare avanti, quindi in antitesi con quanto si era
detto", qualcosa del genere, ho preso appunti. Le moment où l'on
était en train de porter de l'avant en effet une action
administrative claire, et je dirais même constructive, avec
l'apport de tous, vous avez décidé de partir pour nous dire: "bien,
maintenant vous n'avez plus les numéros parce que ce n'est pas ce
qu'on s'était dit au début". Moi je partage plutôt ce que ce matin
la collègue Russo a dit: "c'est surtout sur les thèmes qu'on
devrait essayer de se trouver". Malheureusement cette stratégie de
tenir les pieds dans différentes bottes de votre
opinion
leader
, nous la connaissons très bien: est la même employée
dans la Commune d'Aoste; d'ailleurs, avec un peu d'étonnement de
notre part vous aviez été accompagné pour votre conférence de
presse par un Conseiller de la majorité de la Commune d'Aoste et
par un Conseiller de l'opposition toujours d'Aoste, disons
uno e
trino
. Nous ferons ce que nous pourrons naturellement, se
seront les prochains jours où même ce Conseil qui diront ce qu'on
pourra faire, surtout les thèmes à traiter, si nous aurons le
nombre, la force... À vous, cher collègue Restano, je souhaite de
savoir vite ce que quelqu'un d'autre aura décidé si être dans la
LEGA dans les prochaines élections où dans le MOUV', je vous
souhaite vraiment bon choix.
Le dernier point que je voudrais traiter et sur lequel je
voudrais faire des précisations est celui d'un point de vue
administratif, vous avez touché aujourd'hui très rapidement un
aspect lié à l'école: je ne me souviens pas d'avoir jamais reçu de
votre part des propositions à modifier aucun paramètre ou avoir
demandé d'ouvrir un raisonnement sur les critères de constitution
des classes d'école de l'enfance, mais peut-être je ne m'ensuis pas
aperçue ou je l'ai oublié, je m'en excuserais dans ce cas, mais je
ne sais même pas si nous pensons différemment, à ce sujet
probablement non, nous avons les mêmes idées mais nous ne sommes
pas confrontés. Je me souviens par contre de vous avoir dit d'avoir
rencontré votre Syndic pour parler, "l'école est bien protégée dans
votre commune?", j'avais été disponible à nous confronter, mais
paraît-il que c'était une chose assez simple que vous aviez dit:
"bon, ce ne sera pas à approfondir". Pour être précise quand même
envers les citoyens et pour ne pas être approximative et, je
dirais, laisser dire des bêtises, je vous dis que les critères ne
sont pas ceux que vous avez indiqués pour la constitution des
classes dans l'école enfantine: à partir de 1 élève à 10 élèves on
prévoie 1 enseignant; à partir de 11 élèves jusqu'à 22 élèves 2
enseignants; à partir de 23 élèves jusqu'à 44 élèves 4 enseignants.
C'est dès 1999 qu'on a les mêmes critères parce que si nous devions
revoir les critères maintes fois... je crois que sur ça le collègue
Sammaritani a eu épreuve lui aussi... maintes fois au niveau
national le rapport enseignant-élèves a été élevé et donc non pas
de 1 à 11 mais de 1 à 18 par exemple, c'est-à-dire un enseignant
pour 18 élèves et pas 1 à 11 comme nous avons tenu. C'est justement
pour sauvegarder les écoles des communes de montagne que nous avons
laissé les mêmes critères, Valpelline la prochaine année devrait
porter ses élèves - Valpelline est un exemple d'école de montagne
que cette année avait des nombres qui impliquaient une
considération différente - ses élèves à Roisan parce que, au lieu
du minimum 10, a 6 élèves inscrits et elle est inférieure comme
mètres d'altitude aux milles mètres, mais du moment que la Commune
accueilli les élèves de l'école de montagne d'Ollomont, on peut
maintenir à juillet avec les
organici di fatto
l'école
ouverte en vertu des accords faits avec les syndicats pour les
petites écoles. Seulement pour des petites précisations pour dire
que quelquefois si on décide certains parcours on doit dire aux
citoyens des faits justes, vrais, pas entamer où jeter dans l'arène
des thèmes et après ne pas les approfondir parce que
probablement si on les approfondissait, on n'aurait pas eu des
différentes visions, parce que je crois qu'on a le même objectif:
celui de maintenir sûrement un service dans les communes de
montagne et donner une légitimité différente à tous les citoyens
dans nos vallées.
Je passerais très rapidement sur d'autres questions: par
exemple, sur celle sur le débat sur les
nomine
. Collègue
Restano
stendiamo un velo pietoso
sur la question de la
Directrice de l'
Office
, par exemple, que vous avez voulu à
tout prix et je dirais aussi pour sa compétence et avec raison,
donc je le souligne, mais je dirais aussi, par exemple, pour
laquelle certains rapports n'ont pas été maintenus mais on ne vous
a pas retenu coupable, on n'a pas fait aucune considération
différente, mais certaines structures de l'administration ont été
dépourvues de leur dirigeant, mais nous avons je crois maintenu la
parole parce que vous avez réjoui de toute la collaboration
nécessaire parce que l'argument était important et on a essayé
vraiment de ne pas l'employer d'une façon instrumentale. Je vous
demande, collègue Restano, donc quelquefois d'être un peu moins
subjectif, un peu plus objectif dans vos analyses et surtout
d'analyser toutes les facettes de certains aspects, si on allait
tirer tous les autres aspects, je crois qu'il y en aurait encore
beaucoup d'autres. Je vous souhaite enfin d'être heureux, libre et
surtout de trouver le mouvement enfin, finalement, qu'il sache vous
accueillir de la bonne façon.
Dalle ore 17:20 riassume la presidenza il Presidente
Rini.
Rini (Presidente) -
Ci sono altri interventi, colleghi?
C'è il primo intervento, il secondo intervento... il collega non mi
ricordo se lo aveva già fatto. Per il secondo intervento, chiedo
scusa, la parola al Consigliere Sammaritani.
Sammaritani (LEGA VDA)
- Sì, è il secondo. È un
intervento un po' dell'intero gruppo, perché ci è parso di
percepire nell'intervento dell'Assessore Certan un'affermazione che
è stata lasciata un po' lì cadere così in modo un po' generico del
tipo che poi forse più avanti capiremo come mai la LEGA ha avuto
tutto questo consenso nel meridione d'Italia, che può essere tutto
o niente, però ci piacerebbe capire cosa significa, cosa si
intende: questo è un po' l'interrogativo di tutti noi della LEGA,
il mio intervento è per questo motivo.
Presidente -
Fatto personale?
Certan (AV)
- Diciamo fatto personale.
Presidente -
Espliciti.
Certan (AV)
- In realtà, avevo ancora sei minuti. Oggi
non li ho usati tutti, quindi...
Presidente -
Tengo a precisare che è una piccola
anomalia, perché, in realtà, qua è una presa d'atto di dimissioni,
quindi non c'è un'apertura e una chiusura, non è che c'è la replica
della Giunta, quindi... abbiamo derogato e quindi concediamo a
tutti il secondo intervento ovviamente, visto che avevamo visto
questo punto come dibattito politico. La parola all'Assessore
Certan.
Certan (AV)
- Credo che tutte le analisi dei voti delle
elezioni abbiano dei commenti a caldo, addirittura ormai li abbiamo
anche prima con gli
exit poll
... poi li abbiamo durante lo
spoglio, li abbiamo il giorno dopo e poi credo che ce ne siano
anche per i giorni e i mesi successivi, perché a volte certi
risultati si capiscono con il tempo, non si capiscono
nell'immediato. Credo che ci siano tutta una serie di cose che
probabilmente, così come per altre vittorie elettorali, verranno
capite con il tempo, credo che ci siano tutta una serie di aspetti
diversi e che capiremo con il tempo, chi vivrà vedrà.
Presidente -
Altri? Colleghi? La parola all'Assessore
Viérin Laurent.
Viérin (AV)
- Ho ascoltato per l'intera mattinata e direi
per quasi l'intero pomeriggio i tanti interventi che effettivamente
hanno abbracciato di tutto e di più. Giustamente il collega Manfrin
ricordava che la Conferenza dei Capigruppo aveva deciso che si
poteva parlare di tutto. Forse ci si è addirittura un po' allargati
rispetto a tutto ciò che poteva essere lo scibile umano, proprio
partendo dai tradimenti, passando dalla filosofia e arrivando da
lezioni che, come alcuni colleghi hanno ricordato, probabilmente
fanno parte di mondi paralleli che ci vogliono costruire,
idealizzati eroi, martiri... si è parlato della cultura di destra,
di sinistra, di quarant'anni di governi. Tralasciando le polemiche
personali, che purtroppo hanno fatto parte di questo dibattito in
parte, scusate il gioco di parole, diatribe e polemiche personali
addirittura fraterne direi, che poco interessano, al di là delle
persone che sono fuori da quest'aula, al sottoscritto e credo anche
ad altri colleghi. Mi limiterò invece a qualche considerazione
amministrativa visto che da alcuni colleghi, anche soprattutto dal
collega che poi è oggetto del punto di discussione... ricordiamo
che qui si sta parlando di una dimissione da un organo del
Consiglio regionale e bene hanno fatto i colleghi che hanno
ringraziato per il lavoro, io mi associo ai ringraziamenti per il
lavoro che tutti i colleghi hanno fatto in questo periodo sia
all'interno degli organi del Consiglio ma anche nella maggioranza,
che è ex maggioranza in termini numerici. Anch'io voglio formulare
dei ringraziamenti puntualizzando però alcuni aspetti come già
altri colleghi hanno fatto.
È stata evocata la questione della riforma del turismo, forse
anche un po' amplificata, allora ci terrei semplicemente, colleghi,
a tracciare un po' qual è stata la
ratio
di questo ritiro. È
una legge che nasce dai tavoli del turismo e che era già tracciata
dalle scorse legislature. C'è una risoluzione che è stata votata
all'unanimità, diversi colleghi l'hanno proposto, mi ricordo e lo
ricordo spesso, per esempio, alla collega Morelli, che a più
riprese si era fatta portatrice di questa volontà condivisa dal
Consiglio di lavorare all'Ente unico di promozione turistica. Non è
una legge politica, è una legge che ha una connotazione prettamente
amministrativa, poi che qualcuno abbia tentato di strumentalizzare
alcuni passaggi politicamente forse questo è vero e me ne dispiace,
perché non è la riforma di Tizio, o di Caio, o di Sempronio. Tra
l'altro, è uno dei
dossier
lasciati in eredità all'interno
dell'Assessorato che ho ereditato
bon
gré mal gré
e
che quindi, per coerenza amministrativa, si è deciso di portare
avanti per rispetto delle persone che ci avevano lavorato, compreso
l'ex Assessore Restano e avevo avuto modo di confrontarmi con lui
su questo. Quando un disegno di legge nasce dai tavoli e viene
condiviso in maggioranza... è stato un testo che è stato
distribuito, per un mese non ci sono state osservazioni, tant'è che
è stato poi approvato dal Governo. Quando abbiamo sentito nella
famosa conferenza stampa il collega Restano che si sarebbe
costituito
notamment
un gruppo di lavoro proprio su questa
legge, che probabilmente non si era vista bene prima, chiaramente
proprio... non siamo ingenuamente parlando troppo sprovveduti da un
punto di vista politico per una riforma di questa portata per
andare al buio in commissione proprio quando uno dei membri che
l'aveva sostenuta dice che è uno degli elementi oggetto di
approfondimento, come lo erano stati altri dossier che erano...
Solo su questo argomento io non sono d'accordo... che poi invece si
è dimostrato essere un po' diverso. Il garbo istituzionale, il
garbo amministrativo è stato quello di prendere atto che non si era
più in 18 su questo provvedimento semplicemente ritirandolo. Credo
che farà parte... visto che tanti colleghi hanno detto essere
disponibili a parlare di questo tema... c'è la disponibilità a
ripresentarla politicamente ci saranno delle evoluzioni del
Consiglio.
Non parlerò della situazione politica, tanti lo hanno fatto e
tanti oggi sono stati protagonisti di lezioni di alta politica. Da
un punto di vista amministrativo, se non si hanno i numeri per
portare avanti una legge che era già in commissione con quei 18,
chiaramente la si ritira e la si è ritirata con il senso di
responsabilità nel dire che una riforma così importante non
meritava di essere portata al buio. Nessuna interpretazione, poi
ognuno può dare l'interpretazione su sollecitazioni probabilmente
che arrivano da altre parti. È una legge, per i colleghi che
l'hanno letta, che crea l'Ente unico di promozione turismo. Collega
Restano, i sindaci non si sono espressi su questo disegno di legge
- e anche qui mi permetto umilmente di chiedere un po' più di
puntualità e un po' più di serietà sui dossier -, si sono espressi
su un altro disegno di legge: quello degli affitti brevi, che è un
dossier fermo da due anni nell'Assessorato, che nessuno aveva
tirato fuori. Non ho trovato tracce di riunioni con i soggetti
interessati, che peraltro abbiamo messo attorno a un tavolo in
queste settimane - lo avevo annunciato al collega Restano - proprio
perché c'è un'evoluzione nazionale, i colleghi lo hanno ricordato.
Quella sugli affitti brevi quindi è stata oggetto... è stata
distribuita... su questo non c'era ancora un'espressione. C'erano
nelle audizioni una serie di elenchi che erano stati sottoposti in
commissione per quanto avevamo sentito, che facevano parte del
dibattito, era un testo aperto. Io non caricherei proprio sulla
legge del turismo questa valenza, che probabilmente si cercava...
si aveva intenzione legittimamente di abbandonare un progetto che
non si condivideva più. Questo ci tenevo a dirlo perché è stata una
legge che non ha avuto delle osservazioni che poi si sono
annunciate.
Ricordo esserci un'altra legge, e quella sì che con il
sottoscritto è stata concertata, se non altro nell'idea: il collega
Restano ha presentato una legge sugli ostelli, che è un settore che
merita una riforma. Quella non era stata condivisa con nessuno
della maggioranza, tant'è che poi mi si chiedeva a che punto fosse
quella legge e chi se ne occupava, questo per dire che poi... viva
le idee che vanno avanti, però portare proprio le idee e buttarle
sperando che ci siano 18 voti... ho avuto modo di dire che non
faccio parte di quelli che mettono in campo strategie soprattutto
su disegni di legge che non hanno nulla di politico. Lo dico
proprio ad onore del vero e anche per rispetto delle persone,
soprattutto dei tecnici che hanno lavorato al testo di questo
disegno di legge, che rappresenta un po' questa idea di avere un
Ente unico che si occupa della promozione con relativi fondi,
collega Restano, tant'è che erano già stati bloccati i fondi del
2020, quindi non è proprio come si è ricostruito, però queste sono
poi questioni che potremo discutere.
Quello che ci terrei a dire è che se ci sarà la volontà e se c'è
la volontà nelle forze politiche che in quest'aula, nelle
sensibilità... hanno detto di voler condividere alcuni temi di
riforma turistica, al di là dell'evoluzione politica, potrà essere
un argomento di discussione: lo dico proprio perché è una riforma
troppo importante. Chiaramente oggi si è parlato di tutto, si è
parlato di sanità, di agricoltura, di cultura, di scuola,
sicuramente ci sono tantissime cose da fare. Io eviterei di
scindere o di dividere questo Consiglio tra buoni e cattivi, quelli
che hanno fatto tutto male, quelli che hanno fatto tutto bene,
quelli che sono i nuovi paladini e che sanno tutto, non ci sono
detentori di nessun... ma vale per tutti: dall'autonomia fino alla
difesa delle scuole di montagna, vale per tutti e non esiste
neanche il fatto di voler declassare gli ideali degli altri
ergendosi agli unici detentori di una rinnovata fede che si dice
aver perduto non so da parte di chi. Ognuno penso che risponda a sé
stesso per i propri principi e per i propri ideali. Al di là del
jeunisme
- "jeunisme" è un termine che si utilizza tanto
adesso in Francia -, c'è anche questa tendenza di vivere mondi
paralleli o a ricostruire realtà dimenticando tutto ciò che è stato
fatto in Valle d'Aosta, io non voglio assolutamente... e mi
limiterò, ripeto, di nuovo a temi amministrativi.
Non vorrei dimenticare che, per esempio, il nostro sistema
scolastico è uno dei migliori sistemi scolastici esistenti. Visto
che si sono evocate le piccole scuole di montagna, che negli anni
abbiamo tenuto aperte delle scuole con tre bimbi... questa è stata
l'autonomia che ci ha dato la possibilità, non l'autonomia
devoluta, l'autonomia esercitata, perché si può anche non
esercitare. Quando si ricostruiscono le cose... chiaramente i
giochi della politica sono che bisogna ricostruire tutto ciò che
non va, ma vogliamo parlare di ciò che non va in questo Paese
Italia? Che ogni governo che va dice di fare delle cose e dopo un
anno siamo ancora lì, non è stato fatto niente se non distribuire
soldi a chi non lavora? Questo dice la gente fuori. Ognuno poi può
costruire la realtà in quest'aula a modo suo, può interpretare le
elezioni a modo suo, tanti lo hanno detto, quindi è inutile che lo
ripeta, però se si decide di parlare di tutto, è chiaro che poi non
ci si deve lamentare che si passa una giornata qui a parlare di
cose che sinceramente non si capisce dove portano. Oggi c'è
un'elezione per ricostituire un organo perché un Consigliere ha
dato le dimissioni, bisogna votare questo rappresentante per
ricostituire l'organo consiliare, altre cose sono i temi politici,
ci sono i movimenti, anche qui ci sono collimanze fra movimenti
elettici... quello è un'altra cosa, ma abbiamo messo una giornata,
quasi una giornata, metteremo una giornata per parlare di tutto e
di più e in questa continua campagna elettorale ognuno poi, ripeto,
porta nell'aula gli argomenti propedeutici alla propria visibilità
o al proprio prosieguo politico, tutti... è successo in tanti
interventi. Credo che, prima di venire sempre in aula a giudicare
gli altri, ognuno debba un po' guardare anche ciò che fa, ciò che
apporta ogni giorno per cercare sui dossier di dare delle
soluzioni, perché siamo tutti gli eletti di quest'aula responsabili
in termini amministrativi, chi di opposizione, chi più perché è al
governo, chi con un ruolo e chi con l'altro. Il gioco delle parti
sta poi a venire qui e cercare di smontare la posizione dell'altro
per dire: "vedi, tu hai detto questo, però sei stato lì nove mesi
lo stesso. Quando c'era da dimettersi, non ti sei dimesso". Alla
fine credo che delle sintesi quest'aula le dovrà trovare e in
qualche modo bisognerà dare una soluzione a questa legislatura che
possa determinare l'avanzamento dei dossier, che è quello che la
gente oggi chiede più di qualsiasi altra cosa, poi ognuno ha il suo
approccio, ognuno ha il suo stile, ognuno ha il suo garbo o meno
istituzionale e di approccio. Io faccio parte di quelli - lo dico
al collega Gerandin - che si è autolimitato il mandato dicendo
chiaramente quale sarà... lo dico per voi che ci sarete ancora,
ecco, cerchiamo di trovare delle soluzioni, delle sintesi.
Parliamo delle cose... anche sulla legge elettorale chiaramente
oggi la gente ci dice: "potevate anche pensare in un'unica volta di
parlare di preferenza unica e di governabilità, invece si è deciso
di...", tante cose vengono dette. Oggi da quest'aula, in questa
giornata di confusione, dei messaggi che vengono letti
all'esterno... non so che cosa ne uscirà. Al di là delle posizioni
legittime di ognuno, quello che è importante... certi atteggiamenti
e interventi a me sono piaciuti perché sono concreti, si parla di
temi concreti, al di là delle posizioni partitiche politiche.
Questo Consiglio ha voglia di trovare almeno alcuni temi su cui
poter deliberare, inteso come decidere, e dare delle soluzioni
fuori da questo Palazzo? Bene, se non c'è una volontà, chiaramente
ognuno sarà sulle proprie posizioni e non ci sarà altra strada che
tornare a un voto che, per il mio modesto parere, non darà quel
risultato di governabilità che purtroppo ha determinato queste
ultime legislature, anche responsabilità alle leggi elettorali che
sono state proposte e condivise anche a larga maggioranza, perché
mettere assieme tutte le sensibilità significa questo. Scusate,
sono stato prolisso. Magari il mio intervento è andato anche al di
là di ciò che era semplicemente un tema amministrativo. Io ho il
massimo rispetto sia dei colleghi che hanno fatto certe scelte, che
le hanno fatte nel passato. Siamo stati anche noi tra quelli che
hanno fatto delle scelte e non ci permettiamo di giudicare, e lo
dico ai colleghi che hanno distribuito le patenti a tutti i
movimenti e ai singoli qui, alcuni interventi, che sono quelli che
hanno l'approccio un po' più compulsivo rispetto agli altri... noi
non ci permettiamo di giudicare ciò che è stata una gestione che
peraltro non abbiamo avuto la possibilità di misurare vista la
brevità dell'azione amministrativa dei mesi scorsi, perché non
c'era nessuna intenzione di andare a sostituire nessuno. Il
problema è stato di un progetto che è naufragato, che è stato
sostituito da un progetto che oggi non ha i numeri e che oggi
bisognerà tirare in termini di somme politiche e di conseguenze
politiche e scelte per accompagnare la Valle d'Aosta nel futuro
breve, o comunque amministrativamente, ma non breve dal punto di
vista di prospettiva che questa Valle merita.
Concludo dicendo che tutto ciò che è stato fatto nei decenni,
bene, male... ripeto, lo diciamo anche avendo criticato aspramente
tutta una serie di scelte, poi essendo stati criticati su altre
scelte... lo diciamo, però, ecco, crediamo che questa nostra
comunità debba in questo momento ritrovare almeno un'identità e
delle linee di azione che devono essere messe in campo con una
stabilità, questo credo che sia un fattor comune. Al di là del
gioco delle parti che ognuno qui prova e proverà ancora a fare,
ecco l'invito veramente fra tutti è di evitare la politica
dell'aggressione che in questi mesi hanno portato le difficoltà,
collega Restano, di quel dialogo che lei ha evocato, tante volte ne
abbiamo parlato, non lo dico a lei... lo dico perché in tanti
avremmo voluto un maggior dialogo, ma l'aggressività di questi
ultimi mesi, anche sul personale, non ha portato a una possibilità
di grande dialogo neanche sui temi: ecco il motivo per cui lo
stallo continua e alla fine si è in questa situazione. Eviterei le
lectio magistralis
che qualcuno ha voluto darci, la troppa
filosofia ma con tanta concretezza crediamo che le prossime
settimane dovranno effettivamente essere determinanti per capire il
futuro amministrativo, prima ancora che politico, di questa
Regione, sapendo che ci sono tantissime problematiche e che non si
mettono i bollini, per esempio, sul settore dell'agricoltura, sugli
uni piuttosto che sugli altri, cercando di prendere i meriti - lo
dico a chi citava i bandi - parlando anche di cose che magari si
conoscono non troppo bene, piuttosto che speculando sulle
difficoltà di alcuni settori, questo oggi può funzionare in termini
di
captatio
, per usare le parole di alcune colleghe, a breve
termine, ma non darà una prospettiva né di governabilità, né di
fiducia riacquisita all'interno di questa istituzione. Sapendo che
qui siamo tutti eletti, non esiste "voi eletti" e "noi"... oggi io
preferisco dire che siamo degli amministratori che si occupano,
purtroppo, anche di politica, anche se è la parte personalmente
meno interessante, ma non esiste il noi e il voi, qui si è tutti
eletti e ognuno di noi, nel momento in cui è eletto, risponde non
solo ai propri elettori ma alla comunità. In questo senso quindi -
e concludo - le scelte che ognuno di noi fa hanno delle
conseguenze. La scelta di non essere più in 18 ha portato - e
ognuno se ne deve assumere la responsabilità - al ritiro della
legge di riforma del turismo, non per altri motivi, altrimenti
l'avremmo portata. Lo dico ai colleghi che sentono delle cose che
si raccontano loro... è così, abbiamo concertato, abbiamo cercato
di portare avanti la miglior legge possibile sapendo che era un
testo aperto, ma non potevamo permetterci di andare al buio e
quindi è chiaro che la riforma del turismo si è fermata, perché è
venuto meno il numero 18 di questa maggioranza.
Presidente -
La parola all'Assessore Chatrian.
Chatrian (AV)
- La nostra Capogruppo, la collega Morelli,
questa mattina ha fatto un intervento più che altro politico.
Vorrei fare solo qualche considerazione più di natura
amministrativa. Penso che la giornata di oggi non sia tempo perso,
perché c'è una novità dal punto di vista politico: il collega ha
abbandonato la maggioranza che non ha i numeri comunque per poter
legiferare o approvare degli atti, quindi non è tempo perso.
Secondo me, secondo diversi colleghi che sono intervenuti, le
affermazioni e gli interventi che sono stati fatti questa mattina e
questo pomeriggio, ogni gruppo con delle diverse sensibilità, hanno
messo in evidenza come eventualmente procedere. Nelle prossime
settimane ci dovrà essere non un chiarimento, ma la valutazione se
ci saranno le condizioni per poter operare e affrontare le
questioni più spinose.
Siamo stati delegati dai cittadini valdostani ad amministrare
circa mille milioni di euro all'anno, il che vuol dire cinquemila
milioni di euro nel quinquennio, per il tramite di un Consiglio,
quindi legiferando, decidendo le regole del gioco, decidendo dove
andare ad allocare le risorse sapendo che la coperta è molto più
corta rispetto al passato e poi è un governo che doveva e deve
cercare di far funzionare meglio, in maniera più efficace ed
efficiente la macchina amministrativa.
Ho ascoltato attentamente l'intervento del collega Restano
questa mattina, che non mi ha convinto dal punto di vista politico:
non ho capito perché ha abbandonato la maggioranza, la faccio
proprio breve breve. Vorrei solo mettere in evidenza un passaggio,
in merito a quelle due settimane nel mese di novembre, in cui ero
stato incaricato, con un mandato esplorativo su cinque o sei punti
fondamentali per verificare se c'erano le condizioni per poter
preparare un Governo, un Esecutivo; ci si basava su dei punti forti
per poi presentare il tutto in Consiglio regionale. Il collega
questa mattina ha detto: "non ho mai chiesto nulla, non
voglio nulla"... si è allora presentato insieme al collega Fosson
dicendomi che lui assolutamente avrebbe voluto continuare a fare
l'Assessore al turismo e che se avessi avuto delle difficoltà a
creare eventualmente l'Esecutivo, dopo aver parlato di punti e di
priorità, lui era disponibile anche - probabilmente è legato alla
sua professione all'interno dell'USL - ad accettare la sfida alla
Sanità. Questo solo per mettere un po' gli elementi al loro posto e
soprattutto che al termine dell'incontro fu chiaro... "questa è la
proposta, punto e a capo". Ma poco importa, ma era necessario
soprattutto per chi ci ascolta, perché altrimenti sembriamo noi i
cattivi e voi i bravi, chi cerca di fare delle cose bene per il
bene comune, per la comunità tutta e invece chi è attaccato non so
a che cosa, perché poi in questo momento penso che amministrare sia
non solo non semplice, ma che le rogne siano tante. Non voglio
dilungarmi su questo, perché proprio non mi interessa farlo e non
mi innamoro di quello che è stato, ma solo per dire la verità, io
penso che la verità debba essere alla base di qualsiasi
approfondimento e qualsiasi illustrazione.
Seconda cosa: collega Restano, in questi mesi ci siamo
confrontati diverse volte, utilizza ogni tanto un mio modo di dire
... che forse utilizzo troppo... dice che la pubblica
amministrazione si misura e parla per atti, quindi condivide con me
questa considerazione che sovente faccio in quest'aula. Difatti su
questo sono d'accordo con lei, collega Restano, e quindi
misuriamoci sugli atti amministrativi che si approvano e
soprattutto sulle modalità per di far funzionare meglio la
macchina; ci sono degli obiettivi, come raggiungere quegli
obiettivi e poi ci sono dei tempi e, una volta fatta la discussione
in Consiglio, il Governo è obbligato a far funzionare meglio la
macchina. Su questo devo dire che qualche soddisfazione c'è stata,
anche se si può e si deve fare meglio. Collega, ieri sono andato a
presentare una delibera ai sindaci e sono uscito dalla sala
contento. Magari a qualcuno dispiace se le cose funzionano meglio o
soprattutto se si impegnano delle risorse per poi dare delle
risposte puntuali ai nostri 74 Comuni. Una delibera approvata
all'unanimità, un impegno di quasi 5 milioni di euro cantierabili
già sul 2019 per più di un milione e mezzo, più sette milioni e
due, collega Restano, disponibili e soprattutto cantierabili nel
2019 invece per quanto riguarda i fondi di Finaosta. Sono delle
belle risposte. Non piacciono a tutti? Condivise con i 74 sindaci,
c'è stata unanimità al di là del colore politico. Io penso che
questi sono dei bei risultati. Quando le cose funzionano, penso che
funzionino per la comunità e per tutti.
Quando il 10 dicembre il Presidente Fosson ha accettato questa
sfida non facile... dopo aver approvato il bilancio avevamo degli
obblighi e soprattutto volevamo dimostrare che la macchina pubblica
può funzionare meglio, può essere più rapida. Quando i risultati,
il termometro ci dice che stiamo andando nella giusta direzione -
ma non è il sottoscritto o la Giunta, devono essere gli atti a
parlare, la concretezza degli atti -, quando poi riesci ad assumere
400 persone entro il 30 di aprile, due mesi prima dell'anno
precedente; quando riesci a garantire 110 giornate, quando martedì
insieme ad altri colleghi verrò in Commissione a integrare il piano
e portandolo a 130 giornate, (quindi sei mesi e mezzo di lavoro), e
a garantire probabilmente una decina di assunzioni a tempo
indeterminato, riuscire a dare delle risposte ai 74 comuni sul
piano lavori, cercando di utilizzare tutte le risorse per poi
toccare anche eventualmente altre leggi di settore, io penso che si
possa dire che abbiamo fatto il nostro dovere. Non è "noi", "voi,
"il vecchio" e "il nuovo". Quando poi però affronti certi dossier,
che per altri motivi non sono andati avanti, perché probabilmente
si dovevano modificare in base a delle persone e non per tutti,
allora uno dice... l'amministratore cerca invece di dare le
risposte generali e soprattutto che siano uguali per tutti.
Ho particolarmente apprezzato l'intervento del Consigliere
Aggravi, perché devo dire che mi sono trovato d'accordo su diversi
punti, tranne su uno probabilmente, ma più da un punto di vista
forse di metodo o di approccio, ma lo dico con tutta tranquillità:
quello dello scontro fra nuovo e vecchio. Nel senso che non sempre
quello che appare come nuovo lo è e non sempre "nuovo" è sinonimo
di "migliore" perché, mi permetta, poi devono essere gli atti, i
processi a fare la differenza e come raggiungere eventualmente gli
obiettivi, perché all'interno poi di quel perimetro, di quei mille
milioni di euro che sembrano tantissimi, nel momento in cui
costruisci il bilancio... alla fine è difficile poter probabilmente
rilanciare su tantissimi settori.
Non mi dilungo. Potrei dal punto di vista amministrativo fare
altri esempi, ma poco importa, perché comunque questo dibattito dal
mio punto di vista è stato molto importante e all'interno delle
opposizioni ci sono probabilmente anche degli obiettivi diversi,
c'è la volontà di costruire una Valle d'Aosta probabilmente
diversa, con delle regole del gioco diverse. Questo Consiglio
quindi, se avrà la forza, la possibilità di poter legiferare, lo
farà, altrimenti andremo a casa, però non è un "noi" e "voi". Oggi
non c'è la maggioranza in Consiglio, siamo a 17 ed è giusto che ci
siamo confrontati, anche se il punto è legato alle dimissioni del
collega Restano dalla Segreteria dell'Ufficio di Presidenza. La
discussione è più politica perché oggi il collega ha deciso di
abbandonare la maggioranza o magari non è mai entrato in
maggioranza, nonostante le firme, le discussioni e gli incontri che
sono stati fatti... probabilmente gli era stretta questa
maggioranza. Rispetto la posizione del collega, anche se il suo
intervento quasi di 30 minuti... devo dire che non ho capito
politicamente qual è stata la sua scelta, non siamo riusciti a
codificare bene quella che è stata la posizione. Il tempo spesso è
signore, quindi avremo modo di capire, sapere... nel prossimo
Consiglio, nei prossimi mesi, poco importa. Dall'altra parte,
invece, ho notato un collega magari un po' più agitato degli altri,
non so perché, forse ognuno di noi ha il suo modo di approcciarsi,
il suo metodo... il fatto comunque di, come sempre, dare le
pagelle, al di là di chi ha finito prima o dopo un percorso
scolastico... è abituato sempre a mettere eventualmente i voti e a
dare i voti agli altri. Mi hanno sempre insegnato che, prima di
dare voti agli altri, è meglio darsi il voto a sé stessi e poi
eventualmente saranno altri a dare il voto a tutti noi.
Presidente -
Altri? Nessun'altra replica. Non ci sono
altre repliche. Passiamo alle dichiarazioni di voto. Per
dichiarazione di voto, la parola al collega Cognetta.
Cognetta (MOUV')
- Intervengo in dichiarazione di voto
per annunciare il voto contrario alla richiesta di dimissioni del
collega Restano da parte del gruppo MOUV'. Premessa: ho solo cinque
minuti e non li userò tutti, quindi seguite con attenzione perché
sarò breve. Da questa lunghissima discussione sono emerse tre cose:
la prima: è opinione diffusa che il Consigliere Restano fatto un
buon lavoro, lo hanno detto in tanti, direi che l'hanno detto i
rappresentanti di tutti i gruppi, quindi, se è così, non è
necessario che si dimetta; seconda: i numeri per sostituire Restano
non ci sono, perché ci vogliono 18 voti, se non ci si mette
d'accordo per altri numeri... quindi io credo che, siccome è
diventato rappresentante dell'opposizione, può restare lì; terza:
non meno importante: se, come ha dichiarato il collega Chatrian, la
maggioranza non è più maggioranza e si è in 17, forse bisognerebbe
mettere mano anche alle commissioni, perché nella commissione in
cui c'è Restano ci sono 4 rappresentanti dell'opposizione e 3 della
maggioranza; perché nelle altre non deve essere così visto che la
maggioranza non è più maggioranza? Di conseguenza, mi dispiace per
lei, collega Restano, non la voglio liberare di questo gravoso
impegno e quindi per me deve restare lì. Lei poi è libero di non
accettare questo mio invito, perlomeno fino a che qualcuno non si
mette d'accordo per sostituire la sua figura all'interno
dell'Ufficio di Presidenza.
Presidente -
Per dichiarazione di voto, la parola al
collega Manfrin.
Manfrin (LEGA VDA)
- Innanzitutto desidero ringraziare
tutti i colleghi che sono intervenuti, è stato un dibattito ricco,
intenso. Qualcuno ha protestato fino a quando non abbiamo chiarito
che effettivamente questo era un momento dedicato non soltanto alla
discussione sulle dimissioni del collega Restano dall'Ufficio di
Presidenza, ma anche a una valutazione politica, a un bilancio
delle elezioni europee e anche ovviamente alla mancanza di numeri
che questa ex maggioranza ormai ha raggiunto.
Mi è parso anche di capire peraltro che questa presunta offerta
di stampella, di sostegno, qualsiasi cosa sia, come dire...? è lì,
ma non mi pare che qualcuno l'abbia accolta o mi pare che le
condizioni poste siano state giudicate... la collega Minelli mi
potrà confermare, ma non mi pare che nessuno abbia raccolto il
vostro invito. Mi pare quindi che si possa prendere atto ad oggi
che questa maggioranza non c'è. A maggior ragione dunque
l'intervento del collega Cognetta sottolinea come le commissioni
siano assolutamente sbilanciate ad oggi e non rappresentino la
composizione di questo Consiglio, e mi sento di convenire con lui
nel chiedere il riequilibrio di queste commissioni. Mi sento ancor
più - ed effettivamente questo con maggior forza - di andare a
condividere il ragionamento che ha fatto il collega Cognetta
rispetto al voto contrario circa le dimissioni del collega Restano.
Il collega Restano ha posto, appunto, le proprie dimissioni sul
tavolo perché è stato indicato dalla maggioranza nel suo incarico
di Ufficio di Presidenza e lo ha fatto, secondo noi, molto
correttamente, perché? Perché questa maggioranza, appunto,
sostanzialmente lo aveva incaricato di rappresentarla. Il punto è
che tutti - non ho sentito qui alcuna critica all'interno di questo
Consiglio - gli abbiamo riconosciuto di aver svolto un buon lavoro.
Ad oggi non mi pare che siano emersi ulteriori candidati né da
parte della maggioranza, né da parte della minoranza. Come ci è
stato sempre ripetuto da parte di numerosi membri di questa
maggioranza, nonché dall'Ufficio di Presidenza, per garantire la
funzionalità, la pienezza del lavoro di questo Consiglio e
dell'Ufficio di Presidenza, riteniamo quindi di votare "no" alle
dimissioni del collega Restano dallo stesso.
Presidente -
Ricordo solo in merito a quanto ha detto il
collega Cognetta che per la votazione del Consigliere Segretario
non è prevista una maggioranza, ma è eletto colui che ottiene più
voti. Per dichiarazione di voto, la parola al collega Restano.
Restano (GM)
- Cercherò di essere rapidissimo. Solo due
risposte amministrative ai colleghi che ringrazio per essere
intervenuti. In verità, collega Viérin, la riforma sugli affitti
brevi era stata portata al CELVA anche da parte nostra all'epoca e
il CELVA allora si era espresso in una determinata maniera, quindi
solo per dire che se n'era già discusso. Ad onore del vero,
assumendomene le grosse responsabilità e il ritardo con cui ho dato
la risposta al Presidente Fosson, cioè il giorno prima della
Giunta, qualcosa avevo scritto sulla riforma. Dopo un mese però, il
collega lo può ben sapere... non so se fosse un mese, lo ha detto
lei, riprendo quello che ha detto lei...
(interruzione della Consigliera Certan, fuori
microfono)
... collega Certan, abbiamo detto la stessa cosa. Mi scuso,
perché io parlavo di un'insegnante per turno e il riferimento al
numero... è proprio quello il nodo, ma non mi riferivo al mio
comune, mi riferisco alla Valle d'Aosta e mi riferisco anche alle
scuole elementari dove viene utilizzato un potenziamento che nelle
scuole dell'infanzia non viene utilizzato. Mi scuso, perché per il
breve tempo che avevo non sono riuscito a dire tutto quanto.
Al collega Chatrian invece dico solo per chiarire la posizione
che quel giorno forse c'è stato un fraintendimento. Parlò prima il
Presidente Fosson, parlò Fabio Gradi e poi intervenni io. Avevamo
detto la stessa cosa, ma la sostanza era che rifiutavamo l'invito
per poi arrivare dove siamo arrivati. Mi riferisco all'incontro,
collega, glielo ho dovuto tradurre... lei era un po', giustamente,
calato nel ruolo, questa era la strategia, anche perché non
eravamo, come ho avuto modo di dire oggi, interlocutori
privilegiati, erano altri gli interlocutori privilegiati, tutte
cose legittime e che ci stanno.
Volevo però ancora occupare questo breve tempo che rimane per
dirvi che apprezzo i toni della discussione. Abbiamo parlato di
lealtà, di fedeltà, di correttezza, non abbiamo parlato di
amicizia, molte volte in politica l'amicizia viene utilizzata per
sfruttare un percorso, poi dopo, come si fa con la salviettina
monouso, viene buttata lì. Io qua ho trovato degli amici e gli
amici veri sono quelli che mi dicono: Claudio, oggi hai detto una
cosa sbagliata ed è quello che io faccio con le persone che ritengo
amiche, a volte sono scomode queste cose, non vengono prese bene.
Io penso che certe amicizie sono servite
à tour de rôle
a
tutti, quando si voleva fare un percorso e poi dopo, à tour de
rôle, magari per utilità le abbiamo dimenticate. In Valle d'Aosta
abbiamo tutti delle amicizie. Abbiamo i nostri genitori, dei
parenti, degli zii, degli affini, quindi è facile ricondurre il
comportamento di ognuno di noi se si vuole strumentalizzare per uno
di questi soggetti, ognuno di noi può avere qualcuno. Io non mi
vergogno delle mie amicizie, non mi vergogno della lealtà. Non mi
vergogno, perché ho trovato una persona corretta che mi ha -
permettetemi il termine - "cazziato" quando doveva ma non si è mai
permesso di dirmi: "fai così", ha alzato le mani: "fai come vuoi
tu", e con questa considerazione vi lascio.
Ringrazio degli attestati di stima. Io non farò più parte
dell'Ufficio di Presidenza, perché spetta alla maggioranza proporre
un nome. Auguro a chi sarà candidato a questo di lavorare bene come
ho potuto lavorare io. Non facciamo percorsi strani, non è mia
intenzione fare percorsi di alcun tipo. Auguro a tutti un buon
lavoro e lo voglio augurare all'amico Fosson al quale ho detto
tante cose, a volte magari non sono state apprezzate, erano
sconvenienti, però l'amicizia rimane.
Presidente -
Per dichiarazione di voto, la parola al
Presidente Fosson.
Fosson (PNV-AC-FV)
- Solo due parole. Non ero intervenuto
prima proprio perché ci possono essere delle manifestazioni a
livello politico non comprese, ma giustificabili. Ci sono invece
delle storie di comunicazione difficili da accettare, perché uno
che mi chiama amico e poi fa una conferenza stampa senza dirmi che
cosa avrebbe detto prima può succedere, però la delusione non è
solo politica. Tra l'altro, PNV quella sera aveva organizzato un
coordinamento proprio per gestire un'assemblea, purtroppo anche
questo non è stato rispettato. Vedi, Claudio, la gente non capisce
molto questo: "sto più a destra", "sto più a sinistra", "discorso
di scopo", "non discorso di scopo", la gente capisce che, come
hanno detto altri, non siamo capaci ad andare d'accordo e dare una
stabilità a questa Valle d'Aosta e questo è molto triste, come
hanno detto molti, non solo per qualcuno, ma per tutti.
Potrei dire tante altre cose, non le dico... devo alzarmi...
lasciamo perdere... Io e tutti quei 17... non è un bel numero, ma
io penso che non porti proprio sfortuna. L'importante è che i 17
siano compatti come lo sono stati e abbiano voglia di condividere i
problemi, le difficoltà e anche le diversità di approccio. Questo
nuovo percorso lo inizio con molta umiltà, perché non è una
situazione agevole, però anche dal pre-incarico che ho avuto...
perché, Consigliere Gerandin, le dimissioni non sono un problema,
io ho dato molte dimissioni nella mia vita senza fare mai neanche
un commento. Siamo qui sicuramente per cercare di servire quelli
che tanto amiamo: i valdostani. Non sono andato a cercare voti. In
questo pre-Consiglio, pre-crisi abbiamo incontrato delle persone
con una grande responsabilità, persone con cui non avevamo chiuso
un dialogo, che hanno proposto questo percorso, che è un percorso
di scopo, è un percorso di responsabilità, quando per le regole di
questo Consiglio non ci sono alternative. Allora, mi permetta, per
un grande senso di responsabilità ci proviamo, l'unica
giustificazione è questa: è sempre un governo di scopo che deve
affrontare delle emergenze - e in questo periodo le emergenze sono
ancora aumentate, sono decisamente aumentate e questo non certo per
colpa nostra, ma per una realtà di fatti e per delle problematiche
che ci portiamo dietro da tanti anni -, con l'onestà anche di dirsi
a un certo punto: "non possiamo stare insieme, non c'è più
possibilità in questo Consiglio di 35 persone di trovare almeno 18
persone che condividono un programma".
Presidente -
Non ci sono altre richieste in dichiarazione
di voto. Pongo quindi in votazione, colleghi, l'accettazione delle
dimissioni del Consigliere Restano dalla carica di Segretario del
Consiglio regionale. La votazione è aperta. La votazione è
chiusa.
Presenti: 35
Votanti           
: 35
Favorevoli: 25
Contrari: 10
Il Consiglio approva.
Dichiaro ora aperta la discussione invece per quanto riguarda la
sostituzione del collega Restano. Ha chiesto la parola la collega
Morelli.
Morelli (AV)
- Dopo otto ore di dibattito, prometto che
non farò nessun intervento, ma mi limiterò a proporre: propongo il
collega Jean-Claude Daudry, un collega che per noi è degno di
stima, per la carica di Segretario del Consiglio.
Presidente -
Non ci sono richieste di intervento.
Possiamo far distribuire le schede di voto. Ricordo che per tale
votazione ciascun collega Consigliere può scrivere sulla propria
scheda un solo nome ed è eletto colui che al primo scrutinio ha
ottenuto il maggior numero di voti, a parità di voti è eletto il
più anziano di età. Possiamo procedere quindi alla votazione.
Invito i colleghi scrutatori Farcoz, Morelli e Manfrin ad
avvicinarsi al banco per procedere allo scrutinio.
Esito della votazione:
Consiglieri presenti e votanti: 35
Schede nulle: 7
Schede valide: 28
Schede bianche: 7
Hanno riportato voti:
- il collega Restano Claudio: 3
- il collega Daudry Jean-Claude: 18
Auguro quindi un buon lavoro nell'Ufficio di Presidenza al
collega Daudry.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK