Consiglio Regionale della Valle d'Aosta - Oggetto del Consiglio n. 1389 del 6 giugno 1985 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 1389 del 6 giugno 1985 - Resoconto
OGGETTO N. 1389/VIII - DISEGNO DI LEGGE CONCERNENTE:
"CONCESSIONE DI INCENTIVI PER LA REALIZZAZIONE DI IMPIANTI DI
RISALITA E DI CONNESSE STRUTTURE DI SERVIZIO".
PRESIDENTE:
Ha chiesto la parola l'Assessore al Turismo,
Urbanistica e Beni Culturali Borbey; ne ha facoltà.
BORBEY (D.C.):
Ritengo che il sottoscritto non debba
relazionare sulla legge fin nei minimi particolari, perché la
relazione allegata è sufficiente mente esplicativa; spiegherò solo
alcuni aspetti scorrendo in successione i vari articoli. Per quanto
concerne l'art. 1 che si occupa delle finalità della legge, c'è da
osservare che la Regione Valle d'Aosta concede degli incentivi
finalizzati ala realizzazione di impianti di risalita e di
strutture ad essi funzionalmente connesse. Questi interventi sono
previsti per la costruzione e per il rinnovo degli impianti di
risalita ed anche per integra re gli impianti di sistemi di
controllo dei titoli di transito e cioè dei biglietti.
Si
ritiene che debbano essere validamente considerati, per dar
titolo
al finanziamento, anche le strutture che debbono essere
funzionali agli impianti stessi, quali le stazioni di partenza e di
arrivo, i fabbricati delle biglietterie ed eventualmente quei
fabbricati che un domani potrebbero diventare sedi di officine di
riparazione o di garages per i mezzi battipista.
Di queste agevolazioni o di questi mutui a tasso agevolato
potranno beneficiare tutte le società e gli enti priva ti
proprietari di impianti di risalita. La legge prevede due tipi di
percentuale: il 90% del totale della spesa ammessa nel caso di
rinnovo tecnologico degli impianti esistenti e nel caso di
esecuzione di nuovi impianti a completamento del domaine skiable
esistente, mentre sempre all'art. 2 si prevede che la percentuale
venga ridotta al 75% per la realizzazione di nuovi impianti. Ho già
visto un emendamento presentato dai Consiglieri Millet e Tonino,
quindi dal Partito Comunista, che chiede di dare in via prioritaria
il 90% esclusivamente per il rinnovo tecnologico degli impianti
esistenti, intervenendo sui nuovi impianti solo un domani quando
sarà stata pienamente soddisfatta questa esigenza.
Già nelle indicazioni programmatiche di questa maggioranza si
era detto che prima di istituire nuovi comprensori sciistici ci si
sarebbe dovuti presentare in Consiglio Regionale con relazioni ben
dettagliate e con studi economici precisi e rigorosi per garantirne
l'effettiva realizzabilità e convenienza. Invece, approvando questo
emendamento presentato dal Partito Comunista, ci precluderemmo ogni
iniziativa, mentre potrebbe benissimo succedere un domani che un
Comune richieda la realizzazione di un piccolo impianto,che il
Consiglio Regionale potrebbe considerare quale sostegno di
carattere sociale per l'economia comunale; in quel caso il Comune
si vedrebbe negare il finanziamento che potrebbe essere
indispensabile per la realizzazione dell'impianto stesso. Molti
sono questi piccoli impianti, come quelli presenti nella valle di
Rhêmes o nella Valgrisenche, nei quali come Regione siamo entrati
con il 35% del capitale societario, pur sapendo fin dall'inizio che
sarebbero stati deficitari. Si trattava però di offrire a quei
Comuni un'occasione in più per trattenere la popolazione sul posto.
Approvando quindi l'emendamento proposto dal Partito Comunista ci
precluderemmo appunto questa possibilità.
Sempre l'art. 2 prevede una durata dei mutui differenziata
secondo l'impianto: per le sciovie si hanno 10 anni più 2 anni di
preammortamento; per gli impianti seggioviari si prevedono 15 anni
più 2 anni di preammortamento e per gli impianti di risalita si
prevedo no 20 anni più 2 anni di preammortamento. Questa
differenziazione è legata anche alla durata della concessione
ministeriale che è diversa secondo il tipo di impianto. Il tasso
dell'operazione è fissato al 4%, mentre l'altro emendamento
presentato dal Partito Comunista, che vuole legare questa
percentuale al tasso di riferimento, lo farebbe aumentare al 4,33%,
perché il tasso di riferimento a livello statale è oggi del 17,35%.
Riteniamo più giusto pertanto, anche perché sono pochissime ormai
le società private che investono negli impianti funiviari, che ogni
anno la Giunta Regionale possa modificare il tasso iniziale del 4%,
sempre in relazione al tasso statale di riferimento e ad eventuali
variazioni di carattere sostanziale.
Il Trentino Alto Adige, che aveva già una
legge
in
materia, l'ha modificata prevedendo delle agevolazioni ben
superiori alle nostre ed orientandosi prevalentemente verso gli
incentivi a fondo perso. La Giunta Regionale ritiene invece che sia
preferibile orientar si verso i mutui a tasso agevolato piuttosto
che distribuire contributi a fondo perso. L'altro giorno mi sono
incontrato con il mio omologo della Regione Friuli il quale mi ha
anticipato che la sua Regione ha approvato una legge, non ancora
vistata dal Coordinamento, che, per le quattro stazioni principali
di Piancavallo, Forno di Sopra e altre due che ora non ricordo,
prevede contributi a fondo perso pari al 98% dell'intero costo
dell'investimento; potrà sembrare strano, ma è così. Io mi sono
stupito e l'ho consigliato di far fare l'impianto direttamente
dall'ente pubblico. Mi ha risposto dicendomi che non esiste più
alcun privato che spende una sola lira per la costruzione di un
nuovo impianto funiviario e per non essere messi fuori mercato
hanno dovuto prevedere dei finanziamenti non indifferenti con una
legge che potrebbe anche non essere approvata dal Coordinamento. E'
certo però che a nostro avviso una legge del genere stravolge il
senso dell'intervento pubblico.
L'art. 3 prevede la nomina di una Commissione consultiva per
verificare l'ammissibilità delle domande, composta da vari
dirigenti dell'Assessorato al Turismo, Urbanistica e Tutela
dell'Ambiente. Una richiesta che ci perviene adesso
dall'Assessorato alle Finanze prevede la presenza di un funzionario
di quell'Assessorato e noi non abbiamo nulla in contrario, però
bisognerebbe togliere il rappresentante della Finanziaria Regionale
della Valle d'Aosta. Se questa richiesta verrà formalizzata la
sottoscriveremo senz'altro.
Ritengo di non dover scendere in altri particolari anche perché
sono con vinto che i Colleghi avranno parecchie domande da fare e
rispondendo ad esse entreremo in una discussione più dettagliata.
Prima di predisporre questo disegno di legge la Giunta Regionale
aveva commissionato all'esperto ing. Landi una indagine sullo stato
degli impianti in Valle d'Aosta. Questo lavoro è stato fatto in
modo molto preciso, ma ci troviamo ancora in difficoltà nello
stabilire l'importo complessivo necessario per finanziare la legge.
In linea generale abbiamo quantificato come minimo, nell'arco di un
triennio o quinquennio, una cifra intorno ai 60 miliardi. Alcune
opere saranno sicuramente richieste al più presto da parte delle
società che gestiscono gli impianti già esistenti.
La Val Veny, ad esempio, è già partita con la sostituzione
dell'ovovia dal Plan Chécrouit in su con una spesa di circa 6
miliardi; certamente l'impianto del Gabiet dovrà cambiare la
cabinovia; i due impianti aperti a Cogne e quello di Champorcher
dovranno essere sostituiti perché sono ormai fatiscenti e per
trasportare 300 o 400 persone all'ora necessitano di 6 o 7 addetti,
mentre con i nuovi impianti si portano 1800 persone all'ora con 2
soli addetti. Ci si può così rendere conto di che cosa occorre fare
per essere concorrenziali con altre stazioni. Anche la seggiovia
del lago di Lod a Chamois, che è già in fase di impostazione, deve
essere rifatta e riteniamo che a brevissima scadenza dovranno
essere rifatte altre 6 seggiovie e ammodernate 61 scio vie, perché
sono ormai in fase di scadenza i termini delle concessioni
governative.
Secondo questi conteggi e a nostro modesto parere, quest'anno
dovrebbero essere sufficienti 7 miliardi. So che alcuni Colleghi
hanno delle perplessità in merito, anche perché due rappresentanti
delle società di impianti a fune, sentiti dalla Commissione
competente, hanno detto che fin da quest'anno si potrebbero
effettuare degli investimenti per un importo di 20 o 25 miliardi.
Io contesto ufficialmente alle società degli impianti a fune queste
cifre, perché oggi come oggi si sta lavorando soltanto sull'ovovia
della Val Veny ed è inutile che noi stanziamo 12 o 15 miliardi per
il 1985 perché sicuramente non verranno spesi. Infatti siamo nel
mese di giugno, questa legge sarà operante nel mese di luglio, dal
mese di ottobre in avanti non si potrà lavorare oltre i 2000 metri
e quindi nessun'altra società inizierà altri lavori. I lavori che
sono in fase di progettazione inizieranno soltanto nel 1986 e
quindi è perfettamente inutile prevedere dei fondi che sicuramente
saranno porta ti a residuo, con la conseguenza che il sottoscritto
potrebbe essere esposto alle più severe critiche da parte
vostra.
Pertanto, a mio modesto parere, 7 miliardi sono più che
sufficienti e critico ufficialmente quello che ha dichiarato il
presidente delle società degli impianti, Signor Fournier, dicendo
che senz'altro quest'anno partiranno lavori per un importo di 20
miliardi. Do la mia garanzia ai Consiglieri che ciò non si
verificherà e che 7 miliardi sono sufficienti. Qualora dovessero
mancare1 o 2 miliardi, si provvederà immediatamente ad inserirli ad
integrazione nel bilancio del 1986. Tutto ciò è vero, anche perché,
ad esempio, la Società della Val Veny che ha già iniziato i lavori
non spenderà certamente tutti i 6 miliardi entro quest'anno.
Infatti, pur dovendo avere per gli inizi di dicembre gli impianti
funzionanti, non riuscirà a terminare completamente le stazioni di
partenza e di arrivo, che saranno ampie e dotate di tutti i
servizi, ma definite soltanto nelle loro strutture indispensabili
per consentire il funzionamento ed il parcheggio delle cabinette.
Tutta la restante parte in muratura e le altre finiture verranno
eseguite nel 1986, e quindi anche il mutuo della Val Veny non verrà
usato tutto quest'anno.
Non ho altro da aggiungere tranne che sperare che il Consiglio
Regionale sia favorevole a questo disegno di legge, anche perché
siamo molto preoccupati del fatto che le società degli impianti a
fune perdono colpi proprio perché non sono più concorrenziali con
le altre stazioni, in modo particolare con quelle della Francia e
della Svizzera, ma anche con quelle italiane. Voi sapete benissimo
che il Sestrière dispone dei grandi finanziamenti della FIAT e
anche nel resto dell'Italia gli enti pubblici favoriscono in ogni
modo e specie con finanziamenti di grosse proporzioni gli impianti
di risalita. Sarebbe un peccato dover uscire dal mercato perché i
nostri impianti non sono più concorrenziali.
L'altro giorno eravamo in Canada con i vari responsabili delle
società degli impianti a fune e c'era un certo Demetz, che è il
coordinatore di tutta la Val Badia e la Val Gardena. Costui ci ha
riferito che nelle sue valli nello scorso inverno sono state
distribuite delle schede per chiedere ai turisti le ragioni della
scelta della Val Badia o della Val Gardena. Il 98% ha risposto
d'aver scelto quelle due valli perché si considera cliente abituale
oppure amico di clienti abituali che si sono interessati per fargli
avere una sistemazione. Solo il 2% ha risposto di aver scelto
quelle località per aver visto in televisione o letto sulle testate
delle pubblicazioni di carattere informativo, notizie della Val
Gardena o del la Val Badia.
Io sono convinto che se noi dovessi mo intraprendere una
iniziativa del genere, e certamente l'attueremo nel prossimo
inverno, si verificherebbe proprio il contrario: molti vengono in
Valle d'Aosta perché attratti dalla nostra pubblicità, ma molto
pochi ritornano perché sono stati trattati bene. Forse la colpa di
ciò non è solo dei nostri operatori ma anche nostra e di una certa
mentalità che non è ancora la vera mentalità turistica che dobbiamo
acquisire tutti assieme, noi per primi in qualità di amministratori
per poi infonderla anche negli operatori turistici.
PRESIDENTE:
Ha chiesto la parola il Consigliere Millet;
ne ha facoltà.
MILLET (P.C.I.):
In Commissione c'è stata molta fretta
nel voler approvare questo disegno di legge e non si è lasciato
molto spazio alla discussione. Probabilmente ci saranno stati dei
validi motivi, ma ciò non toglie che vi si possono celare anche
delle insidie. Lo stesso Assessore Borbey ha detto in modo
esplicito che questo provvedimento, per l'85, non serve alle altre
società che gestiscono gli impianti di risalita, ma serve solo alla
società Val Veny; noi avevamo già questa impressione, ma la
conferma dell'Assessore ci corrobora ancora più nella nostra
valutazione negativa.
Questo provvedimento è importante per risolvere nel suo
complesso il problema degli impianti di risalita in Val le d'Aosta,
però può essere snaturato nelle sue finalità da una sua non
corretta applicazione, perché non parte da un discorso più
generale. Questa legge sugli impianti di risalita dovrebbe
affrontare in modo organico e con diversi altri interventi, che si
dice che la Giunta stia predisponendo, ma dei quali noi non siamo a
conoscenza, l'intera questione del turismo. Nell'indagine che la
seconda Commissione ha svolto tra i vari responsabili del settore è
emerso che se un intervento di questo tipo non è accompagnato da
altre iniziative stimolanti, come ad esempio la creazione di
ulteriori posti letto nelle varie stazioni, rischia di risultare
vano. Sarebbe stato auspicabile che, a premessa di tutto ciò, si
fossero chiarite le intenzioni della Giunta regionale su questo
problema. Oltre alla delibera per l'assegnazione dell'indagine
all'ing. Landi, noi non sappiamo nulla di quello studio che sembra
essere un segreto di Stato e di cui solo l'Assessore conosce il
contenuto, mentre noi, come Commissione, gli avevamo chiesto di
conoscere i risultati finali di quel l'indagine conoscitiva. E'
opportuno infatti che i Consiglieri possano leggere quella
relazione finale dalla quale potrebbero trarre utili suggerimenti
per la formulazione dell'articolo 2.
Uno dei limiti di questa legge è costituito appunto dalla
mancanza di una certa programmazione. Se è vero che esiste quello
studio che ha censito gli impianti attuali e quelli possibili, si
potrebbe predisporre una programmazione pluriennale
autofinanziabile con il ritorno del mutuo e degli interessi. I
nostri emendamenti vogliono appunto orientare questo provvedimento,
che è già importante in sé e per sé, verso una maggiore giustizia
nei confronti degli operatori. Gli artt. 2 e 8 creano infatti gravi
ingiustizie verso le società degli impianti a fune, perché esse
sono in concorrenza tra loro e l'agevolarne una ai danni dell'altra
concorre alla creazione di deficit di bilancio piuttosto
preoccupanti per il costo dell'intera gestione, per cui alla fine
la Regione, essendo proprietaria del 35% del capitale societario,
dovrà intervenire per ripianare i bilanci, creando così dal punto
di vista economico e psicologico dei favoritismi.
Questa legge, nella sua prima applicazione, favorisce una sola
società, cioè la Val Veny, e tutto ciò grazie all'art. 8. Noi
abbiamo proposto alcuni emendamenti che, se saranno accolti, ci
permetteranno di dare il nostro voto favorevole all'intero disegno
di legge. Ci sembra tuttavia che l'Assessore abbia già in qualche
modo dato una risposta, ma solo alla fine della discussione
dichiareremo il nostro atteggiamento.
All'art. 2 proponiamo di sostituire l'attuale testo della
lettera a) con il seguente:
"a) l'ammontare del mutuo è del 90% del le spese ammesse, nel
caso di rinnovo tecnologico di impianti esistenti o di
realizzazione di impianti sostitutivi di altri già in funzione o di
impianti integranti un sistema già esistente, i quali hanno
carattere di priorità rispetto alla realizzazione di impianti
ubicati in zone nelle quali ancora non esistono impianti". Infatti,
così come è formulata, la legge non impedisce nuovi insediamenti
anzi può agevolare i finanziamenti che giungono dall'esterno,
danneggiando gli operatori valdostani, perché non specifica che
esiste una ben precisa priorità negli ammodernamenti dei vecchi
impianti rispetto alle installazioni di nuovi, rendendo appetibile
il nostro finanziamento del 75% del costo totale al 4% di tasso di
interesse. Pertanto è in questo senso che la legge può non
rispettare l'obiettivo che essa stessa si prefigge. Si potrebbero
però creare dei meccanismi che prevedono la sospensione di ogni
contributo, sia per ammodernamenti che per nuovi impianti, in
mancanza di disponibilità finanziarie a copertura della legge.
Noi riteniamo importante quindi che ci sia un unico livello del
90%, previsto al limite anche per i nuovi impianti, sempre che
quest'ultima cifra venga stabilita in precedenza. Secondo noi è
grave anche il voler stabilire "fino al 90%" perché si potrebbero
decidere coperture al 90% ad una società, all' 80% ad una seconda,
mentre ad una terza società si potrebbe dare solo il 50%,
accampando scuse pretestuose e creando ingiustizie tra una società
ed un'altra. Se invece si ritiene che una cifra pari al 90% del
costo possa avere una giusta copertura con un tasso d'interesse del
4%, questa cifra deve essere data a tutte le società. Eventualmente
si potrà discutere sulla spesa ammissibile ad essere coperta dal
mutuo. Noi riteniamo quindi che debba essere eliminata questa
discrezionalità nell'assegnazione della percentuale del mutuo, per
evitare che nel tempo, dal momento che i mutui hanno una durata di
10, 15 o 20 anni, ci siano società con oneri finanziari superiori
ad altre. Una legge regionale non deve porre le condizioni perché
si corrano questi rischi che noi vediamo appunto insiti in questo
disegno di legge.
Sempre per quanto concerne l'art. 2 proponiamo di sostituire il
secondo comma con il seguente: "La Giunta regionale ridetermina
annualmente con propria deliberazione il tasso d'interesse, il
quale deve essere commisurato al 25% del tasso di riferimento
determinato con decreto del Ministero del Tesoro per operazioni di
credito nel settore turistico, in vigore al 1
0
gennaio
precedente alla data di stipulazione del relativo contratto. Nel
caso di frazioni di punto il tasso verrà arrotondato al punto o al
mezzo punto inferiore". Si tratta in fondo di una pura e semplice
precisazione, per evitare che anche in questo caso possa giocare
una certa variazione.
Proponiamo anche di inserire l'art. 2 bis sugli impianti di
trasporto a fune con caratteristiche di "arroccamento": "Si
definiscono impianti di trasporto a fune con caratteristiche di
"arroccamento" quegli impianti di risalita di ogni tipo aereo e
terrestre, esclusi solamente gli impianti scioviari. Essi devono
costituire l'unico mezzo di trasporto per il collegamento tra
un'area di fondo valle con un'area di "appoggio" all'attività
turistico-sciatoria situata, generalmente a quote non inferiori a
1.750 mt. slm. e non raggiungibile con una strada carrozzabile
agibile nel periodo invernale.
Tale area di "appoggio" deve essere caratterizzata dalla
partenza di più impianti di risalita di qualsiasi tipo, dalla
presenza di fabbricati adibiti a servizi vari e di appoggio e dalla
presenza di un'area attrezzata per l'arrivo di gare e
manifestazioni.
L'impianto con caratteristiche di "arroccamento" deve inoltre
essere caratterizzato da una portata oraria sufficiente a
trasportare, in 3 ore, il numero massimo di sciatori che il bacino
sciistico situato a monte è in grado o può diventare in grado di
accogliere. Esso è caratterizzato, inoltre, da un utilizzo sia
invernale che estivo.
Per tali impianti è concesso un con tributo del 60% della spesa
ammessa, in conto capitale e il 30% a mutuo previsto nell'art. 2
della presente legge". Quindi anche per questo caso non ci
interessa che si prendano dei provvedimenti "ad hoc", ma che si
diano delle indicazioni di carattere generale, come abbiamo fatto
noi nella nostra proposta che ben definisce, secondo noi, come
dovrebbe essere un impianto di arrocca-mento e prevede un
contributo in conto capitale, mettendo tutte le società sullo
stesso piano ed evitando disparità di trattamento nella definizione
del "quantum" da assegnare come contributo. Poiché l'Assessore non
ha detto nulla in merito, gradirei conoscere il suo pensiero.
Proponiamo inoltre di aggiungere al la fine del quarto comma
dell'art. 3 il seguente emendamento: "g) un dirigente
dell'Assessorato alle Finanze che svolge anche funzioni di
Segretario verbalizzante". Poiché i membri delle Commissioni, di
solito, sono in numero dispari per ragioni di praticità, noi
proponiamo che il rappresentante dell'Assessorato alle Finanze sia
il settimo membro della Commissione.
L'ultimo emendamento da noi proposto suggerisce di sostituire il
primo, il secondo ed il terzo comma dell'art. 8 con il seguente:
"Sono ammessi ai benefici della presente legge anche i soggetti che
abbiano realizzato, anteriormente, alla sua entrata in vigore
adeguamenti tecnici obbligatori nei propri impianti e nella
realizzazione completa di impianti nuovi o sostitutivi di
esistenti, sempre che i relativi lavori abbiano avuto inizio
successivamente alla data del 30 giugno 1983. Per la determinazione
dell'ammontare del mutuo si applicano le modalità di cui al primo
comma dell'art. 2". Noi proponiamo questo emendamento perché l'art.
8 è, a nostro parere, il più negativo di tutta la legge, in quanto
crea grandi ingiustizie e dimostra che il finanziamento è del tutto
inadeguato, come ci è stato dimostrato anche dai rappresentanti
dell'associazione delle società degli impianti di risalita durante
l'incontro che abbiamo avuto con loro.
Nello stesso articolo 8 si nota anche la serie dei cambiamenti
operati sulle varie bozze predisposte dalla Giunta. Io non ho visto
quella del marzo del 1985, ma in quella del 16 aprile erano
presenti varie ipotesi di copertura finanziaria.
La prima prevedeva una copertura del mutuo, al tasso del 4%,
pari al 60% del costo, esclusivamente limitato agli interventi di
ammodernamento; un'altra ipotesi, con lo stesso tasso del 4%,
prevedeva la copertura del 30% degli investimenti, sia per i nuovi
impianti che per gli ammodernamenti. In quel disegno di legge si
era arrivati a distinguere in merito alla retroattività, ma noi
pensiamo che la legge debba avere efficacia dal momento in cui essa
viene pubblicata sul Bollettino Ufficiale della Regione e se si
vuole rendere la legge retroattiva questo deve valere per tutti,
mentre l'articolo 8 creerà molte occasioni di ingiustizia tra le
varie società.
Per quanto riguarda il periodo che va dal 30 giugno 1983 al 31
dicembre 1984 ci sarebbe già l'esigenza di un finanziamento di 2
miliardi, che potrebbe coprire le necessità di ammodernamento degli
impianti esistenti al 90% della spesa, perché sono stati fatti
investimenti per quasi 4 miliardi. Per ciò che concerne la
copertura al 90% nel caso di costruzione di nuovi impianti,
prevista dal terzo comma dell'art. 8, dal 1° gennaio 1985 alla data
di entrata in vigore della legge, si prevedono altri 6 miliardi e
300 milioni, in quanto si dice che i nuovi investimenti della
Società Val Veny dovrebbero aggirarsi intorno ai 7 miliardi o forse
anche più.
Anche in questo caso si discrimina dal 50% al 90% su opere che
sono state iniziate prima dell'approvazione di questa legge. Si
tratta di un buon 40% di differenza ad un tasso del 4% o del 16% o
20% come potrebbero essere gli attuali tassi di interesse e si
creano così delle ingiustizie tra le varie società; il peso
finanziario dovuto a questa scelta non sarà certamente del tutto
secondario ed in futuro potrebbe effettivamente gravare in modo
disuguale sul le varie società. Inoltre, dal 30 giugno 1983 al 31
dicembre 1984, ci sono state delle società che, pur avendo operato
degli investimenti prescritti dalla legge, verrebbero a trovarsi
escluse dalla possibilità di accedere al mutuo e quindi si
troverebbero in condizioni di inferiorità rispetto alle altre
concorrenti. Questo articolo, che crea delle ingiustizie tra le
varie società, è da considerarsi il più ingiusto della legge e la
Giunta non può approvare un provvedimento con questo articolo così
discriminante nei riguardi di società che pur debbono essere tra
loro concorrenziali per ragioni di mercato. Sia la società Val
Veny, che pur ha cominciato nel 1985 la costruzione dei suoi
impianti e che potrebbe avere il 90% della copertura, sia le altre
società che hanno iniziato i loro interventi dal 30 giugno 1983,
devono essere poste sullo stesso piano, altrimenti si creano delle
ingiustizie. Infatti le ipotesi a) e b), al di là del 30% o del
60%, mirano appunto a dare questo senso di giustizia, perché per
tutte le società è prevista la stessa percentuale.
Invito pertanto l'Assessore, la Giunta e la maggioranza a tener
conto di queste osservazioni, perché io ho l'impressione che questo
provvedimento, per le ingiustizie che crea, rischi di spaccare
l'associazione delle società che gestiscono gli impianti di
risalita. Oggi già sentiamo qualche mormorio, ma fra un anno,
quando si faranno i con ti e si vedranno le ingiustizie create
dalla legge, anche gli aspetti positivi presenti nella legge
potrebbero essere considerati negativi. Ribadisco pertanto
l'esigenza di rendere almeno uguale per tutte le società
l'efficacia retroattiva di questa legge, anche se con una
percentuale diversa, altrimenti si rischia di approvare una legge
che darà dei benefici ad un solo impianto di risalita.
Vorrei osservare ancora che questo finanziamento mi sembra
assolutamente inadeguato perché, se noi diamo per scontato che
l'art. 8 venga approvato così come viene presentato, i 7 miliardi
previsti dalla legge non sono sufficienti. Da quello che ho sentito
in Commissione, pare che l'impianto della Società Val Veny costerà
almeno 7 miliardi, il 90% dei quali è costituito da 6 miliardi e
300 milioni; se aggiungiamo anche il 50% dei 3 miliardi e 900
milioni indicati dal rappresentante del le società degli impianti
di risalita, Sig. Fournier, come costo dei lavori già fatti dal 30
giugno 1983 al momento dell'applicazione della legge, abbiamo un
altro miliardo e 950 milioni. Pertanto, solo per l'applicazione
dell'articolo 8, ci vorrebbero 8 miliardi e 250 milioni.
Io mi chiedo perché non si finanzia no almeno questi lavori; ciò
naturalmente escluderebbe per le altre società ulteriori
possibilità di finanziamento, ma almeno ci sarebbe un finanziamento
adeguato alle esigenze che già per certo si sa di dover affrontare,
altrimenti si rischia di ridurre la percentuale di mutuo da
assegnare, come è previsto dal secondo comma dell'art. 8, dove si
dice appunto che in questi casi il mutuo non può superare il 50%,
ma può certamente essere inferiore. Pertanto in questo caso, ben
sapendo di dover dare delle somme inferiori, si scrivono delle
cifre fasulle, prevedendo di dover dividere la somma in modo
proporzionale, in modo che il 90% diventerà il 50% od il 40%,
garantendo però alla società Val Veny il 90%.
Io ritengo che si voglia far ingoiare questo provvedimento al
Consiglio, o almeno alla maggioranza perché l'opposizione al limite
potrà sempre astenersi o votare contro senza accettare queste
proposte, ben sapendo però che questa legge può vanificare il suo
spirito positivo. I nostri emendamenti e le nostre denunce, su
alcuni aspetti poco costruttivi, vogliono mettere in risalto il
fatto che questa legge, pur positiva nel suo complesso, otterrà
risulta ti molto modesti se sarà approvata nei termini proposti. Ci
appelliamo quindi alla maggioranza perché almeno si discuta sugli
emendamenti che abbiamo presentato.
PRESIDENTE:
Ha chiesto la parola il Consigliere Torrione;
ne ha facoltà.
TORRIONE (P.S.I.):
Nel fare delle osservazioni a questo
provvedimento di legge, parto dall'ultima considerazione molto
pertinente fatta dall'Assessore intorno alla mentalità turistica,
anche se forse arriverò a conclusioni diverse. Con piacere ho
sentito fare dell'autocritica e ricordare che in Valle d'Aosta, in
genere, non esiste una mentalità turistica. Ciò può essere vero o
meno, tuttavia si tratta di un fenomeno da analizzare partendo
dalla considerazione che il nostro turismo, rispetto ad altre
località ha una tradizione di gran lunga inferiore, nel senso che,
tranne due o tre località della nostra Regione, il turismo, così
come è inteso attualmente, ha avuto un suo sbocco ed una sua
proiezione autonoma solo a partire dalla fine della seconda guerra
mondiale. Dico questo per inquadrare il discorso in termini più
generali, perché mi sembra che noi tutti come Regione, avendo
verificato che manca questa mentalità turistica, dobbiamo anche por
ci il problema di che cosa fare per acquisirla. In tutto ciò la
Regione dovrebbe avere una sua funzione di guida e di
promozione.
Sovente noi buttiamo l'occhio al di là delle Alpi, a destra e a
manca, ed è bene che ciò lo facciamo anche quando esaminiamo il
problema del turismo, sebbene in quei luoghi sia calato in
condizioni sociali sostanzialmente diverse e che possono anche dare
risultati non assimilabili ai nostri, ma che comunque costituiscono
un termine di confronto. In Francia, per esempio, e questo non lo
dico io ma lo hanno affermato altre persone in questa stessa sede,
l'operatore turistico generalmente è coinvolto nella gestione del
fenomeno turistico, tanto che la cosiddetta tassa sulla neve
coinvolge tutti coloro che usufruiscono di questo servizio. Noi
sappiamo che per ottenere determinati risultati è necessario
coinvolgere anche l'operatore turistico privato in un impegno
diretto, visto che poi il turismo costituisce un elemento
essenziale per migliorare il suo reddito.
Fatta questa premessa e considerata la legge alla luce di questa
prospettiva, essa sembra assumere un carattere piuttosto riduttivo,
perché non coinvolge nessun operatore, anzi dà a costoro il
privilegio quasi assoluto di beneficiare delle numerose
agevolazioni in essa contenute. La Regione non si è posta neanche
il problema, e questo lo devo sottolineare anche se mi dispiace, di
chiedere delle garanzie reali a coloro che costruiranno i nostri
impianti con questa operazione finanziaria, che non è certamente da
quattro soldi. Quindi, secondo il concetto "tanto è Pantalone che
paga", se l'impianto di risalita viene giù, si spacca in due o
viene chiuso, ciò vuol dire semplicemente che è andata male
l'operazione e noi come Regione non abbiamo neppure questa
garanzia.
Io non sono un esperto in materia e non posso suggerire quali
potrebbero essere le possibili soluzioni, ma dico che mi sembra
molto riduttivo il concetto di non considerare l'opportunità di
avere delle garanzie serie, come si dice nella relazione, peraltro
fatta molto bene perché consente un esame della legge molto
dettagliato e preciso, come ho già avuto modo di dire in
Commissione e lo ripeto in aula. Mi pare però che manchi uno sforzo
di fantasia nel dire che, siccome il valore cauzionale degli
impianti è assai modesto, il condizionare l'intervento regionale
alla prestazione di adeguate garanzie renderebbe di fatto
inoperante il provvedimento. Non è possibile forse chiedere altri
tipi di garanzia? Non è pensabile forse che una società come la Val
Veny, tanto per citare il caso più emblematico e che ha fatto più
discutere il Consigliere Millet, non possa fornire altre forme di
garanzia? Non capisco perché i soldi della Regione debbono essere
dati senza alcuna forma di garanzia per la collettività valdostana.
A me sembra che si continui a procedere con questa mentalità
sbagliata e credo che l'ente Regione non faccia niente per
modificare la sua stessa mentalità.
La terza Commissione ha fatto una ricognizione generale
interpellando tutti i responsabili degli impianti di risalita e da
queste audizioni sono emersi alcuni validi elementi. Per esempio
alcuni operatori si sono posti anche il problema di analizzare il
fenomeno dello sci che non è sempre in crescita e che subisce i
contraccolpi di una congiuntura che non sempre è favorevole. Ora,
io non dico di introdurre un rigido criterio di programmazione, ma
il minimo che si possa chiedere è di legare il fenomeno turistico
ad una anche sommaria indagine di mercato per conoscere cosa
succederà dopodomani e per sapere se gli aspetti negativi del
fenomeno sci possono pesare in maniera determinante sull'andamento
delle nostre stazioni turistiche che sono di carattere
esclusivamente invernale.
Il provvedimento in sé ha certamente una sua validità ed io non
lo disconosco, perché è la prima volta che si affronta in termini
diversi e con una visione più organica il problema degli impianti
di risalita, e di questo debbo dare atto all'Assessore. Tuttavia
esso ha anche dei limiti ed osservo che si è sbagliato a non voler
legare questo provvedimento all'altro, che pure mi sembra
essenziale, sul potenziamento della ricettività alberghiera. Uno
dei dati fornitici in quelle audizioni alle quali ho fatto cenno, è
appunto quello della scarsa utilizzazione degli impianti già
esistenti che per la maggior par te sono obsoleti e che quindi
hanno una portata molto limitata. Se noi incentiviamo questi
impianti si verificherà che la sotto-utilizzazione sarà ancora
maggiore, perché il fenomeno della seconda casa ha ormai inciso in
maniera drammatica sulla utilizzazione degli impianti, che sono
sovra-utilizzati il sabato e la domenica, mentre negli altri giorni
della settimana presentano un desolante aspetto di abbandono o di
vuoto quasi assoluto.
Per questo motivo l'Assessorato avrebbe dovuto collegare un
aspetto all'altro, anche perché la seconda casa che per qualche
verso e a detta di questi opera tori aveva un suo significato e dei
riflessi sulla utilizzazione degli impianti di risalita, ha subito
in questi ultimi anni un ulteriore deterioramento, per cui non si
hanno più neppure quei modesti vantaggi che pure si avevano prima.
Chi aveva comperato la casa venti anni fa probabilmente la
utilizzava per sé e per i figli, ora invece, come ci è stato detto,
la utilizzano solo i proprietari ed i figli non costituiscono più
dei potenziali o degli effettivi clienti delle stazioni turistiche
valdostane. Anche questo fenomeno andava analizzato per essere
iscritto in questa legge quadro, unitamente al tema della
ricettività alberghiera.
Nell'esprimere queste mie considerazioni riprendo un argomento
citato dall'Assessore competente che può avere una sua validità nel
senso che nell'incentivare i nuovi impianti questa legge prevede
sia l'intervento per l'ammodernamento dei vecchi impianti, sia
l'intervento per la costruzione dei nuovi: citando il discorso sui
nuovi impianti egli ha fatto riferimento a delle realtà molto
modeste, ma non alle maggiori stazioni turistiche, e ha detto che i
piccoli Comuni hanno certe esigenze, che noi d'altronde
condividiamo perché non vogliamo assolutamente penalizzare queste
piccole realtà. Tuttavia il discorso, così come è stato presentato,
mi sembra piuttosto antitetico, perché io, ad esempio, avrei
preferito che fosse trattato in maniera diversa, con la totale
pubblicizzazione degli impianti di risalita; in tal modo avremmo
evitato gli inconvenienti della successiva opera di colonizzazione
della Valle d'Aosta, perché le condizioni previste dai
finanziamenti possono non essere appetibili dai capitali
valdostani, ma lo sono per quelli forestieri. Quindi il risolvere
una volta per tutte il problema degli impianti di risalita già
esistenti è una condizione essenziale per stabilire un punto fermo
sulla possibilità che alla Regione convenga o meno sfruttare altri
comprensori sciistici.
Per onore di onestà bisogna riconoscere che l'Assessore ha detto
che quanto prima verrà presentata in Consiglio questa seconda fase,
però ciò contrasta un poco con l'intenzione della legge, nella
quale c'è scritto che se qualcuno chiede di installare un nuovo
impianto è opportuno dargli delle risposte ben precise e
convincenti, altrimenti chiede il finanziamento in maniera
piuttosto insistente. Io ritengo poi che se le domande saranno
analizzate da quella Commissione alla quale, a mio avviso, si dà
troppa importanza, perché la scelta risulta essere di tipo politico
e non tecnico...
(.... INTERRUZIONE ....)
Sì, certamente si tratta di un organismo consultivo non
vincolante, ma di quel parere bisognerà pur tenerne conto, visto
che è composta da tecnici di un certo peso e valore. Io ripeto però
che mi lascia molto perplesso il non aver voluto considerare che
l'urgenza più assoluta era appunto quella di dover affrontare il
problema degli impianti già esistenti. I futuri impianti da
collocare un domani nella Regione potranno certamente essere visti
in modo diverso e magari non più legati al fenomeno turistico
invernale. Si tratta in fondo di una pausa di riflessione non certo
per opporsi ai futuri impianti, ma per dare una specializzazione
diversa al fine di garantire un'offerta diversificata sul piano
turistico. Si tratta di un'espansione delle stazioni esistenti, per
poi riprendere il discorso dopo aver fatto una ricognizione avendo
però a disposizione dei dati probanti sulle potenzialità delle
stazioni turistiche valdostane rimesse a nuovo.
L'ultimo argomento che voglio trattare è la mancanza di
programmazione nella legge, alla quale ha già fatto cenno il
Consigliere Millet. Lo studio dell'ing. Landi, se effettivamente
esiste, non può valere nulla in sé e per sé: io so che presso la
società Val Veny esiste un certo ing. Landi e non so se si tratta
della stessa persona...
(.... INTERRUZIONE ....)
E' la stessa persona? Grazie. Il Collega Millet dice che ci sono
troppe coincidenze, io dico solo che questo studio avrebbe dovuto
consentire alla Regione di dare alla legge un respiro poliennale.
Non ripeto quello che ha già detto il Consigliere Millet
sull'insufficienza degli attuali 7 miliardi, perché si tratta di un
discorso legato a due diverse impostazioni: quella dell'Assessore
che garantisce che questa somma è sufficiente e quella delle
società di impianti a fune che chiedono finanziamenti che si
aggirano intorno ai 26 miliardi. Quello che però mi preoccupa, l'ho
già detto in Commissione e lo ripeto ora, è il fatto che quest'anno
ci sono 7 miliardi, ma quanti saranno quelli a disposizione per
l'anno prossimo? Saranno 3, 5, 25 o 27? Una eventuale precisazione
avrebbe permesso ai titolari degli impianti a fune di fare una
specie di programmazione secondo le singole esigenze.
Io credo che quello studio avrebbe dovuto avere la funzione di
effettuare una ricognizione generale sugli impianti a fune
esistenti in Valle d'Aosta e avrebbe potuto nel contempo fornire
alla Giunta la possibilità di predisporre un piano per dare un
assetto di tipo diverso e più ricco di prospettive al provvedimento
di legge. Io condivido in pieno le considerazioni già effettuate
dal Consigliere Millet, non le ripeto per non tediarvi,
sull'opportunità o meno di inserire quella norma transitoria che
crea delle sperequazioni.
Concludo dicendo che se alcuni emendamenti presentati dal
Partito Comunista saranno accolti dalla maggioranza il nostro voto
sarà in un senso; se invece la maggioranza si arroccherà in una
difesa del provvedimento, che può anche avere una sua validità, se
preso come fine a se stesso, ma che in realtà non ha un valore in
quanto non è collegato con tutti gli aspetti che incidono sul
turismo invernale in Valle d'Aosta, noi assumeremo un atteggiamento
diverso. Grazie.
Si dà atto che alle ore 10.37 assume la Presidenza il Vice
Presidente DOLCHI.
PRESIDENTE:
Ha chiesto la parola il Consigliere De
Grandis; ne ha facoltà.
DE GRANDIS (P.R.I.):
Questo disegno di legge mi sembra
particolarmente importante, perché affronta un problema molto
sentito nella nostra Regione in quanto interessa un settore di
importanza vitale per il nostro turismo. Il settore degli impianti
di risalita, infatti, è importante non solo per i posti di lavoro
che comporta la gestione degli impianti stessi, ma soprattutto per
l'indotto economico e per tutte le attività che si sviluppano:
secondo i calcoli degli esperti, il volume d'affari dell'indotto
economico realizzato varia da otto a sedici volte.
Pur riconoscendo l'importanza del provvedimento, mi sembra che
esso non sia molto armonico rispetto ad altri interventi della
Regione. Abbiamo approvato recentemente una legge per conoscere le
spese che le società funivia-rie sostengono per la battitura delle
piste e adesso approviamo una legge per incentivare il rinnovo
degli impianti, senza una visione globale. A questo proposito
ripeto ancora una volta che, se avessimo realizzato la revisione
della legge per le spese regionali, oggi saremmo in possesso di
validi elementi di valutazione per fare interventi più incisivi e
corretti.
C'è una questione che mi sta particolarmente a cuore: nella
legge, lo dice chiaramente la relazione, non sono previste norme di
garanzia. L'assenza delle clausole di garanzia determina una
situazione anomala e pericolosa, perché la FINAOSTA, che avrà il
compito di erogare i mutui, è tenuta a richiederle, mentre la legge
non le prevede. D'altra parte bisogna considerare che, quando
verranno chiesti i mutui dalle piccole società di impianti di
risalita, queste dovranno presentare i bilanci e ormai sappiamo che
esse non traggo no utili dal loro esercizio, ma hanno perdite che
vengono ripianate dalla Regione. Io mi domando quindi con quale
criterio potrà essere concesso il mutuo a queste piccole società
funiviarie, se dal loro bilancio risulterà che non hanno redditi
sufficienti per pagare i ratei. Questo è il grosso limite di tale
provvedimento di legge che poteva essere affrontato compiutamente
rivedendo l'assetto societario delle piccole aziende con
l'eventuale municipalizzazione, coinvolgendo nella responsabilità
della gestione delle aziende tutte le altre forme di turismo
nell'ambito degli impianti di risalita come gli alberghi e i
negozi.
Ci troveremo di fronte alla possibilità di finanziare soltanto
le grandi società e a questo punto per concedere mutui fino al 90%
con un tasso di interesse del 4% è necessario richiedere garanzie.
E' vero che in genere le società degli impianti di risalita non
dispongono delle reali garanzie che sono richieste dalle banche o
dalle finanziarie a tutela e a garanzia, però è altrettanto vero
che posseggono beni sui quali si può chiedere un pegno o una
fidejussione personale dei soci. Questa è una strada percorribile
che responsabilizza i proprietari degli impianti e dà un minimo di
tranquillità anche alla Regione; non copre certo tutti i rischi e
noi non lo richiediamo di certo, perché renderemmo inoperante la
legge, ma credo che ci voglia almeno un minimo di garanzia. A
questo proposito presenterò un emendamento.
Gradirei che l'Assessore mi chiarisse l'articolo n. 8 perché se
si è ritenuto necessario dare una retroattività alla legge, e la
situazione constatata potrebbe suggerire questo provvedimento, mi
chiedo perché nella retroattività si facciano delle
differenziazioni. Stabilire una data è indispensabile però, una
volta stabilita, tutta la retroattività deve funzionare in maniera
uguale per coloro che vi possono accedere.
Per quanto riguarda l'emendamento, all'articolo 4 io chiedo che
alla fine del 2° comma, dopo la parola "mutuo", si metta un punto e
virgola e si aggiunga: "la garanzia del finanziamento accordato
compete alla FINAOSTA, che potrà accettare a tal fine un pegno sul
le azioni della società, oppure una fidejussione personale dei
soci". In questo modo consentiamo alla FINAOSTA di non chiedere le
normali garanzie, ma l'autorizziamo a chiedere garanzie minori che
sono compatibili con le possibilità delle società.
PRESIDENTE:
Ha chiesto la parola il Consigliere
Pollicini; ne ha facoltà.
POLLICINI (A.D.P.):
Esprimo un certo rammarico per non
aver potuto presentare questa legge quando ero Assessore al
Turismo, allora però le casse regionali erano piuttosto vuote e ciò
non mi consentì di attuare il provvedimento.
Penso che questa legge sia qualificante nel migliorare la
qualità dell'offerta del nostro turismo. Tutti gli argomenti
affrontati oggi hanno messo il dito nella piaga, cioè sulla carenza
della qualità dell'offerta e, secondo me, hanno la possibilità di
migliorare l'offerta attraverso il migliora mento dei nostri
impianti di risalita, che sono obsoleti, lenti e non sempre danno
garanzie di sicurezza. Il turista vuole impianti moderni e veloci,
come esistono nelle altre stazioni all'estero, e sfruttare per
tutto il giorno la neve ed il paesaggio, mentre con gli attuali
impianti bisogna fare la coda per ore e ore. Credo quindi che la
legge risponda in pieno all'esigenza di migliorare l'offerta
turistica.
Occorre però procedere gradualmente e non bisogna dimenticare
che la ricettività rischia di essere un falso obiettivo. Courmayeur
ad esempio, pur avendo una grande capacità ricettiva, è vuota dal
lunedì al venerdì. Il problema quindi non è solo quello della
ricettività, ma anche dell'organizzazione e della promozione per
far sì che il turista soggiorni almeno dieci o quindici giorni.
Durante a visita in Austria abbiamo constatato che il Tirolo
austriaco tassa tutti coloro che traggono beneficio dal turismo
sino all'1,5% del fatturato lordo annuale. Questa cifra viene
gestita dagli interessati e investita nella promozione turistica.
Ci hanno detto che quest'anno inizieranno la "campagna Italia" per
cercare turisti italiani che vadano a sciare in Austria. Così
dobbiamo operare anche noi perché non è sufficiente avere buoni
impianti e graziosi alberghi se non ci sono i clienti. Il problema
può essere affrontato e risolto componendo piano piano i suoi vari
tasselli. Questa è la direzione giusta che deve essere seguita con
coerenza senza pretendere di non incontrare difficoltà.
Un altro aspetto positivo della legge è la correttezza del
metodo. Mi pare importante operare attraverso il mutuo e la
restituzione del denaro a tasso conveniente, anziché operare
attraverso l'elargizione a fondo perduto. Non bisogna però
dimenticare che in genere i bilanci delle società degli impianti a
fune non sono tali da consentire l'auto finanziamento ed ecco
perché è necessario offrire condizioni migliori. Non dimentichiamo
inoltre che se mancassero gli impianti di risalita la stagione
invernale non esisterebbe e, siccome la stagione invernale è molto
importante nell'economia regionale, occorre considerare questi
investimenti come necessari per l'intera economia della nostra
Regione. Abbiamo sentito tutte le imprese che gestiscono gli
impianti a fune e, tranne alcune eccezioni, è apparso evidente che
l'attuale situazione non permette la loro sopravvivenza, perché non
sono in grado di rinnovare gli impianti rispettando le norme
previste dalla legge. Non dimentichiamo che in Italia il costo di
gestione è più del doppio rispetto all'estero ed i limiti degli
impianti sono nettamente inferiori a quelli in vigore all'estero
dove è possibile, ad esempio, che le funivie incrocino.
Io credo che la nostra Regione avrà una nuova immagine
attraverso nuovi impianti più efficienti, un possibile ski-pass
regionale, il miglioramento delle strutture alberghiere e la
possibilità di rotazione della seconda casa. In Valle d'Aosta
esistono 160 mila posti letto in seconde case, usati in gran parte
per soli quindici giorni all'anno: sarebbe auspicabile il riciclo
di questa ricettività attraverso una struttura organizzata.
Aggiungo ancora che la volontà politica espressa da questa legge
impegna l'Amministrazione ad integrare nei prossimi anni il fondo
di rotazione secondo le richieste e nel modo più corretto. Correggo
l'informazione dell'Assessore Borbey dicendo che il Presidente
dell'Associazione Impianti a Fune non ha detto che potrebbe subito
spendere 26 miliardi, ma che se le società avessero avuto notizia
al 1° gennaio della presentazione di questa legge avrebbero potuto
programmare una spesa di 26 miliardi.
Mi permetto di presentare un emenda mento che vuol dare
un'ulteriore garanzia alle 39 società che gestiscono gli impianti a
fune e che recita testualmente: "Qualora un commissario svolga
qualsiasi funzione o incarico nell'ambito di una società, ente o
privato proprietario di impianti di risalita, richiedente
l'adozione dei benefici della presente legge, non partecipa
all'esame della relativa domanda". Questo emendamento è una
garanzia, sia pure superflua, per le 39 società degli impianti di
risalita.
PRESIDENTE: Ha chiesto la parola il Consigliere Tonino; ne ha
facoltà.
TONINO (P.C.I.):
Noi rileviamo che questa proposta, anche
se va nella giusta direzione, manifesta i limiti e forse anche
tutte le debolezze dell'improvvisazione della Giunta regionale
nell'affrontare questa problematica. Il Consigliere Pollicini
diceva che questo è un tassello importante, però non si riesce
ancora a conoscere il mosaico generale nel quale la Giunta vuole
inserire questo tassello. I limiti di tipo generale, oggi, secondo
noi, sono particolarmente gravi perché ci troviamo in una
situazione di trasformazione della domanda turistica e del tipo di
turismo.
A mio avviso un primo limite è costituito dall'analisi: il
turismo infatti è in questo momento in crescita in tutto il mondo
con tassi di sviluppo del 3 o del 4 per cento, mentre qui in Valle
d'Aosta affronta un momento di stagnazione, come è scritto nella
stessa relazione introduttiva che accompagna il disegno di legge.
Quindi il turismo, che è il secondo settore economico mondiale e
che ha un trend di sviluppo positivo, segna il passo proprio in una
Regione prevalentemente turistica come la nostra. Le ragioni di ciò
sono molteplici: io credo che sarebbe sbagliato e forse
insufficiente soffermarsi solo sulle cause interne, che pure ci
sono e alcune delle quali sono state anche sottolineate nella sua
introduzione dallo stesso Assessore, se noi possiamo anche
analizzare le cause di carattere esterno e cioè quelle
internazionali, confrontando così l'offerta turistica della Valle
d'Aosta con quella delle altre aree turistiche presenti in Italia,
in Europa e nel resto del mondo. Noi crediamo che esista questa
esigenza di carattere generale ed in questo quadro si deve anche
collocare un'analisi più approfondita sulla situazione delle
stazioni invernali.
Della relazione appena ascoltata noi condividiamo le tre cause
principali che vi sono indicate e che del resto erano anche emerse
negli incontri che le Commissioni avevano fatto intorno a questo
tema: la bassa portata, la limitata produttività ed il fatto che ci
sono percorsi molto lunghi spesso disturbati anche dalle
intemperie. Dall'analisi emerge anche il fatto che noi, in
generale, abbiamo bisogno di forti investimenti e di una grande
innovazione tecnologica negli impianti di risalita che devono
essere più confortevoli e più rapidi. Per risolvere i problemi
legati alla produttività è necessaria una modifica del quadro
legislativo che nel nostro Paese è diverso rispetto agli altri
Paesi europei, ma è certamente ancora più necessaria una
modernizzazione degli impianti per adeguarli tecnologicamente alle
esigenze del tempo presente.
Questi problemi sono importanti e rispetto ad essi è piuttosto
vecchia la nostra disputa sulla qualità o quantità dell'intervento
pubblico sul tasso di interesse del 4 o del 6 per cento, sulla
presenza o sull'assenza di forme di garanzia. Così come bisogna
superare una serie di schematismi sul rapporto tra l'intervento
pubblico e quello privato, nel senso che, se la risposta che noi
diamo in riferimento all'evoluzione della domanda turistica
mondiale deve essere qualitativamente coraggiosa e alta, anche
l'intervento pubblico deve essere, di conseguenza, coraggioso.
Non è il caso di ripetere che ragionamenti di questa natura non
li facciamo quando realizziamo infrastrutture di interesse generale
o di grande importanza quali strade, infrastrutture sportive,
autostrade... Io credo quindi che anche rispetto a strutture ed
infrastrutture di carattere turistico, che probabilmente avranno un
peso rilevante nello sviluppo della Regione, la scelta
dell'intervento regionale debba essere affrontata avendo ben
presente e chiaro almeno il quadro di riferimento generale, dando
anche adeguata consistenza e spessore all'intervento stesso. Questa
è l'impostazione di tipo generale che, a nostro avviso, manca e gli
emendamenti a questo disegno di legge che noi presentiamo si
adattano perfettamente alle proposte della Giunta.
Con gli emendamenti noi cerchiamo di inserire criteri di equità
e di giustizia, onde non creare sperequazioni, tuttavia anche
l'emendamento che proponiamo come l'art. 2 bis che riguarda gli
impianti a fune con caratteristiche di arroccamento, che si
differenzia dalle impostazioni della Giunta, è la riproposizione di
un primo problema che ha caratteristiche molto simili al discorso
più generale che ho fatto prima. Si tratta di un intervento che non
dà reddito, per cui non può essere sostenuto dall'impresa
tradizionale e quindi la qualità e la quantità dell'intervento
pubblico devono essere valutate sulla base di un metro che metta al
primo posto l'interesse generale dello sviluppo economico della
Regione. L'emendamento che noi presentiamo, proposto come art. 2
bis, si inserisce già in quest'ottica, tuttavia, lo ripeto, la
nostra opinione è che l'intera materia dovrebbe essere affrontata
dal Consiglio regionale da un punto di vista più generale e
superando quegli schematismi che ancora abbiamo.
PRESIDENTE:
Ha chiesto la parola il Consigliere Pedrini;
ne ha facoltà.
PEDRINI (P.L.I.):
Signor Presidente, nel ringraziarla per
avermi dato la parola, ricordo che non volevo intervenire su questo
argomento perché è da anni che la mia posizione in materia è chiara
a tutti. Plaudo alla Giunta perché finalmente, anche se con un
ritardo di quindici o venti anni, è arrivata al dunque ed ha capito
che il settore turistico è un mezzo trainante indispensabile per la
nostra Regione.
Fatta questa premessa e dato a Cesare, cioè alla Giunta, quello
che è di Cesare, io intervengo solo sui due emendamenti presentati
dai Consiglieri De Grandis e Pollicini. Debbo dire che lo farò con
molto "fair-play" e cercherò di essere molto garbato, tuttavia
dovrò pur dire come stanno in realtà le cose, perché mi sembra che
il problema non sia conosciuto a fondo. Questa è la ragione per la
quale, sotto un profilo di correttezza finanziaria, amministrativa
e personale, approvo l'emendamento presentato dal Consigliere
Pollicini, mentre non posso fare lo stesso per quello del
Consigliere De Grandis.
Poiché bisogna essere ben addentro alle cose prima di prendere
delle decisioni, cerco di fare un esempio che sia il più possibile
chiaro e semplice. Faccio l'ipotesi di una società qualsiasi, non
certo la società Val Veny di Courmayeur e neppure le società
Cravetto a Cervino del Breuil, parlo cioè di una delle tante
società presenti nelle nostre stazioni sciistiche: viene costruito
un impianto nel 1981 e si spendono 2 miliardi, partendo con 300
milioni di attivo e facendo un piano di ammortamento che prevede la
chiusura di qualsivoglia conto o debito al 31 dicembre del 1981. Se
nella stagione 1981/82 c'è scarsità di neve ed il fenomeno si ripe
te nella stagione 1982/83, di fronte ad un'uscita stagionale di 300
o 400 milioni per le paghe degli operai, non c'è alcun incasso, si
va naturalmente in passivo ed i debiti, nelle due stagioni, si
aggirano intorno al miliardo. Questo vale per tutti, sia ben
chiaro!
A questo punto la Regione capisce che le Società degli impianti
sono in difficoltà e tramite la FINAOSTA interviene con un
prestito, ad esempio di 187 milioni, che vengono "pagati" con le
azioni della società.
Partendo da questo principio cosa danno in cambio di un
ulteriore prestito le società che già hanno dovuto garantire con le
azioni un prestito prece dente? Poiché il prestito accordato dalla
Regione scade inderogabilmente al 31 dicembre del 1985, nessuna
società sarà in grado di restituirlo. Come da una rapa non esce
niente, nemmeno una goccia d'acqua, così dalle società non può più
uscire nulla, anzi possono usci re solo dei debiti. Nessuno di voi
si rende conto del fatto che sulle società gravano gli interessi
bancari che ammontano, fra speculazioni varie, al 30% e che le
società non possono uscirne, mentre continuano ad ingrassare solo i
grandi imprenditori. Questo è quello che si verifica, a meno che
qualcuno, personalmente o attraverso una società, dia solide
garanzie e allora avrà tutto quello che vorrà, ma queste persone in
Valle possono essere solo una, due o tre al massimo, mentre tutti
gli altri, i poveretti, quelli che tirano la carretta e che fanno
arrivare i soldi in Vale d'Aosta, non avranno niente perché non
hanno più e azioni che hanno già versato, né persone che firmino
per loro la fideiussione a garanzia del prestito.
Io ho preso la parola solo per chiarire questi aspetti, e credo
di essere stato chiaro e sintetico. Infatti, facendo parte del
direttivo dell'Associazione degli impianti a fune, conosco a fondo
la situazione e posso dire che siamo tutti nelle stesse condizioni.
Il
Consigliere De Grandis è naturalmente padronissimo di mantenere
il suo emenda mento, debitamente motivato, ma io vorrei pregarlo di
ritirarlo, perché, se fosse approvato, toglierebbe alle società
funiviarie qualsiasi possibilità di sopravvivenza, in quanto ho
scoperto che la Regione interviene con miliardi per aiutare
addirittura le società del Breuil e la società Val Veny di
Courmayeur, che potenzialmente sono in attivo.
PRESIDENTE:
Ha chiesto la parola il Consigliere Stévenin;
ne ha facoltà.
STEVENIN (U.V.):
"Une excellente proposition de loi pour
le tourisme". Voilà ce qu'un rédacteur de notre journal a dit à
propos de cette loi: une loi qui est un authentique encouragement
pour les stations d'hiver.
Au-delà de cette estimation moi je partage ce que vient de dire
le Conseil 1er Pedrini à savoir que s'il y a un aspect négatif dans
cette loi, c'est le fait qu'elle arrive quelque peu en retard,
parce qu'on aurait pu commencer à chercher d'améliorer la situation
des différentes stations d'hiver depuis peut-être quelque temps
déjà.
A part cela je voudrais faire d'autres observations à propos de
certaines affirmations faites par les Conseillers qui m'ont
précédé. Avant tout je veux dire clairement que je ne suis pas de
l'avis que le tourisme d'hiver soit en crise, comme l'ont prétendu
certaines déclarations faites à l'occasion d'un congrès à
Saint-Vincent il y a quelques mois, peut-être un an. Je ne crois
pas à la crise du ski d'été ou d'hiver, parce que, avec ceux qui
font partie de la troisième Commission et qui étaient avec moi en
Autriche et en Suisse à l'occasion du voyage, je peux dire qu'il
n'existe pas une crise du ski d'hiver partout; en effet nous avons
pu nous rendre à Kitzbühel seulement à la fin de février, début de
mars, parce qu'il n'y avait pas de place ni de possibilité
d'accueil et même quand nous sommes arrivés en Autriche, nous
n'avons pas pu trouver un hôtel à moins de trente kilomètres de la
station choisie.
Cela démontre qu'il n'existe pas de crise puisque les 90 ou 80%
des personnes qui allaient skier à Kitzbühel en Autriche ou à St.
Moritz en Suisse venaient de l'extérieur. C'est-à-dire que les gens
de ces endroits ont su attirer les touristes de l'Angleterre, de la
Suède et d'un peu partout, de façon à éviter la crise même si,
comme je l'avais dit et écrit dans un article, il n'y avait pas de
neige. Il y avait ce que les autrichiens appellent "schokolade"
c'est-à-dire qu'on faisait du ski sur l'herbe, tandis que nous,
dans nos stations, nous avions de la neige. Alors le problème en
Vallée d'Aoste c'est qu'il y a une mentalité traditionaliste dans
le domaine du tourisme qui date de l'autre siècle. A la fin du
siècle dernier, en 1888 je crois, on organisait la première
compétition de ski. D'ailleurs notre télévision régionale nous a
expliqué hier soir, comment on peut faire une certaine propagande
dans le monde entier avec un budget convenable et grâce à la
participation de toute la population aux frais des différents
syndicats d'initiative. On se demande quand même pourquoi en Vallée
d'Aoste tout est complet seulement pendant les vacances de Noël ,et
pendant à peu près les trois mois d'hiver et d'été. C'est seulement
en répondant à cette question, à laquelle d'ailleurs j'ai essayé
moi-même de donner une réponse en parlant de la capacité de faire
connaître sa propre région, qu'on aura la possibilité de faire
certaines propagandes. A' côté de cela il y a évidemment toute une
série d'autres motivations. Il y a quelques mois j'ai présenté,
avec les amis de l'Union Valdôtaine et les autres Conseillers une
interpellation à propos des jeux olympiques, dans laquelle nous
demandions aussi s'il y avait la possibilité d'organiser non
seulement des jeux olympiques, mais encore des championnats du
monde de ski; pourquoi? Toujours pour la même raison: faire
connaître notre région est une exigence de plus en plus
indispensable. Tous ceux qui voyagent et aussi notre vrai Ministre
à l'Extérieur, c'est-à-dire le Conseiller Dolchi, qui voyage dans
le monde entier, savent très bien que partout, quand on parle de la
Vallée d'Aoste, personne ne sait où elle se trouve.
C'est bien pour cela qu'il sera nécessaire de faire connaître
notre région, mais en plus de cela évidemment, il y a toute une
série d'autres raisons. Par exemple le problème des vacances
scolaires pendant l'hiver, c'est un problème que la France a su
affronter et résoudre, tandis qu'en Italie on n'y est pas encore
parvenu. A l'occasion de la rencontre avec les responsables des
différentes stations de ski, on nous a fait l'observation qu'il
fallait chercher à faire quelque chose pour les vacances scolaires
d'hiver. C'est un problème qui se pose effectivement et qui nous
trouve, nous, en tant que région alpine, en difficulté vis-à-vis
des régions maritimes, où il y a des exigences qui sont tout à fait
différentes des nôtres.
A' coté de cela il y a de nombreux autres problèmes: celui de la
résidence secondaire est connu et je n'insiste pas là-dessus, mais
je veux dire aussi qu'il y a d'autres pays qui ont des compétences
tout à fait particulières: tout le monde sait que, par exemple,
certains pays comme les Etats-Unis ont la possibilité de
réquisitionner. Cela pourrait être une solution à l'un des
problèmes fondamentaux: la capacité d'accueil. Nous n'avons aucune
compétence en matière d'hôtels: tout le monde sait ce qu'il est
advenu de la loi présentée par le Conseiller Pollicini précisément
pour cette raison. Donc l'augmentation des capacités et de la
qualité d'accueil dans nos stations s'avère un des points les plus
importants, mais à côté de cela il y a la formation des
professionnels du tourisme, l'exigence de la mise en valeur de
notre patrimoine, l'encouragement de la population pour un
développement d'une mentalité touristique.
Au premier plan quand même reste l'amélioration des remontées
mécaniques: voilà la condition capitale pour tout essor du tourisme
d'hiver. Sans l'amélioration et la création de remontées mécaniques
qui répondent aux exigences, on ne pourra pas faire progresser le
tourisme dans notre région en période hivernale.
En ce qui concerne la loi en objet je veux seulement dire que je
partage entièrement l'esprit de l'article 2 qui prévoit aussi la
possibilité d'intervenir jusqu'au 75% pour la réalisation
d'éventuelles nouvelles remontées mécaniques dans notre région. Je
suis convaincu que s'il y aura cette enquête prévue par le
Gouvernement régional, donnant un aperçu général de la situation
dans notre région, alors seulement nous pourrons connaître les
possibilités de développement d'autres stations touristiques
d'hiver. Il faut quand même tenir compte de cette possibilité,
parce que s'il y aura des Communes, je l'ai dit en commission,
voire Châtillon, La Salle et d'autres encore qui auront la
possibilité et la volonté de porter de l'avant le discours
(naturellement si à côté de cela il y aura la création d'une
capacité d'accueil adéquate) alors nous, en tant que Conseil
régional, nous pourrons être disposés à favoriser ces initiatives
et je dirais même à modifier cette loi en portant jusqu'au 90% la
possibilité d'intervenir, comme il est d'ailleurs prévu pour les
autres implantations existantes. Je crois que, cela dit, il s'agit
d'un pari que nous sommes en train de faire dans un secteur qui
n'est pas le plus important, mais qui l'est autant que d'autres,
comme les secteurs primaire et secondaire. Merci.
Si dà atto che alle ore 11.32 riassume la Presidenza il
Presidente BONDAZ.
PRESIDENTE:
Ha chiesto la parola il Consigliere
Segretario Breuvé Lilliana; ne ha facoltà.
BREUVE' Lilliana (P.S.I.):
Ringrazio il Consigliere
Stévenin perché dal suo intervento ho scoperto di fare parte del
gruppo turistico più stupido d'Italia. In altri Paesi si pratica
anche lo sci d'erba e se noi, con gli splendidi paesaggi e con la
meravigliosa neve, non riusciamo ad avere turisti, ci deve pur
essere qualcosa che non funziona.
Sono d'accordo sui finanziamenti previsti perché è giusto che
siano dati in previsione dei tanti turisti che potranno usufruire
dei nostri impianti di risalita. Mi chiedo però se tutti sappiano
che cosa significa fare del turismo, visto che in alcune zone della
Valle esso non viene neppure preso in seria considerazione.
Courmayeur, per esempio, è chiamata "zona per le case di cura e di
soggiorno", per il suo silenzio e per la mancanza di vita. Non so
se il Consigliere Stévenin è al corrente del fatto che a Courmayeur
sei persone hanno preso 6.000 lire di multa all'1.28 perché stavano
bevendo un caffè in un bar oltre otto minuti dopo l'orario di
chiusura. Certamente queste persone andranno in Austria a sciare
sull'erba!
Abbiamo già denunciato questi fatti all'ex Assessore competente,
ma si continuano a costruire strutture statiche, non capendo che la
gente in vacanza vuole divertirsi e vuole essere libera. Alla gente
non basta usufruire degli impianti di risalita, deve essere
"ubriacata" di vacanza. Molti alberghi stanno sparendo e la
ricezione in Valle d'Aosta è ridotta notevolmente anche in rapporto
alle funivie esistenti.
Ringrazio ancora il Consigliere Stévenin per il suo intervento.
Chiedo all'Assessore al Turismo di analizzare il problema più in
generale, perché tutto è turismo e l'importante è che il cliente
spenda i suoi soldi, anche se qui in Valle i prezzi sono alti, e
che lasci il luogo di villeggiatura tranquillo e felice. All'epoca
di Kitzbühel noi avevamo tante camere vuote, ma la gente non veniva
e andava a sciare sull'erba. Mi dispiace che siamo più stupidi
degli altri! Grazie Consigliere Stévenin.
PRESIDENTE:
Ha chiesto la parola il Consigliere
Maquignaz; ne ha facoltà.
MAQUIGNAZ (A.D.P.):
Sarò breve. Esprimo il mio giudizio
pienamente favorevole al disegno di legge e non condivido alcune
delle osservazioni fatte sulla politica turistica della Regione. Si
è detto che questo provvedimento non è inserito in una legge quadro
e che non è armonico; si è detto che bisogna legare lo sviluppo del
turismo alla programmazione e alla presenza di infrastrutture
sportive e mi rendo conto che tutto ciò ha una certa validità.
Tuttavia bisogna anche rendersi conto che in questo momento gli
impianti di risalita sono in una crisi gravissima e bisogna
intervenire con urgenza per non rischia re che chiudano.
E' evidente che una volta approvata la legge bisognerà dare il
via ad una politica di programmazione per graduare gli interventi,
tenendo conto da una parte della necessità di avere delle strutture
ricettive e sportive e dall'altra della qualità degli interventi.
E' stato detto che questo disegno di legge è un tassello che non si
inserisce nel mosaico che dovrebbe raffigurare la politica
turistica della Regione, mentre io posso citare le leggi in fase di
elaborazione sulle piste di discesa, sulle infrastrutture sportive,
sulla programmazione turistica ed infine la legge sulle strutture
turistiche ricettive. Si tratta quindi di una serie di interventi
che costituiscono l'insieme della politica turistica della Regione,
che noi condividiamo e che hanno avuto il plauso degli operatori
turistici.
Permettetemi ancora una parola sulla questione delle garanzie.
Come ha giustamente detto il Consigliere Pedrini, se è vero che gli
impianti di risalita si trovano in difficoltà e che devono pagare
tanti interessi, se è vero che ci stiamo avviando verso la
regionalizzazione degli impianti, è anche vero che il discorso
delle garanzie perde sempre più significato e interesse. Termino il
mio intervento augurando all'Assessore di continuare su questa
strada, perché sono convinto che migliorerà il turismo
valdostano.
PRESIDENTE:
Ha chiesto la parola il Consigliere Torrione;
ne ha facoltà.
TORRIONE (P.S.I.):
Nell'approvare un provvedimento di
legge bisogna essere coerenti e conseguenti e non si può fare un
discorso generale in cui si condividono tutte le osservazioni della
minoranza, mentre poi si dice che il disegno di legge va bene lo
stesso. Se le osservazioni della minoranza sono state riprese da
autorevoli membri della maggioranza, vuol dire che le carenze da
noi individuate sono le stesse riscontrate da coloro che fanno
parte della maggioranza. Ho sentito l'intervento del Consigliere
Stévenin e mi è sembrato di capire che condividesse all'80% quello
che avevo detto io prima.
TAMONE (fuori microfono):
Non vi capite....
TORRIONE (P.S.I.):
Non ci capiamo perché io parlo in
italiano e lui in francese? Non so se è un problema di lingua o di
concetti. Quello che ha detto il Consigliere Stévenin era già stato
detto da me con parole diverse ed in lingua italiana, anzi certe
sue affermazioni sono state molto più pesanti delle mie e mettono
in dubbio la credibilità della Valle d'Aosta e dell'Assessorato
regionale al turismo dal 1945 in avanti perché indicano la Valle
d'Aosta come l'ultima Regione turistica d'Europa.
Condivido invece quanto detto dalla collega Breuvé che ha messo
il dito nella piaga. Qui non si fa riferimento ad un problema
settoriale come quello degli impianti di risalita, ma ad un quadro
generale tra i più desolanti. Il Consigliere Stévenin ha detto che
è mancata la promozione turistica, che la gente va in Trentino-Alto
Adige o in Austria sull'erba, mentre noi abbiamo la neve, che i
nostri impianti sono obsoleti, vecchi e da buttare via.
Praticamente della politica turistica svolta da questa Regione,
indipendentemente dalla maggioranza al potere, in quarant'anni non
si è salvato niente. Dopo queste premesse, alla fine
dell'intervento dice che il disegno di legge incide. Ma incide su
che cosa? Incide solo su una piccola parte del quadro perché è
scollegata da tutto il resto: manca l'incentivo agli operatori,
mancano le infrastrutture di tipo ricreativo, mancano gli
interventi nel settore della ricettività alberghiera.
Il Consigliere Stévenin ha detto che mentre qui in Valle gli
alberghi erano vuoti, a Kitzbühel si aspettava trenta giorni per
avere la prenotazione; c'è quindi qualcosa che non funziona nel
nostro turismo.
TAMONE (fuori microfono):
Qui di alberghi ne abbiamo
troppi.
TORRIONE (P.S.I.):
Allora abbiamo scoperto che là mancano
gli alberghi mentre qui ne abbiamo troppi, ma non va bene lo
stesso, Consigliere Tamone. Ho riconosciuto all'Assessore di aver
saputo compiere un passo in avanti rispetto alla politica del
contributo a fondo perduto, vorrei però che nella replica
l'Assessore tenesse conto delle perplessità emerse, non per il
disegno di legge in se stesso, ma per il suo aspetto
settoriale.
Concordo con il collega Maquignaz quando dice che se la legge
non sarà approvata gli impianti di risalita andranno a pallino,
mentre se tamponiamo il settore degli impianti di risalita, avremo
più clienti per farli funzionare e per essere sicuri che "Mamma
Regione" non dovrà intervenire continuamente. Io sono convinto che
l'imprenditorialità privata non funziona perché la Regione è sempre
disposta ad intervenire e questo è stato detto dagli stessi
rappresentanti venuti in Commissione; chiedo quindi se c'è
l'intenzione di favorirla o di appiattirla.
Stamane l'opposizione ha espresso con coraggio le proprie
opinioni in lingua italiana e con altrettanto coraggio alcuni
membri della maggioranza hanno ripreso le stesse argomentazioni
parlando in lingua francese. Grazie.
PRESIDENTE:
Prima di chiudere la discussione generale e
dare la parola all'Assessore Borbey per la replica, penso di poter
dire ai Capigruppo che a modifica del nostro regolamento consiliare
sarà varata al più presto. Molte affermazioni fatte in aula
potevano essere fatte più tranquillamente in Commissione così il
testo di legge sarebbe arrivato in aula già sfrondato in tante sue
parti.
Ha chiesto la parola l'Assessore al Turismo, Urbanistica e Beni
Culturali Borbey; ne ha facoltà.
BORBEY (D.C.):
Spero che la replica non diventi motivo
per sviluppare ulteriori ed intense discussioni che, anche se
valide, ci fanno correre il rischio di ripeterci. Nelle premesse io
ho detto che è un dovere dell'amministratore, specie quando è
incaricato di un settore specifico, sollecitare una maggiore
sensibilità verso determinati problemi, soprattutto nel settore
turistico che nel futuro dovrà essere per la Valle d'Aosta molto
più stimolante e trainante di quanto non lo sia stato nel
passato.
La nostra autocritica e quella del Consigliere Stévenin, che
forse il Consigliere Torrione avrebbe voluto più drastiche e
radicali, volevano significare che le bellezze della Valle d'Aosta
meritano certamente operatori turistici molto più qualificati,
anche se non bisogna dimenticare che normalmente nelle varie aree
turistiche del mondo vi sono delle deficienze di gran lunga
superiori a quelle riscontrabili nella nostra Valle. Noi però
cerchiamo di confrontarci con quelle poche zone che costituiscono
il "top" del turismo internazionale; ad esempio preferiamo
confrontarci con Kitzbühel che è la miglio re stazione austriaca,
con Courchevel e Zermatt che sono, rispettivamente, le migliori
stazioni della Francia e della Svizzera.
Il sottoscritto, sia a Kitzbühel che in Val Gardena, in piena
stagione è riuscito a trovare alloggio per due notti in un albergo
di seconda categoria addirittura per 30 persone, sebbene dovrebbe
essere difficile trovare alloggio per tante persone e per pochi
giorni, mentre dovrebbe essere molto più facile trovarlo per due
persone e per molti giorni. Nello stesso periodo invece le due
stazioni di Courmayeur e di Cervinia erano assolutamente al
completo. Ho citato questi fatti personali per ricordare che non è
assolutamente il caso di abbatterci anche se è giusto renderci
conto della necessità di migliorare i nostri servizi. Tutti voglia
mo che la Valle d'Aosta sia il "top" del turismo, ma per fare
questo, Consiglieri Millet e Tonino, dobbiamo smetterla d'essere
quasi complessati nel fare della politica economica...
(.... INTERRUZIONE ....)
No, no, mi lasci dire. Io non voglio accendere le micce, ma non
possiamo tornare indietro di quindici o vent'anni, quando volevate
il turismo popolare e quando affermavate che le stazioni "top" di
Cervinia e Courmayeur dovevano sparire. Noi vogliamo che tutte le
nostre stazioni siano "top", sia Rhêmes Nôtre Dame e Champorcher,
per quello che potranno offrire, sia Cogne per quello che deve e sa
offrire. Noi non facciamo una legge solo per la Val Veny: se così
fosse noi daremmo l'impressione di essere veramente dei tarati.
Voglio precisare, soprattutto al Consigliere De Grandis, che voi
che siete minoranza avete ragione di chiedere spiegazioni alla
maggioranza e di fare anche della polemica. Allora io voglio
precisare che se l'art. 8, come norma transitoria, dice che sono
ammessi ai benefici della presente legge solo i lavori iniziati
dopo il 30 giugno del 1983 e quelli che abbiano realizzato
anteriormente alla data di entrata in vigore della presente legge
gli adeguamenti tecnici, cioè dipeso solo dal fatto che occorreva
inserire nella legge una data di riferimento. Si è trattato di una
scelta politica con la quale abbiamo inserito tra i beneficiari
della legge quelle società che hanno effettuato gli interventi
obbligatori di ammodernamento e con la quale abbiamo escluso le
altre, come quelle che gestiscono le seggiovie di La Thuile e di
Pila, che pure hanno fatto nuovi impianti, anche perché riteniamo
che sia illogico dare dei contributi a queste due ultime società
che stanno discretamente bene e che pure avrebbero diritto a
richiederli.
Io ho partecipato a diverse riunioni ed incontri con le società
che gestiscono gli impianti a fune e ricordo che, già quando si
approvò lo stanziamento di 3 miliardi in loro favore, si convenne
di predisporre uno stanziamento "ad hoc" anche per le società che
gestiscono gli impianti. Non posso ancora quantificare nulla e
neppure anticipare se l'interesse sarà dell'1% o del 10%, però
sicuramente questo provvedimento sarà preso e di ciò sono testimoni
sia il Consigliere Pedrini, che fa parte delle società degli
impianti a fune, sia altri. In questo senso io contesto le
dichiarazioni del presidente delle società che gestiscono gli
impianti a fune, Signor Fournier, perché già dal 1° gennaio le
società sapevano che entro 3 o 4 mesi, al massimo entro 6 mesi, la
Giunta regionale avrebbe presentato un provvedimento di legge in
loro favore, sebbene allora non si sapesse ancora quale sarebbe
stato il tasso di interesse.
La società Val Veny, per non perdere un anno, visto che
l'attuale ovovia che va dal Plan Chécrouit in su è obsoleta e
stanno per scadere i termini della sua concessione ministeriale, ha
ritenuto opportuno intraprendere i lavori prescindendo dal tipo di
tasso di interesse che sarebbe stato fissato nel provvedimento.
Alla Giunta ed alla maggioranza è sembrato logico, anche se mi
stupisce il discorso fatto dal Consigliere De Grandis, inserire
anche quelle società che hanno iniziato i lavori dal 1° gennaio del
1985, una delle quali è appunto la Val Veny, per la quale è
previsto l'importo maggiore. Anche altre società avrebbero potuto
partire con i lavori e se non lo hanno fatto ciò vuol dire che non
avevano i progetti pronti.
Quello che sto dicendo l'ho dichiarato anche all'associazione
delle società che gestiscono gli impianti a fune e nei due incontri
che ho avuto con quell'associazione per spiegare i contenuti di
questa legge, anche se qualcuno ha presentato numerose obiezioni,
nessuno però mi ha mai detto quello che forse è stato riferito ad
alcuni Gruppi politici (faccio esplicito riferimento
all'emendamento proposto come art. 2 bis, presentato dal Partito
Comunista in cui si parla degli impianti di trasporto a fune con
caratteristiche di arroccamento). Io parlo chiaro e faccio
riferimento alla società di Champorcher, perché questo emendamento,
caro Consigliere Tonino, è stato predisposto proprio per quella
società! Io non mi nascondo dietro un dito: questa legge non è
stata fatta per la società Val Veny, ma è stata fatta per le
società che gestiscono gli impianti a fune. Non accettiamo perciò
emendamenti dietro i quali si nascondono società che avranno
difficoltà ad espletare determinati lavori: la società Cogne che ha
già un impianto di arroccamento e la società Champorcher che dovrà
costruirne uno.
Da parte nostra abbiamo difficoltà a predisporre una legge per
stabilire quale società dovrà beneficiare dei contributi a fondo
perso e se l'impianto da realizzare sarà da ritenersi di
arroccamento oppure no, stabilendone sia l'altitudine che la
portata; se così non fosse vorrebbe significare che il
provvedimento è fatto proprio "ad hoc" per certe società. La Giunta
regionale ha dichiarato che, se un domani ci saranno delle società
che per sopravvivere avranno bisogno di interventi di carattere
diverso, essa opererà in Consiglio affinché siano presi gli
interventi necessari, magari anche con contributi a fondo perso o
con inviti ai Comuni o alle Comunità Montane, perché venga
aumentato il capitale sociale, così come è stato fatto nel caso
della società che opera a St. Rhémy-Bosses; non possiamo però
indicare nella legge oggi in discussione tutti questi svariati e
possibili interventi.
Chissà se il Partito Comunista avrebbe presentato ugualmente il
suo emendamento se, al posto della società di Champorcher, fosse
capitato alla società Val Veny di dover rifare i suoi impianti di
arroccamento? Io non ho alcun interesse particolare che mi lega
alla società Val Veny, però è anche nel l'interesse di tutti noi
cercare di ave re nelle nostre zone alcune stazioni di sport
invernali che siano come un fiore all'occhiello per la nostra
immagine nel mondo. Se 8 o 10 anni fa non fossero stati fatti da
parte della Società Val Veny quegli impianti di arroccamento, che
cosa ne sarebbe oggi di Courmayeur? Spiegatemelo un po' voi! Essa
ha installato i due più moderni impianti d'Europa pagandoseli
direttamente, quando noi non eravamo ancora entrati nella società
con il 35% del capitale azionario. Io non mi voglio scaldare, ma
pretendo che si sia almeno un poco obiettivi, perché non si può,
ogni volta che la Giunta presenta un disegno di legge, immaginare
che sia fatto apposta per qualcuno, altrimenti io vi rinfaccio,
signori Consiglieri del Partito Comunista, che voi in questo caso
siete in malafede! Noi siamo sensibili alle esigenze delle stazioni
che ne hanno più bisogno e mi riferisco in particolare a quella che
gestisce gli impianti a Gressoney, dove siamo intervenuti anche con
un amministratore delegato che è un dipendente regionale; mi
riferisco anche alla situazione di Champorcher, per la quale siamo
favorevoli ad approvare provvedimenti specifici.
Se per presentare un provvedimento del genere si fosse dovuto
fare tutto uno studio particolareggiato e una programmazione
eccessivamente meticolosa e puntuale, io vi dico che questa legge
sarebbe stata pronta fra tre anni, perché gli studi di questo
genere non sono di facile stesura. In fondo c'è già una legge che
si occupa delle infrastrutture turistico-sportive delle quali si
vorrebbero dotare i vari Comuni ed è già un'ottima normativa che
prevede un contributo del 40% direttamente dall'Amministrazione
regionale ed il restante 60% da parte delle Comunità Montane. Anche
per gli alberghi abbiamo già da tantissimo tempo una legge che è
assolutamente competitiva con quelle esistenti in tutte le altre
stazioni, non solo italiane ma anche estere, e che prevede dei
mutui al tasso agevolato del 7,50%, che comunque può essere
migliorato ma che resta sempre un valido incentivo.
Il discorso della seconda casa non può essere preso in
considerazione in questo momento perché, da ricerche fatte anche da
chi ha incominciato ad operare solo di recente, come l'Aviditour,
che è l'agenzia della Val Veny che ha incominciato a chiedere ai
proprietari delle seconde case di metterle sul mercato,
probabilmente dovremo fare un provvedimento specifico. Tuttavia non
è ancora giunto il momento più opportuno per varare una legge su
tale materia, perché la maggior parte dei proprietari non ha ancora
l'intenzione di mettere sul mercato la propria seconda casa. Quando
invece il momento economico sarà più difficile, l'esigenza di
metterla sul mercato si presenterà spontaneamente e solo a quel
punto ci vorrà una legge che possa garantire un mutuo a tasso
agevolato e magari anche un contributo a fondo perso, in presenza
però di determinate migliorie da apportare all'abitazione, come la
riduzione dell'ampio soggiorno o la trasformazione della grande
villa in una serie di piccoli alloggi da piazzare sul mercato. Se
non ci comportiamo così, signori miei, vuol dire che non stiamo con
i piedi sulla terra e lavoriamo solo di fantasia, anche se diamo
qualche valida indicazione.
In questo momento in cui il turismo sta perdendo colpi non solo
da noi, ma in tutto il mondo, noi dobbiamo cercare di essere
competitivi rispetto alle altre stazioni, cercando di far
funzionare i nostri impianti di risalita al livello di quelli
presenti nelle stazioni invernali "leader" della Francia, della
Svizzera e dell'Austria. E questo lo dobbiamo fare in modo ancor
più determinante perché le nostre stazioni non sono come quelle che
ho citato, i cui posti letto coprono 1'80% od il 90% della capacità
degli impianti di risalita e non hanno vicino nessuna grande città
come Torino e Milano che possono consentire brevi escursioni per il
fine settimana; noi non siamo il Trentino Alto Adige e neppure il
Courchevel, dalle cui stazioni le grandi città distano moltissimi
chilometri. Noi non possiamo aspettare ancora e rischiare di
perdere anche questo tipo di turismo che ci vede ancora
protagonisti, perché favoriti soprattutto dalla geografia. Anche se
si tratta di un turismo che interessa solo singole giornate noi
dobbiamo dare al turista la possibilità di non dover fare tre ore
di coda, altrimenti se ne andrà al Sestrière o in qualche altra
località. Questa è la realtà!
Anch'io riconosco che tutti gli interventi non sono perfetti e
possono sembrare quasi dei tamponi, però anche voi, signori miei,
dovete cercare di essere obiettivi e di guardare la situazione
reale cercando di rendervi conto che si potrebbe certamente fare
meglio se ci fosse più tempo. In questo momento è opportuno
effettuare tale intervento che riteniamo valido; dopo, quando
avremo fatto uno studio ed una ricerca che consenta di programmare
in modo più completo, potremo anche modificare questo disegno di
legge che non è assolutamente immodificabile.
Ci tengo a dire al Consigliere De Grandis e quindi al Partito
Repubblicano che sul discorso delle garanzie si ha quasi
l'impressione che, se la Democrazia Cristiana o per essa in modo
particolare l'Assessore Borbey, presenta qualche progetto o disegno
di legge, il PRI diventa critico al 100% e, pur partecipando sempre
a tutte le riunioni della maggioranza, fa lo stesso discorso
dell'opposizione. Se è proprio l'Assessore Borbey che può dare
fastidio, posso anche far presentare il disegno di legge che
interessa il turismo dal Consigliere Fosson, però vorrei
francamente capire la posizione del Consigliere De Grandis, perché
ha presentato un emendamento, sul quale potremmo in un certo senso
dargli anche ragione, ad una legge presentata dalla maggioranza e
dalla Giunta e non dall'Assessore Borbey.
Certamente la scelta che viene operata con questo provvedimento
comporta dei rischi, ma, come hanno già detto il Consigliere
Pedrini e il Consigliere rappresentante degli A.D.P., se noi non
interveniamo in questo modo, saranno proprio le piccole società che
non potranno fare assolutamente niente, mentre le grandi società di
Courmayeur e di La Thuile, che hanno tutte le garanzie personali e
societarie, avranno comunque la possibilità di operare qualsiasi
intervento sui propri impianti traendone sempre degli utili. Al
contrario le piccole società di Champorcher, di Gressoney o di
Champoluc non potranno mai migliorare i propri impianti senza
l'intervento regionale. A titolo personale dichiaro nuovamente di
stupir mi del fatto che, alcune volte, il Consigliere De Grandis,
pur partecipando alle riunioni della maggioranza, faccia una scelta
di campo diversa da quella di quest'ultima.
PRESIDENTE:
Passiamo all'esame dell'articolato.
Do lettura dell'articolo 1:
Articolo 1
(Finalità della legge)
1. La Regione Valle d'Aosta concede incentivi finalizzati ad
agevolare la realizzazione di impianti di risalita e di strutture a
essi funzionalmente connesse.
2. Gli interventi regionali sono con cessi sia per la
costruzione di impianti nuovi, sia per la sostituzione o il rinnovo
tecnologico di impianti esistenti.
3.
Nel concetto di impianto di risalita rientrano anche i
sistemi di emissione e controllo dei titoli di transi
to
.
4. Sono considerate strutture funzionalmente connesse agli
impianti: le stazioni di partenza e di arrivo; le biglietterie; i
fabbricati adibiti a ricovero di mezzi battipista e di macchine
operatrici, officina, deposito e consimili; le linee di
alimentazione elettrica; le cabine di trasformazione; i generatori
di corrente.
PRESIDENTE:
Ha chiesto la parola il Consigliere Tonino;
ne ha facoltà.
TONINO (P.C.I.):
Faccio un intervento che ha anche valore
di dichiarazione di voto sull'articolo 1. Noi siamo rimasti
piuttosto stupiti dalla povertà di analisi dell'Assessore Borbey in
fase di replica, perché rischia di coprire di ridicolo e di
vergogna la nostra Regione. La polemica dell'Assessore Borbey è una
semplice contrapposizione alle nostre argomentazioni fatta di
schematismi di tipo ideologico che noi rifiutiamo da tempo, tant'è
che probabilmente l'Assessore Borbey non ha ascoltato il mio
intervento perché era impegnato in altre faccende. Infatti, non una
del le argomentazioni di politica economica che ho cercato di
abbozzare nel pur breve intervento ha avuto una risposta da parte
dell'Assessore Borbey.
Si tratta certamente di un modo di fare politica, di cui egli è
un degno rappresentante, che non ci interessa. Noi non entriamo in
queste polemiche, così come non entriamo nelle discussioni sulla
presunta malafede presente nei nostri interventi; noi abbiamo dato
un giudizio positivo sulla necessità dell'intervento pubblico in un
settore che ne ha decisamente bisogno. Ho detto anche che questo
intervento deve essere effettuato senza paraocchi e con il coraggio
non dimostrato in altre occasioni, per affrontare senza schematismi
la qualità e la quantità della presenza pubblica nel settore del
turismo invernale, che deve essere considerato fatto re trainante
dello sviluppo della nostra economia.
Noi partivamo da una considerazione che è stata smentita
dall'Assessore Borbey e per questo chiederemo alla Giunta di
fornirci dei dati. Io ho affermato che il turismo è in crescita in
tutto il mondo, con un tasso del 3% 4% ? mentre l'Assessore Borbey
ha detto testualmente: "Il turismo perde in tutto il mondo". Noi
confrontavamo la crescita presente in campo internazionale con il
nostro turismo che, come è scritto nella stessa relazione che
accompagna il disegno di legge, sta invece perdendo dei colpi.
L'Assessore Borbey dice che è sbagliata la relazione; ma allora la
si corregga! Che cosa significa poi dire che la Valle d'Aosta deve
essere il "top" del turismo mondiale? L'Assessore Borbey dovrebbe
essere così intelligente da indicare al Consiglio regionale almeno
le varie tappe attraverso le quali la Valle d'Aosta potrebbe
diventare il "top" del turismo mondiale.
In realtà il nostro problema, ormai evidente a tutti, è quello
di una arretratezza complessiva delle strutture del turismo
invernale della Valle d'Aosta. Questa arretratezza potrà essere
inferiore rispetto a quella di alcune situazioni italiane od
europee, ma comunque esiste. A questa arretratezza occorre dare
delle risposte e noi accetteremo il confronto sulla qualità di
queste risposte e non sul resto: noi cerchiamo di individuare i
problemi suggerendo anche delle proposte per la loro soluzione. Non
vogliamo assolutamente favorire Champorcher ma vogliamo dare una
risposta alla domanda se un impianto di arroccamento possa essere
realizzato o meno da una società con il semplice abbattimento degli
interessi e secondo criteri di economicità. Pare che questo non sia
possibile, visto che la stessa maggioranza regionale ha deciso di
finanziare completamente l'Aosta -Pila. Noi quindi proponiamo un
metro di giudizio oggettivo che può essere naturalmente
criticabile, ma in questo caso la Giunta ha il dovere di criticar
lo e dirci che il 30% di mutuo è troppo poco oppure è eccessivo e
che il 60% dato a fondo perso è sbagliato. Questo è il tipo di
confronto che ci dovrebbe essere.
Noi difendiamo la nostra prerogativa di avere ed esprimere le
nostre opinioni contro le semplificazioni dimostrate dall'Assessore
Borbey nella sua replica ed è in base a questi contenuti che noi
riteniamo che il provvedimento abbia ancora dei limiti e debba
essere considerato nel suo complesso molto limitato rispetto ai
bisogni. Questa è la nostra valutazione e per queste ragioni noi ci
asterremo.
PRESIDENTE:
Se nessuno chiede la parola, metto in
approvazione l'articolo 1:
ESITO DELLA VOTAZIONE
Presenti: 30
Votanti: 20
Favorevoli: 20
Astenuti: 10 (Aloisi, Bajocco, Breuvé, Cout, Dolchi, Mafrica,
Millet, Tonino, Torrione e Viberti)
Il Consiglio approva.
PRESIDENTE:
Do lettura dell'articolo 2:
Articolo 2
(Modalità di intervento)
1.
Società, enti e privati proprietari di impianti di
risalita possono ottenere, a carico di apposito fondo di rotazione
regionale, mutui agevolati a fronte delle spese derivanti dagli
investimenti di cui all'articolo ), sulla base delle seguenti
modalità:
a) ammontare del mutuo;
a1 fino al 90% della spesa ammessa, nel caso di rinnovo
tecnologico di impianti esistenti o di realizzazione di impianti
sostitutivi di altri già in funzione o di impianti integranti un
sistema già esistente;
a2 fino al 75% della spesa ammessa nel caso di realizzazione
di impianti ubicati in zone nelle quali ancora non esistano
impianti;
b) durata del mutuo;
b1 per impianti scioviari; anni 10 + 2 di
preammortamento;
b2 per impianti seggioviari ad attacchi fissi: anni 15 + 2 di
preammortamento;
b3 per tutti gli altri tipi di impianti di risalita, aerei e
terre stri: anni 20 + 2 di preammortamento;
c) tasso dell'operazione: 4% annuo.
2.
La Giunta regionale può rideterminare con proprio
atto amministrativo il tasso di interesse da applicare ai nuovi
interventi, in relazione alle risultanze di un esame annuale della
situazione economico-finanziaria del settore considerato.
3.
E' data facoltà ai mutuatari di estinguere
anticipatamente il mutuo senza addebito di penali e di
interessi.
PRESIDENTE:
Esistono due emendamenti al l'art. 2
presentati dal Partito Comunista.
Ha chiesto la parola l'Assessore al Turismo, Urbanistica e Beni
Culturali Borbey; ne ha facoltà.
BORBEY (D.C.):
Noi proponiamo di non accettare
l'emendamento al punto a) dell'articolo 2 presentato dal Partito
Comunista, perché preferiamo mantenere la dizione presentata dalla
Giunta regionale che prevede interventi fino al 75% o al 90% della
spesa, proprio per le motivazioni già espresse da vari Consiglieri,
cioè per il timore che un domani il contributo del 75% possa essere
appetibile anche per forze economiche esterne alla Valle d'Aosta;
mantenendo la dizione proposta è la Giunta regionale che ha la
possibilità di stabilire in modo autonomo la percentuale della
contribuzione. Tutto ciò non certo per discriminare una società
nei confronti di un'altra, come ha fatto supporre il Consigliere
Millet, ma solo per dare al la Giunta regionale la possibilità di
fare una sua propria valutazione su determinati interventi, dopo
aver sentito la Commissione proponente.
Il secondo emendamento, che propone di far riferimento al tasso
stabilito dal Ministero del Tesoro, può essere accettato proprio
perché, come giustamente ha detto anche il Consigliere Millet,
tutti i disegni di legge presentati di recente fanno riferimento al
tasso di interesse stabilito a livello nazionale per i vari settori
di intervento. Oggi come oggi il tasso d'interesse stabilito per il
settore turistico è del 17,35%, dal quale deriverebbe il 4,33%, per
cui arrotondando al punto o al mezzo punto questa percentuale si
avrebbe il 4% di tasso di interesse. Per questo motivo accettiamo
questo emendamento.
PRESIDENTE:
Do lettura del primo emendamento presentato
dal Partito Comunista all'art. 2:
ART. 2
- Sostituire l'attuale testo della lettera a) con il
seguente:
a) l'ammontare del mutuo è del 90% delle spese ammesse, nel
caso di rinnovo tecnologico di impianti esistenti o di
realizzazione di impianti sostitutivi di altri già in funzione o di
impianti integranti un sistema già esistente, i quali hanno
carattere di priorità rispetto alla realizzazione di impianti
ubicati in zone nelle quali ancora non esistono impianti.
PRESIDENTE:
Se nessuno chiede la parola, metto in
approvazione l'emendamento testé letto:
ESITO DELLA VOTAZIONE
Presenti: 30
Votanti: 9
Favorevoli: 9
Astenuti: 21 (Beneforti, Bondaz, Borbey, Chabod, De Grandis,
Faval, Fosson, Lanièce, Lanivi, Maquignaz, Marcoz, Martin, Pedrini,
Perrin, Pollicini, Ricco, Rolando, Rollandin,Stévenin, Tamone e
Voyat)
Il Consiglio non approva.
PRESIDENTE:
Do lettura del secondo emendamento presentato
dal Partito Comunista all'art. 2:
ART. 2
- Sostituire il secondo comma con il seguente:
La Giunta regionale ridetermina annualmente con propria
deliberazione il tasso d'interesse, il quale deve essere
commisurato al 25% del tasso di riferimento determinato con decreto
del Ministero del Tesoro per operazione di credito nel settore
turistico, in vigore al 1° gennaio precedente alla data di
stipulazione del relativo contratto. Nel caso di frazioni di punto
il tasso verrà arrotondato al punto o al mezzo punto
inferiore.
PRESIDENTE:
Se nessuno chiede la parola, metto in
approvazione l'emendamento testé letto:
ESITO DELLA VOTAZIONE
Presenti, votanti e favorevoli: 30.
Il Consiglio approva all'unanimità.
PRESIDENTE:
Do lettura dell'articolo 2 nel testo emendato
e lo metto in approvazione:
Articolo 2
(Modalità di intervento)
1.
Società, enti e privati proprietari di impianti di
risalita possono ottenere, a carico di apposito fondo di rotazione
regionale, mutui agevolati a fronte delle spese derivanti dagli
investimenti di cui all'articolo 1, sulla base delle seguenti
modalità:
a) ammontare del mutuo;
a1 fino al 90% della spesa ammessa, nel caso di rinnovo
tecnologico di impianti esistenti o di realizzazione di impianti
sostitutivi di altri già in funzione
o
di impianti
integranti un sistema già esistente;
a2 fino al 75% della spesa ammessa nel caso di realizzazione
di impianti ubicati in zone nelle quali ancora non esistano
impianti;
b) durata del mutuo;
b1 per impianti scioviari: anni 10 + 2 di
preammortamento;
b2 per impianti seggioviari ad attacchi fissi: anni 15 + 2 di
preammortamento;
b3 per tutti gli altri tipi di impianti di risalita, aerei e
terrestri: anni 20 + 2 di preammortamento;
c) tasso dell'operazione: 4% annuo.
2.
La Giunta regionale ridetermina annualmente con
propria deliberazione il tasso d'interesse, il quale deve essere
commisurato al 25% del tasso del riferimento determinato con
decreto del Ministero del Tesoro per operazione di credito nel
settore turistico, in vigore dal 1° gennaio precedente alla data di
stipulazione del relativo contratto. Nel caso di frazioni di punto
il tasso verrà arrotondato al punto o al mezzo punto
inferiore.
3.
E' data facoltà ai mutuatari di estinguere
anticipatamente il mutuo senza addebito di penali e di
interessi.
PRESIDENTE:
Se nessuno chiede la parola, metto in
approvazione l'articolo 2 nel testo emendato:
ESITO DELLA VOTAZIONE
Presenti: 30
Votanti: 21
Favorevoli: 21
Astenuti: 9 (Bajocco, Breuvé, Cout, Dolchi, Mafrica, Millet,
Tonino, Torrione e Viberti)
Il Consiglio approva.
PRESIDENTE:
Esiste un emendamento aggiuntivo, proposto
come articolo 2 bis, presentato dal Partito Comunista del quale do
lettura:
ART. 2 BIS
(Impianti di trasporto a fune con caratteristiche di
"arroccamento")
Si definiscono impianti di trasporto a fune con
caratteristiche di "arroccamento" quegli impianti di risalita di
ogni tipo aereo e terrestre, esclusi solamente gli impianti
scioviari. Essi devono costituire l'unico mezzo di trasporto per il
collegamento tra un'area di fondo valle con un'area di "appoggio"
all'attività turistico-sciatoria situata, generalmente a quote non
inferiori a 1.750 mt. slm. e non raggiungibile con una strada
carrozzabile agibile nel periodo invernale.
Tale area di "appoggio" deve essere caratterizzata dalla
partenza di più impianti di risalita di qualsiasi tipo, dalla
presenza di fabbricati adibiti a servizi vari e di appoggio e dalla
presenza di un'area attrezzata per l'arrivo di gare e
manifestazioni.
L'impianto con caratteristiche di "arroccamento" deve inoltre
essere caratterizzato da una portata oraria sufficiente a
trasportare, in 3 ore, il numero massimo di sciatori che il bacino
sciistico situato a monte è in grado o può diventare in grado di
accogliere. Esso è caratterizzato, inoltre, da un utilizzo sia
invernale che estivo.
Per tali impianti è concesso un con tributo del 60% della
spesa ammessa, in conto capitale e il 30% a mutuo previsto
nell'art. 2 della presente legge.
PRESIDENTE:
Se nessuno chiede la parola, metto in
approvazione l'articolo aggiuntivo testé letto:
ESITO DELLA VOTAZIONE
Presenti: 30
Votanti: 30
Favorevoli: 9
Contrari: 21
Il Consiglio non approva.
PRESIDENTE:
Do lettura dell'articolo 3:
Articolo 3
(Commissione tecnico-consultiva)
1.
Le domande per l'ottenimento dei mutui sono
presentate all'assessorato regionale competente in materia di
turismo, corredate di progetto, preventivo di spesa e relazione
tecnica.
2.
I richiedenti sono altresì tenuti
a
richiedere e far pervenire il parere dei consigli dei comuni nei
cui territori ricadono gli impianti.
3.
I consigli comunali devono esprimersi entro 60
giorni dalla data di presentazione della sopra descritta
documentazione da parte del richiedente; superato tale termine si
dà per espresso un parere favorevole.
4.
L'assessorato regionale competente in materia di
turismo verifica l'ammissibilità formale delle domande e le
sottopone quindi all'esame di merito di una commissione
tecnico-consultiva così composta:
a)
il dirigente dei servizi del turismo, con funzioni
di coordinatore;
b)
il dirigente dei servizi dell'urbanistica;
c)
il dirigente del servizio tutela del
l'ambiente;
d)
un rappresentante della "Finanziaria regionale
Valle d'Aosta - Società per azioni" (in appresso indicata come
Finaosta);
e)
un esperto designato dall'Associazione valdostana
esercenti impianti a fune;
f)
un esperto nel settore degli impianti di risalita,
designato dalla Giunta regionale tra i professionisti operanti nel
settore.
5.
Un funzionario dell'assessorato alle finanze svolge
le funzioni di segretario verbalizzante.
6.
I commissari di cui alle lettere a), b) e c)
designano un supplente, destinato a sostituirli in caso di assenza
o impedimento; analoga designazione fanno gli enti
o
organi
per i commissari di cui alle lettere d), e) ed f).
7.
La commissione è validamente riunita con la
presenza della maggioranza dei componenti ed esprime parere con il
voto favorevole di almeno tre commissari; in caso di parità di
voti, prevale il voto del coordinatore.
8.
Le riunioni della commissione avvengono, salvo
diversa richiesta della Giunta regionale, con cadenza
bimestrale.
PRESIDENTE:
All'art. 3 esistono emendamenti presentati
dalla I^ Commissione consiliare, dal Partito Comunista e dal
Consigliere Pollicini.
Ha chiesto la parola l'Assessore al Turismo, Urbanistica e Beni
Culturali Borbey; ne ha facoltà.
BORBEY (D.C.):
Volevo dire che la Giunta accetta
l'emendamento proposto dal Consigliere Pollicini, tuttavia voglio
far notare che i Consiglieri nominati dalla Regione, affinché essa
sia rappresentata nei Consigli di amministrazione delle varie
società di cui la Regione detiene il 35% del capitale azionario,
molte volte sono dei funzionari della nostra Amministrazione che
fanno parte della Commissione tecnico-consultiva. In tali casi
ritengo che sarebbe illogico che essi non ne facessero parte,
perché se noi abbiamo fiducia di quella persona, in quanto nostro
rappresentante in quella società, sarebbe assurdo che non
partecipasse alla Commissione.
Faccio questa osservazione per chiedere al Consigliere Pollicini
se ritiene di ritirare il suo emendamento, perché ritengo che il
funzionario regionale membro della Commissione tecnico-consultiva
debba poter partecipare.
PRESIDENTE:
Ha chiesto la parola il Consigliere
Pollicini; ne ha facoltà.
POLLICINI (A.D.P.):
Rispondo all'Assessore. A me sembra
che, quando un membro della Commissione tecnico-consultiva fa parte
di un Consiglio di amministrazione ed è quindi investito della
rappresentanza della società e a norma del Codice Civile ha
l'obbligo di difendere gli interessi di quella società, è opportuno
che non partecipi all'esame del la proposta che riguarda la sua
società. Io mi rimetto alla volontà della Giunta, ma a me pare che
l'etica stessa confermi questo mio discorso.
PRESIDENTE:
Ha chiesto la parola l'Assessore al Turismo,
Urbanistica e Beni Culturali Borbey; ne ha facoltà.
BORBEY (D.C.):
Accettiamo l'emendamento del Consigliere
Pollicini. Per quanto riguarda gli emendamenti del Partito
Comunista, invece, riteniamo che il rappresentante della FINAOSTA
possa supplire il dirigente all'Assessorato alle Finanze. Invece
non accettiamo la soppressione del quinto comma.
PRESIDENTE:
Do lettura del primo emendamento presentato
dalla Commissione:
Art. 3
Il primo comma dell'art. 3 è sostituito dal seguente:
"1. Le domande per l'ottenimento dei mutui sono presentate
all'assessorato regionale competente in materia di turismo,
corredate di progetto, preventi
vo
di spesa, relazione
tecnica e piano finanziario".
PRESIDENTE:
Se nessuno chiede la parola, metto in
approvazione l'emendamento testé letto:
ESITO DELLA VOTAZIONE
Presenti, votanti e favorevoli: 30.
Il Consiglio approva all'unanimità.
PRESIDENTE:
Do lettura del secondo emendamento presentato
dalla Commissione:
Dopo il settimo comma è aggiunto il seguente nuovo comma 7
bis:
"7. bis. Il parere della Commissione de ve concernere sia le
soluzioni tecniche proposte, sia gli aspetti economici e gestionali
dell'iniziativa considerata".
PRESIDENTE:
Se nessuno chiede la parola, metto in
approvazione l'emendamento testé letto:
ESITO DELLA VOTAZIONE
Presenti, votanti e favorevoli: 30.
Il Consiglio approva all'unanimità.
PRESIDENTE:
Do lettura del primo emenda mento presentato
dal Partito Comunista:
ART. 3
- Aggiungere alla fine del quarto comma: g) un dirigente
dell'Assessorato al le Finanze che svolge anche funzioni di
Segretario verbalizzante.
PRESIDENTE:
Se nessuno chiede la parola, metto in
approvazione l'emendamento testé letto:
ESITO DELLA VOTAZIONE
Presenti: 30
Votanti: 29
Favorevoli: 8
Contrari: 21
Astenuti: 1 (Aloisi)
Il Consiglio non approva.
PRESIDENTE:
Do lettura del secondo emendamento presentato
dal Partito Comunista:
ART. 3
- Sopprimere il quinto comma.
PRESIDENTE:
Se nessuno chiede la parola, metto in
approvazione l'emendamento testé letto:
ESITO DELLA VOTAZIONE
Presenti: 30
Votanti: 29
Favorevoli: 8
Contrari: 21
Astenuti: 1 (Aloisi)
Il Consiglio non approva.
PRESIDENTE:
Do lettura dell'emendamento presentato dal
Consigliere Pollicini:
All'art. 3
Dopo il comma 7 aggiungere il seguente comma:
"qualora un commissario svolga qualsiasi funzione o incarico
nell'ambito di una società, Ente o privato proprietario di impianti
di risalita richiedente l'adozione dei benefici della presente
legge, non partecipa all'esame della relativa domanda".
PRESIDENTE:
Se nessuno chiede la parola, metto in
approvazione l'emendamento testé letto:
ESITO DELLA VOTAZIONE
Presenti, votanti e favorevoli: 30.
Il Consiglio approva all'unanimità.
PRESIDENTE:
Do lettura dell'articolo 3 nel testo emendato
e lo metto in approvazione:
Articolo 3
(Commissione tecnico-consultiva)
1.
Le domande per l'ottenimento dei mutui sono
presentate all'assessorato regionale competente in materia di
turismo, corredate di progetto, preventivo di spesa, relazione
tecnica e piano finanziario.
2.
I richiedenti sono altresì tenuti a richiedere e
far pervenire il parere dei consigli dei comuni nei cui territori
ricadono gli impianti.
3.
I consigli comunali devono esprimersi entro 60
giorni dalla data di presentazione della sopra descritta
documentazione da parte del richiedente; superato tale termine si
dà per espresso un parere favorevole.
4.
L'assessorato regionale competente in materia di
turismo verifica l'ammissibilità formale delle domande e le
sottopone quindi all'esame di merito di una commissione
tecnico-consultiva così composta:
a)
il dirigente dei servizi del turismo, con funzioni
di coordinatore;
b)
il dirigente dei servizi dell'urbanistica;
c)
il dirigente del servizio tutela del
l'ambiente;
d)
un rappresentante della "Finanziaria regionale
Valle d'Aosta - Società per azioni" (in appresso indicata come
Finaosta);
e)
un esperto designato dall'Associazione valdostana
esercenti impianti a fune;
f)
un esperto nel settore degli impianti di risalita,
designato dalla Giunta regionale tra i professionisti operanti nel
settore.
5.
Un funzionario dell'assessorato alle finanze svolge
le funzioni di segretario verbalizzante.
6.
I commissari di cui alle lettere a), b) e c)
designano un supplente, destinato a sostituirli in caso di assenza
o impedimento; analoga designazione fanno gli enti o organi per i
commissari di cui alle lettere d), e) ed f).
7.
La commissione è validamente riunita con la
presenza della maggioranza dei componenti ed esprime parere con il
voto favorevole di almeno tre commissari; in caso di parità di
voti, prevale il voto del coordinatore.
8.
Qualora un commissario svolga qualsiasi funzione o
incarico nell'ambito di una società, Ente o privato proprietario di
impianti di risalita richiedente l'adozione dei benefici della
presente legge, non partecipa all'esame della relativa
domanda.
9.
Il parere della Commissione deve concernere sia le
soluzioni tecniche proposte, sia gli aspetti economici e gestionali
dell'iniziativa considerata.
10.
Le riunioni della commissione avvengono, salvo
diversa richiesta della Giunta regionale, con cadenza
bimestrale.
ESITO DELLA VOTAZIONE
Presenti: 30
Votanti: 21
Favorevoli: 21
Astenuti: 9 (Aloisi, Bajocco, Breuvé, Cout, Mafrica, Millet,
Tonino, Torrione e Viberti)
Il Consiglio approva.
PRESIDENTE:
Do lettura dell'articolo 4:
Articolo 4
(Istruttoria e concessione dei mutui)
1.
Le domande esaminate dalla commissione di cui
all'articolo 3 vengono sottoposte, unitamente al parere della
stessa espresso, all'esame della Giunta regionale che decide,
motivando, in merito all'ammissione a mutuo e al suo
ammontare.
2.
Le domande vengono quindi trasmesse alla Finaosta
per l'istruttoria e la concessione del mutuo.
3.
Qualora in fase di istruttoria venga accertata la
sussistenza di una situazione di rischio di insolvenza
particolarmente grave, la Finaosta ne dà comunicazione alla
Regione, sospendendo l'erogazione delle somme fino
a
quando
la Giunta non assuma una decisione di conferma di quanto già
deliberato o, in ipotesi contraria, annullando l'intera
operazione.
PRESIDENTE:
All'art. 4 esistono due emendamenti proposti
dalla prima Commissione consiliare e dal Consigliere De
Grandis.
Ha chiesto la parola l'Assessore al Turismo, Urbanistica e Beni
Culturali Borbey; ne ha facoltà.
BORBEY (D.C.):
La Giunta regionale propone di non
accettare questo emendamento perché ritiene che, dopo aver sentito
il parere della Commissione tecnico-consultiva, come prescritto
dalla legge, ci siano gli elementi di giudizio sufficienti per
valutare il tutto. Noi riteniamo che l'esecutivo debba rispondere
del suo operato prima alla maggioranza, poi al Consiglio e quindi a
tutta la cittadinanza valdostana. Questi atti sono di stretta
competenza dell'esecutivo, che di essi risponderà, come sempre del
resto, agli organi del Consiglio regionale. Il discorso è che ogni
pratica amministrativa non deve avere iter eccessivo a livello di
Commissioni specie quando, come in questo caso, è già prevista una
Commissione specifica che si occupa proprio dei mutui, quindi non è
assolutamente il caso di riportare l'argomento all'attenzione di
una nuova Commissione, facendo corre re il rischio all'esecutivo di
avere a disposizione anche dei pareri discordanti fra una
Commissione e l'altra.
PRESIDENTE:
Ha chiesto la parola il Consigliere
Pollicini; ne ha facoltà.
POLLICINI (A.D.P.):
Io parlo a nome dei Consiglieri di
maggioranza. Se esiste uno strumento conoscitivo io ritengo che,
per quanto ci riguarda, non abbiamo motivo di insistere su questa
dizione. L'importante è conoscere l'iter: per la formula si trovi
la maniera più pratica.
PRESIDENTE:
Ha chiesto la parola l'Assessore al Turismo,
Urbanistica e Beni Culturali Borbey; ne ha facoltà.
BORBEY (D.C.):
La Giunta regionale si impegna a rimettere
ogni pratica alla commissione prima della eventuale delibera.
PRESIDENTE:
Ha chiesto la parola il Consigliere Tonino;
ne ha facoltà.
TONINO (P.C.I.):
Dove si parla di questo impegno? Finora
la Giunta, come per la legge n. 10 sugli impianti di risalita, ha
sempre deliberato sentendo il parere consultivo della Commissione.
Io mi ricordo di avere discusso in Commissione di questi interventi
proposti dal la Giunta.
(.... INTERRUZIONE ....)
Bisogna stabilire il meccanismo perché non è accettabile
l'impegno generico dell'Assessore su una decisione che deve essere
presa dal Consiglio.
PRESIDENTE:
Ha chiesto la parola il Consigliere Mafrica;
ne ha facoltà.
MAFRICA (P.C.I.):
Io credo esista un problema di rapporti
tra la Giunta e la maggioranza, ma anche fra l'esecutivo ed il
Consiglio. La Commissione ha proposto questo emendamento per
informare il Consiglio e per avere un parere preventivo da
quest'ultimo su decisioni che riguardano investimenti per miliardi.
Qui ci sono di mezzo anche i rapporti tra l'esecutivo ed il
Consiglio. Noi insistiamo con i colleghi della maggioranza perché
difendano questo tipo di rapporto.
PRESIDENTE:
Do lettura dell'emendamento presentato dalla
Commissione:
ART. 4
Il primo comma
è
sostituito dai seguenti due
commi:
"1. Il parere della Commissione di cui al precedente articolo
viene inviato alla Commissione consiliare competente per il settore
economico, la quale esprime il suo avviso entro quindici giorni dal
ricevimento della pratica, previa convocazione - qualora ritenuta
utile - della Commissione tecnico - consultiva, per l'illustrazione
del parere da essa espresso".
"1. bis. Le domande vengono quindi sottoposte, unitamente al
parere delle due Commissioni, all'esame della Giunta regionale che
decide, motivando, in merito all'ammissione a mutuo
e al
suo
ammontare".
PRESIDENTE:
Se nessuno chiede la parola, metto in
approvazione l'emendamento testé letto:
ESITO DELLA VOTAZIONE
Presenti: 31
Votanti: 9
Favorevoli: 9
Astenuti: 22 (Aloisi, Beneforti, Bondaz, Borbey, Chabod, De
Grandis, Faval, Fosson, Lanièce, Lanivi, Maquignaz, Marcoz, Martin,
Pedrini, Perrin, Pollicini, Ricco, Rolando, Rollandin, Stévenin,
Tamone, Voyat)
Il Consiglio non approva.
PRESIDENTE:
Ha chiesto la parola il Vice Presidente De
Grandis; ne ha facoltà.
DE GRANDIS (P.R.I.):
Ho ascoltato i chiarimenti del
Consigliere Pedrini sul la situazione delle società funiviarie e
devo confessare che mi hanno preoccupato ancora di più. Temevo che
questa legge fosse difficile da applicare nelle piccole società che
avevano difficoltà economiche e che non traevano utili dalla
gestione, però, essendo la situazione generalizzata al punto che si
salverebbero solo due o tre società, è necessario cambiare sistema
e ricorrere al metodo adottato dal Friuli Venezia Giulia che (là-
un contributo in conto capitale del 98%. Non credo che ciò incida
sulla questione delle garanzie per ché, come io ho previsto
nell'emendamento, si tratta di limitare le garanzie alle reali
possibilità della società. D'altra parte se la società ha già
impegni debitori tali per cui non può fornire il pegno sulle
azioni, può la Regione concedere ugualmente il mutuo quando le rate
non possono essere pagate? Così si finirebbe per dare con la mano
sinistra il mutuo e con la destra il contributo per pagare le rate.
Io non sono d'accordo e mantengo l'emendamento.
PRESIDENTE:
Ha chiesto la parola l'Assessore al Turismo,
Urbanistica e Beni Culturali Borbey; ne ha facoltà.
BORBEY (D.C.):
In merito ai chiarimenti richiesti dal
Consigliere De Grandis sul fatto che le Società hanno ormai quasi
tutti i loro beni societari pignorati e non possono offrire più
nulla in garanzia di un eventuale prestito futuro, come già ci è
stato rammentato anche dal Consigliere Pedrini, ricordo che
l'emendamento proposto parla anche di fidejussione personale dei
soci. Rimane però il fatto che i soci non espongono la loro casa al
rischio di una garanzia fidejussoria, così come ad esempio il
Consigliere Pedrini non farà mai sottoporre a pignoramento il
proprio albergo di Chamois per avere il finanziamento per
l'impianto di risalita. Se l'emendamento fosse stato elaborato
negli stessi termini e schemi proposti adesso oralmente dal
Consigliere De Grandis lo si sarebbe anche potuto accettare, ma il
testo che noi abbiamo davanti agli occhi parla anche di
fidejussione personale dei soci e quindi l'eventuale pignoramento
dei loro immobili. Per queste ragioni noi ritenevamo già acquisito
a livello di riunioni preparatorie, che si trattasse di una precisa
scelta di carattere politico e che comportasse qualche inevitabile
rischio.
PRESIDENTE:
Do lettura dell'emendamento presentato dal
Consigliere De Grandis:
ART. 4
Punto 2. dopo la parola "mutuo" mettere punto e virgola e
aggiungere: "la garanzia del finanziamento accordato compete alla
FINAOSTA, che potrà accettare, a tal fine, un pegno sulle azioni
della società oppure una fideiussione persona le dei soci."
PRESIDENTE:
Se nessuno chiede la parola, metto in
approvazione l'emendamento testé letto:
ESITO DELLA VOTAZIONE
Presenti: 31
Votanti: 31
Favorevoli: 10
Contrari: 21
Il Consiglio non approva.
PRESIDENTE:
Se nessuno chiede la parola, metto in
approvazione l'articolo 4 nel suo testo originario:
ESITO DELLA VOTAZIONE
Presenti: 31
Votanti: 20
Favorevoli: 20
Astenuti: 11 (Aloisi, Bajocco, Breuvé, Cout, De Grandis, Dolchi,
Mafrica, Millet, Tonino, Torrione e Viberti)
Il Consiglio approva.
PRESIDENTE:
Do lettura dell'articolo 5:
Articolo 5
(Convenzione)
1.
La Giunta regionale è autorizzata a stipulare con
la Finaosta apposita convenzione per la costituzione e la gestione
del fondo di rotazione.
2.
La stipulanda convenzione dovrà prevedere l'obbligo
da parte della Finaosta di trasmettere alla Regione una situazione
mensile del fondo, dalla qua le risulti analiticamente:
a)
la consistenza dei versamenti effettuati sul fondo
di rotazione;
b)
l'importo dei prelevamenti effettuati nel
mese;
c)
l'ammontare degli interessi maturati sulle
giacenze;
d)
l'importo delle rate recuperate;
e)
l'importo delle rate estinte anticipatamente e
quello dei relativi interessi;
f)
i compensi e le spese spettanti alla
Finaosta;
g)
le rate di ammortamento dei mutui scadute e non
versate;
h)
la consistenza del fondo alla fine del
mese.
3.
La Finaosta dovrà altresì impegnarsi a svolgere,
d'intesa con la Regione, le azioni necessarie al recupero delle
somme dovute dai mutuatari inadempienti.
4.
In base all'articolo 72 della legge regionale
7.12.1979, n. 68, sulla contabilità regionale, al rendiconto
annuale della Regione deve essere allegato un prospetto da cui
risulti la consistenza del fondo di rotazione alla chiusura di
ciascun esercizio, comprensivo degli eventuali incrementi
o
decrementi imputati ad accumulo del fondo.
PRESIDENTE:
Se nessuno chiede la parola, metto in
approvazione l'articolo 5 testé letto:
ESITO DELLA VOTAZIONE
Presenti: 31
Votanti: 21
Favorevoli: 21
Astenuti: 10 (Aloisi, Bajocco, Breuvé, Cout, Dolchi, Mafrica,
Millet, Tonino, Torrione e Viberti)
Il Consiglio approva.
PRESIDENTE:
Do lettura dell'articolo
6:
Articolo 6
(Costituzione e incremento del fondo di
rotazione)
1.
Il fondo di rotazione previsto dalla presente legge
sarà alimentato per gli anni 1986 e seguenti:
a)
da appositi stanziamenti annuali di bilancio
approvati dal Consiglio regionale, anche mediante trasferimento
annuale, parziale o totale, al fondo di rotazione delle
disponibilità derivanti alla Regione dagli avanzi di
amministrazione;
b)
dal provento di eventuali mutui o prestiti
obbligazionari a medio o lungo termine contratti a tale
scopo;
c)
dal recupero, anche anticipato, delle annualità di
ammortamento (interessi e capitale) dovute dai mutuatari;
d)
dagli interessi maturati sulle giacenze del fondo
stesso presso la Finaosta, gestore dei fondi;
e)
dagli interessi su prestiti concessi in
preammortamento;
f)
da erogazioni a qualsiasi titolo del lo Stato, di
enti pubblici e di privati.
2.
Al fondo di rotazione sono addebitati eventuali
oneri fiscali ed il costo dei servizi prestati dalla Finaosta,
gestore del fondo.
PRESIDENTE:
Se nessuno chiede la parola, metto in
approvazione l'articolo 6 testé letto:
ESITO DELLA VOTAZIONE
Presenti: 31
Votanti: 21
Favorevoli: 21
Astenuti:10 (Aloisi, Bajocco, Breuvé, Cout, Dolchi, Mafrica,
Millet, Tonino, Torrione e Viberti)
Il Consiglio approva.
PRESIDENTE:
Do lettura dell'articolo 7:
Articolo 7
(Controlli)
1.
L'assessorato regionale alle finanze, in
collaborazione con la Finaosta, gestore del fondo di rotazione,
provvede al controllo amministrativo e contabile sull'impiego dei
mutui concessi ai sensi della presente legge.
2.
L'assessorato competente in materia di turismo
provvede al controllo tecnico delle opere e della regolare
destinazione dei fondi; a tale scopo i mutuatari devono consentire
ogni tipo di controllo richiesto dall'Amministrazione
regionale.
3.
In caso di comprovata irregolarità la Giunta
regionale può richiedere che la Finaosta proceda all'immediata
estinzione del mutuo.
PRESIDENTE:
Se nessuno chiede la parola, metto in
approvazione l'articolo 7 testé letto:
ESITO DELLA VOTAZIONE
Presenti: 31
Votanti: 21
Favorevoli: 21
Astenuti: 10 (Aloisi, Bajocco, Breuvé, Cout, Dolchi, Mafrica,
Millet, Tonino, Torrione e Viberti)
Il Consiglio approva.
PRESIDENTE:
Do lettura dell'articolo 8:
Articolo 8
(Norma transitoria)
1.
Sono ammessi ai benefici della presente legge anche
i soggetti che abbiano realizzato, anteriormente alla sua entrata
in vigore, adeguamenti tecnici obbligatori di propri impianti,
sempre che i relativi lavori abbiano avuto inizio successivamente
alla data del 30 giugno 1983.
2.
In tale ipotesi il mutuo non può eccedere il 50%
della spesa ammessa.
3.
Nel caso di realizzazione completa di impianti,
nuovi o sostitutivi di esistenti, sono ammissibili le domande
concernenti interventi che abbiano avuto inizio successivamente
alla data del 1° gennaio 1985; per la determinazione dell'ammontare
del mutuo si applicano le modalità di cui al primo comma dell'art.
2.
4.
Qualora per l'esecuzione di detti interventi siano
già stati concessi alla Regione, direttamente o tramite la
Finaosta, altre provvidenze (non considerandosi tale la
sottoscrizione di capitale azionario), l'ammissione è subordinata
all'impegno del beneficiario di restituire quanto già percepito per
la medesima finalità.
PRESIDENTE:
Do lettura dell'emendamento presentato dal
Partito Comunista:
ART. 8
- Sostituire il primo, secondo e terzo comma con il
seguente:
Sono ammessi ai benefici della presente legge anche i
soggetti che abbiano realizzato, anteriormente, alla sua entrata in
vigore adeguamenti tecnici obbligatori di propri impianti e di
realizzazione completa di impianti nuovi o sostitutivi di
esistenti, sempre che i relativi lavori abbiano avuto inizio
successivamente alla data del 30 giugno 1983. Per la determinazione
dell'ammontare del mutuo si applicano le modalità di cui al primo
comma dell'art. 2.
PRESIDENTE:
Se nessuno chiede la parola, metto in
approvazione l'emendamento testé letto:
ESITO DELLA VOTAZIONE
Presenti: 31
Votanti: 29
Favorevoli: 8
Contrari: 21
Astenuti: 2 (Aloisi e Viberti)
Il Consiglio non approva.
PRESIDENTE:
Se nessuno chiede la parola, metto in
approvazione l'articolo 8 nel suo testo originario:
ESITO DELLA VOTAZIONE
Presenti: 31
Votanti: 21
Favorevoli: 21
Astenuti: 10 (Aloisi, Bajocco, Breuvé, Cout, Dolchi, Mafrica,
Millet, Tonino, Torrione e Viberti)
Il Consiglio approva.
PRESIDENTE:
Do lettura dell'articolo 9:
Articolo 9
(Norma finanziaria)
1.
L'onere derivante dall'applicazione della presente
legge, valutato in Lire 7.000.000.000., graverà sul capitolo 37510,
di nuova istituzione, del bilancio di previsione della Regione per
l'esercizio finanziario 1985.
2.
Alla copertura di detto onere si provvede:
- mediante riduzione di Lire 3.000.000.000 dello stanziamento
iscritto al capitolo 50050 "Fondo globale per il finanziamento di
spese per l'adempimento di funzioni normali (spese di
investimento)" Allegato n. 8 - Settore 2: Sviluppo economico - del
bilancio di previsione della Regione per l'esercizio 1985;
- mediante utilizzo di Lire 4.000.000.000 della maggiore
entrata derivante dal riparto fiscale di cui alla legge 26 novembre
1981, n. 690, accertata sul capitolo 1300 della par te Entrata del
bilancio stesso.
PRESIDENTE:
Se nessuno chiede la parola, metto in
approvazione l'articolo 9 nel suo testo originario:
ESITO DELLA VOTAZIONE
Presenti: 31
Votanti: 21
Favorevoli: 21
Astenuti: 10 (Aloisi, Bajocco, Breuvé, Cout, Dolchi, Mafrica,
Millet, Tonino, Torrione e Viberti)
Il Consiglio approva.
PRESIDENTE:
Do lettura dell'articolo 10:
Articolo 10
(Variazioni di bilancio)
1.
Al bilancio di previsione della Regione per
l'esercizio finanziario 1985 sono apportate le seguenti
variazioni:
Parte Entrata
Variazione in aumento:
Cap. 1300 "Quote fisse di ripartizione delle tasse ed imposte
erariali sugli affari di cui all'art. 3 della legge 26 novembre
1981, n. 690.
01 imposta sul valore aggiunto
02 imposta di registro
03 imposta di bollo
04 imposta erariale dovuta per la trascrizione, iscrizione e
annotazione di atti nel P.R.A.
05 imposte ipotecarie
06 tasse su concessioni governative
07 tasse di pubblico insegnamento
08 tasse di circolazione sui veicoli a motore e rimorchi
immatricolati nella Regione.
Lire 4.000.000.000
Parte Spesa
Variazione in diminuzione:
Cap. 50050 "Fondo globale per il finanziamento di spese per
l'adempimento di funzioni normali (spese di investimento)"
Lire 3.000.000.000
- Variazione in aumento:
Settore 2.2.2. Sviluppo economico -programma 12 - Interventi
promozionali per il turismo
Cap. 37510 (di nuova istituzione) "Spese per finanziamento
del fon do regionale di rotazione per gli impianti di risalita" -
Legge regionale
Lire 7.000.000.000
PRESIDENTE:
Se nessuno chiede la parola, metto in
approvazione l'articolo 10:
ESITO DELLA VOTAZIONE
Presenti: 31
Votanti: 21
Favorevoli: 21
Astenuti: 10 (Aloisi, Bajocco, Breuvé, Cout, Dolchi, Mafrica,
Millet, Tonino, Torrione e Viberti)
Il Consiglio approva.
PRESIDENTE:
Do lettura dell'emendamento aggiuntivo
presentato dalla I^ Commissione come art. 10 bis, cioè della
dichiarazione d'urgenza:
Articolo 10 bis
La presente legge è dichiarata urgente ai sensi del 3° comma
dell'art. 31 dello Statuto speciale ed entrerà in vigore il giorno
successivo a quello della sua pubblicazione nel Bollettino
Ufficiale della Regione.
E' fatto obbligo a chiunque spetti di osservarla e di farla
osservare come legge della Regione Valle d'Aosta.
PRESIDENTE:
Se nessuno chiede la parola, metto in
approvazione l'articolo 10 bis:
ESITO DELLA VOTAZIONE
Presenti: 31
Votanti: 21
Maggioranza: 18
Favorevoli: 21
Astenuti: 10 (Aloisi, Bajocco, Breuvé, Cout, Dolchi, Mafrica,
Millet, Tonino, Torrione e Viberti)
Il Consiglio approva.
PRESIDENTE:
Il Consiglio è chiamato ora a pronunciarsi
per votazione segreta sul complesso della legge:
VOTAZIONE A SCRUTINIO SEGRETO
ESITO DELLA VOTAZIONE
Presenti: 31
Votanti: 21
Favorevoli: 21
Astenuti: 10 (Aloisi, Bajocco, Breuvé, Cout, Dolchi, Mafrica,
Millet, Tonino, Torrione e Viberti)
Il Consiglio approva.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK