Consiglio Regionale della Valle d'Aosta - Oggetto del Consiglio n. 2546 del 25 luglio 2012 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
ENERGIA
Risparmio energetico e fonti alternative
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 2546 del 25 luglio 2012 - Resoconto
OGGETTO N. 2546/XIII - Discussione generale e inizio della
votazione del disegno di legge: "Disposizioni regionali in materia
di pianificazione energetica, di promozione dell'efficienza
energetica e di sviluppo delle fonti rinnovabili".
TITOLO I
PIANICAZIONE ENERGETICA REGIONALE
CAPO I
DISPOSIZIONI GENERALI
Articolo 1
(Oggetto e finalità)
1. Con la presente legge, la Regione disciplina le modalità
per contribuire al raggiungimento degli obiettivi nazionali di
risparmio energetico, di uso razionale dell'energia e di utilizzo
delle fonti rinnovabili, in conformità alla normativa comunitaria e
statale vigente in materia di energia e di cambiamenti
climatici.
2. Per il raggiungimento degli obiettivi di cui al comma 1,
la Regione:
a) disciplina gli strumenti di pianificazione
energetica;
b) promuove l'efficienza energetica nell'edilizia;
c) prevede forme di incentivazione economica;
d) disciplina le procedure autorizzative necessarie per la
costruzione, il rifacimento, la riattivazione, la modifica, il
potenziamento e l'esercizio degli impianti di produzione di energia
da fonti rinnovabili;
e) disciplina le modalità di esercizio, di controllo e di
manutenzione degli impianti termici sul territorio
regionale;
f) promuove iniziative di formazione nel settore
energetico;
g) promuove iniziative di informazione nel settore
energetico,
h) realizza e gestisce i necessari sistemi
informatici.
Articolo 2
(Definizioni)
1. Ai fini della presente legge, si applicano le definizioni
contenute nelle disposizioni comunitarie e statali vigenti in
materia di energia integrate dalle definizioni approvate dalla
Giunta regionale con propria deliberazione.
CAPO II
STRUMENTI DI PIANIFICAZIONE ENERGETICA REGIONALE
Articolo 3
(Pianificazione energetica regionale)
1. Per il raggiungimento degli obiettivi di cui all'articolo
1, la Regione adotta specifici strumenti di pianificazione
energetica.
2. La pianificazione è attuata, in particolare, attraverso il
piano energetico ambientale regionale (PEAR) che comprende:
a) i bilanci energetici regionali (BER) in cui sono riassunti
i flussi relativi alle produzioni, importazioni ed esportazioni di
energia e i consumi interni suddivisi per settore e vettore
energetico;
b) l'analisi delle tendenze evolutive del sistema energetico
regionale;
c) la definizione degli obiettivi energetici regionali con
l'indicazione delle principali azioni volte al loro
raggiungimento.
3. Il PEAR è approvato dal Consiglio regionale, su proposta
della Giunta regionale, ed è aggiornato periodicamente con
riferimento all'evolversi delle condizioni che influenzano il
sistema energetico regionale. La Giunta regionale riferisce
annualmente al Consiglio regionale in merito allo stato di
attuazione del medesimo piano, con particolare riferimento agli
interventi in atto e al grado di raggiungimento degli obiettivi
prefissati.
4. Per le finalità di cui alla presente legge, la struttura
regionale competente in materia di pianificazione energetica è
titolare dei dati in materia di energia riguardanti il territorio
regionale ed è autorizzata alla raccolta e alla diffusione degli
stessi. A tal fine, può richiedere ai Comuni e alle strutture
regionali, per quanto di competenza, nonché a soggetti pubblici e
privati, i dati necessari per la predisposizione e l'aggiornamento
degli strumenti di cui al comma 5.
5. Sulla base dei dati di cui al comma 4, sono predisposti e
aggiornati periodicamente i BER e la banca dati del sistema
energetico regionale, denominata catasto energetico regionale
(CER).
6. La Giunta regionale, con propria deliberazione, definisce
le caratteristiche, i contenuti e le modalità di gestione degli
strumenti di cui al comma 5.
Articolo 4
(Centro di osservazione e attività sull'energia - COA
energia)
1. Per le finalità di cui alla presente legge, la Regione si
avvale della Società finanziaria regionale FINAOSTA S.p.A.
(FINAOSTA S.p.A.) che, attraverso la propria struttura denominata
Centro di osservazione e attività sull'energia (COA energia),
svolge funzioni di natura tecnica e amministrativa. In particolare,
il COA energia svolge le seguenti funzioni:
a) organizza le attività di rilevazione, elaborazione e
analisi necessarie per l'archiviazione e l'aggiornamento periodico
dei dati significativi in materia di energia relativi al territorio
regionale e per la gestione del CER da parte della struttura
regionale competente in materia di pianificazione ed efficienza
energetica;
b) elabora i dati necessari per il monitoraggio dello stato
di attuazione del PEAR e dell'andamento del sistema energetico
regionale;
c) supporta le strutture regionali competenti in materia di
risparmio energetico e di sviluppo delle fonti rinnovabili e di
pianificazione ed efficienza energetica nell'elaborazione dei
documenti di programmazione nonché nella predisposizione e
attuazione delle connesse misure di intervento, anche attraverso la
redazione di studi specialistici e la proposta di specifiche
azioni;
d) organizza e gestisce lo sportello informativo rivolto alla
comunicazione e alla consulenza tecnica in tema di energia;
e) realizza iniziative di formazione e di informazione nel
settore energetico;
f) fornisce agli enti locali, anche in collaborazione con il
Consorzio degli enti locali della Valle d'Aosta (CELVA),
l'assistenza necessaria per l'individuazione delle opportunità di
risparmio energetico e per lo sviluppo di specifici progetti in
materia di energia;
g) svolge l'istruttoria tecnica relativa all'applicazione
dell'articolo 32 e organizza le attività finalizzate al
monitoraggio degli impianti dimostrativi realizzati;
h) organizza, in collaborazione con la struttura regionale
competente in materia di pianificazione ed efficienza energetica,
le attività relative all'attuazione dei capi I e II del titolo II
in materia di efficienza energetica nell'edilizia;
i) gestisce il sistema di certificazione energetica regionale
di cui al capo III del titolo II;
j) svolge le funzioni di ente di accreditamento dei
certificatori energetici di cui all'articolo 18;
k) organizza il sistema del contrassegno di qualità per
installatori e imprese di cui al capo IV del titolo II e fornisce
alla struttura regionale competente in materia di pianificazione ed
efficienza energetica il supporto necessario alla gestione dello
stesso;
l) organizza il sistema dei controlli di cui all'articolo 52,
commi 1 e 2, lettere c) e d) fornendo alla struttura regionale
competente in materia di risparmio energetico e di sviluppo delle
fonti rinnovabili il supporto necessario alla gestione degli
stessi.
2. I rapporti tra Regione e FINAOSTA S.p.A. sono regolati da
apposite convenzioni. La Giunta regionale è altresì autorizzata a
stipulare convenzioni con enti, istituzioni e altri soggetti
pubblici e privati che operano a livello scientifico o economico
nei settori correlati a quello dell'energia.
3. FINAOSTA S.p.A. può avvalersi, per gli aspetti di
particolare complessità, di enti, istituzioni e soggetti pubblici e
privati che operano a livello scientifico o economico nei settori
correlati a quello dell'energia.
Articolo 5
(Agenzia regionale per la protezione dell'ambiente della
Valle d'Aosta)
1. Per le finalità di cui alla presente legge FINAOSTA S.p.A.
si avvale dell'Agenzia regionale per la protezione dell'ambiente
della Valle d'Aosta (ARPA), in considerazione della specifica
competenza tecnica nei settori correlati a quello dell'energia, per
lo svolgimento, in particolare, delle seguenti attività:
a) raccolta e organizzazione in apposite banche dati delle
tecnologie e dei materiali presenti sul mercato, con particolare
riguardo alle soluzioni utilizzabili sul territorio
regionale;
b) elaborazione dei dati climatici di cui all'articolo 6,
comma 2, lettera b);
c) formulazione del parere tecnico vincolante preordinato
all'applicazione dell'articolo 32 e effettuazione dei controlli
funzionali all'erogazione dei contributi ivi previsti;
d) effettuazione dei controlli di cui all'articolo 52, commi
1 e 2, lettere c) e d), tramite espressione di un parere tecnico
vincolante da rendere a FINAOSTA S.p.a. e alle strutture regionali
competenti in materia di risparmio energetico e di sviluppo delle
fonti rinnovabili e di pianificazione ed efficienza
energetica.
2. I rapporti tra FINAOSTA S.p.A. e ARPA e le modalità di
svolgimento delle rispettive attività sono definiti con apposita
convenzione. La convenzione può prevedere un rimborso a
destinazione vincolata, a favore di ARPA, nella misura massima
complessiva di annui euro 150.000.
TITOLO II
EFFICIENZA ENERGETICA NELL'EDILIZIA
CAPO I
PRINCIPI GENERALI
Articolo 6
(Prestazione energetica globale e metodologie di
calcolo)
1. Il presente capo disciplina le metodologie per la
determinazione dell'efficienza energetica degli edifici, correlata
alla prestazione energetica globale dei medesimi, riferita ai
fabbisogni di energia primaria per la climatizzazione estiva e
invernale, per la produzione di acqua calda sanitaria e per
l'illuminazione artificiale.
2. La Giunta regionale, con propria deliberazione,
definisce:
a) le metodologie di cui al comma 1, comprensive delle
differenziazioni necessarie per le diverse destinazioni d'uso degli
edifici e delle eventuali semplificazioni per gli edifici
esistenti;
b) i dati climatici a supporto delle metodologie di cui alla
lettera a).
Articolo 7
(Patrimonio edilizio dell'Amministrazione regionale)
1. La Giunta regionale, con propria deliberazione, approva
annualmente un piano di risanamento energetico del patrimonio
edilizio dell'Amministrazione regionale, predisposto dalla
struttura regionale competente in materia di pianificazione ed
efficienza energetica, sulla base degli attestati di certificazione
energetica di cui all'articolo 14, comma 5.
CAPO II
REQUISITI E PRESCRIZIONI
Articolo 8
(Ambito di applicazione)
1. Ai fini del contenimento dei consumi energetici, le
disposizioni del presente capo si applicano:
a) agli edifici di nuova costruzione o soggetti a totale
demolizione e ricostruzione;
b) agli edifici esistenti soggetti ad interventi di
trasformazione edilizia ai sensi della legge regionale 6 aprile
1998, n. 11 (Normativa urbanistica e di pianificazione territoriale
della Valle d'Aosta), e relative disposizioni attuative;
c) agli edifici esistenti soggetti a interventi di nuova
installazione, ristrutturazione e ampliamento di impianti di
climatizzazione invernale ed estiva, intesi quali impianti deputati
al controllo di parametri fisici che influenzano il comfort
termoigrometrico e la qualità dell'aria, di produzione di acqua
calda sanitaria e di illuminazione artificiale, ivi inclusa la
sostituzione di generatori di calore e unità frigorifere.
2. Sono esclusi dall'applicazione del presente capo:
a) gli edifici isolati in cui i locali riscaldati hanno una
superficie utile totale inferiore a 50 metri quadrati;
b) gli impianti installati ai fini del processo produttivo
realizzato nell'edificio, anche se utilizzati in parte non
prevalente per gli usi tipici del settore civile;
c) gli interventi di manutenzione ordinaria e straordinaria
che non coinvolgano componenti edilizie e impiantistiche che
possano influire sulle prestazioni energetiche dell'edificio o
dell'unità immobiliare;
d) le unità immobiliari non dotate di un sistema di
climatizzazione invernale, definite con deliberazione della Giunta
regionale;
e) i fabbricati industriali, artigianali e agricoli non
residenziali, qualora gli ambienti siano climatizzati per esigenze
del processo produttivo.
3. Per gli edifici ricadenti nell'ambito della disciplina
della parte II del decreto legislativo 22 gennaio 2004, n. 42
(Codice dei beni culturali e del paesaggio), per gli edifici
costruiti antecedentemente all'anno 1945 ricadenti nell'ambito
della disciplina di cui agli articoli 136 e 142 del medesimo
decreto legislativo e per gli edifici classificati dai piani
regolatori generali comunali (PRG) come monumento, documento o di
pregio storico, culturale, architettonico o ambientale, qualora
dall'applicazione del presente capo possa derivare un'alterazione
dei medesimi tale da comprometterne le caratteristiche artistiche,
architettoniche, storiche o paesaggistiche, le disposizioni del
presente capo possono non essere applicate o essere applicate
parzialmente, compatibilmente con le esigenze di tutela, previa
valutazione delle strutture regionali competenti in materia di
tutela dei beni culturali e del paesaggio.
Articolo 9
(Requisiti minimi di prestazione energetica degli edifici e
prescrizioni specifiche)
1. Gli edifici di cui all'articolo 8, comma 1, devono
possedere i requisiti minimi di prestazione energetica e osservare
le prescrizioni specifiche definiti con deliberazione della Giunta
regionale.
2. I requisiti minimi e le prescrizioni specifiche in materia
di prestazione energetica degli edifici sono differenziati a
seconda del tipo di intervento e possono riguardare:
a) l'indice di prestazione energetica globale
dell'edificio;
b) gli indici parziali di prestazione energetica dei diversi
sottosistemi, quali la climatizzazione invernale ed estiva, la
produzione di acqua calda sanitaria e l'illuminazione;
c) le caratteristiche dell'involucro edilizio e la relativa
prestazione energetica;
d) le caratteristiche degli impianti di climatizzazione
invernale, di climatizzazione estiva, di produzione di acqua calda
sanitaria e di illuminazione artificiale;
e) il fabbisogno annuale di energia primaria da soddisfare
mediante l'utilizzo di fonti rinnovabili;
f) i casi in cui prevedere la predisposizione di impianti
centralizzati di produzione di acqua calda sanitaria e di
climatizzazione invernale e la dotazione di sistemi automatizzati
di termoregolazione e contabilizzazione individuale del calore
negli edifici.
3. Negli edifici di cui all'articolo 8, comma 1, lettera a),
le opere, riguardanti sia l'involucro dell'edificio sia gli
impianti, necessarie a consentire il collegamento a reti di
teleriscaldamento nel caso di tratte di rete situate ad una
distanza dall'edificio inferiore a metri 1000, devono essere
predisposte compatibilmente con una verifica di fattibilità tecnica
dell'allacciamento.
4. La Giunta regionale, con propria deliberazione, determina
i requisiti e le prescrizioni più restrittivi per gli edifici di
proprietà pubblica al fine di promuovere la realizzazione di
edifici con fabbisogno energetico quasi nullo, definiti edifici a
energia quasi zero.
Articolo 10
(Calcolo delle volumetrie edilizie)
1. Nei computi per la determinazione dei volumi, delle
superfici e dei rapporti di copertura di progetti di edifici di
nuova costruzione o soggetti a totale demolizione e ricostruzione
che raggiungono prestazioni energetiche migliorative di almeno il
20 per cento rispetto ai requisiti minimi di prestazione energetica
di cui all'articolo 9, non sono considerati gli spessori delle
murature esterne, delle tamponature o dei muri portanti superiori
ai 30 centimetri, il maggior spessore dei solai e tutti i maggiori
volumi e superfici necessari ad ottenere il miglioramento della
prestazione energetica, con riferimento alla sola parte eccedente i
30 centimetri e fino ad un massimo di ulteriori 25 centimetri per
gli elementi verticali e di copertura e di 15 centimetri per quelli
orizzontali intermedi.
2. Fatte salve le prescrizioni in materia di sicurezza
stradale e antisismica e le distanze minime tra edifici stabilite
dalle disposizioni del codice civile, nei casi di cui al comma 1 è
possibile derogare, nell'ambito delle procedure di rilascio dei
titoli abitativi di cui all'articolo 59 della l.r. 11/1998, entro i
limiti previsti al medesimo comma 1, a quanto previsto dalla
normativa statale e regionale o dai regolamenti edilizi comunali in
merito alle distanze minime tra edifici, alle distanze minime di
protezione dal nastro stradale, nonché alle altezze massime degli
edifici. In tali casi, il maggior spessore non è calcolato ai fini
del computo del rispetto delle distanze minime o delle altezze
massime.
3. I progetti di edifici di nuova costruzione o soggetti a
totale demolizione e ricostruzione non ricadenti in zone di tipo A
che assicurino una copertura del fabbisogno energetico con fonti
rinnovabili in misura superiore di almeno il 30 per cento rispetto
ai requisiti minimi di prestazione energetica di cui all'articolo 9
beneficiano, in sede di rilascio del titolo abilitativo, di un
ulteriore bonus volumetrico del 5 per cento, fermo restando quanto
previsto al comma 2.
4. Fatte salve le prescrizioni in materia di sicurezza
stradale e antisismica e le distanze minime tra edifici stabilite
dalle disposizioni del codice civile, nel caso di interventi di
trasformazione edilizia di edifici esistenti che comportino
maggiori spessori delle murature esterne e degli elementi di
copertura necessari a raggiungere prestazioni energetiche
migliorative di almeno il 10 per cento rispetto ai requisiti minimi
di prestazione energetica di cui all'articolo 9, è possibile
derogare, nell'ambito delle procedure di rilascio dei titoli
abitativi di cui alla l.r. 11/1998, a quanto previsto dalla
normativa statale e regionale o dai regolamenti edilizi comunali in
merito alle distanze minime tra edifici e alle distanze minime di
protezione del nastro stradale, nella misura massima di 25
centimetri, per il maggiore spessore delle pareti verticali
esterne, nonché alle altezze massime degli edifici, nella misura
massima di 25 centimetri, per il maggior spessore degli elementi di
copertura. La deroga può essere esercitata nella misura massima da
entrambi gli edifici confinanti. In tali casi, il maggior spessore
non è calcolato ai fini del computo del rispetto delle distanze
minime o delle altezze massime.
5. Le ristrutturazioni totali di edifici esistenti non
ricadenti in zone di tipo A che assicurino una copertura dei
consumi di calore, di elettricità e di raffrescamento con fonti
rinnovabili in misura superiore di almeno il 30 per cento rispetto
ai requisiti minimi di prestazione energetica di cui all'articolo
9, beneficiano, nell'ambito delle procedure di rilascio dei titoli
abitativi di cui alla l.r. 11/1998, di un bonus volumetrico pari al
5 per cento del volume esistente come definito dalla Giunta
regionale con propria deliberazione, fermo restando quanto previsto
al comma 4.
6. I bonus volumetrici di cui ai commi 1, 3 e 5 non sono
cumulabili con quanto previsto agli articoli 2, 3 e 4 della legge
regionale 4 agosto 2009, n. 24 (Misure per la semplificazione delle
procedure urbanistiche e la riqualificazione del patrimonio
edilizio in Valle d'Aosta/Vallée d'Aoste. Modificazioni alle leggi
regionali 6 aprile 1998, n. 11, e 27 maggio 1994, n. 18), ferme
restando le deroghe previste ai commi 2 e 4.
7. Gli interventi di cui all'articolo 2 della l.r. 24/2009,
riguardanti l'isolamento termico dell'involucro verticale
dell'intero edificio o della copertura aventi prestazioni
energetiche migliorative del 20 per cento rispetto ai requisiti
minimi di prestazione energetica di cui all'articolo 9, beneficiano
di un ulteriore incremento volumetrico del 5 per cento calcolato
secondo quanto stabilito dalle disposizioni attuative della l.r.
24/2009.
Articolo 11
(Relazione tecnica e dichiarazione di conformità)
1. Per gli edifici di cui all'articolo 8, comma 1, la
relazione tecnica di cui all'articolo 28, comma 1, della legge 9
gennaio 1991, n. 10 (Norme per l'attuazione del Piano energetico
nazionale in materia di uso razionale dell'energia, di risparmio
energetico e di sviluppo delle fonti rinnovabili di energia), deve
essere redatta nei casi e secondo i modelli approvati dalla Giunta
regionale con propria deliberazione.
2. La relazione tecnica di cui al comma 1, sottoscritta dal
progettista, è depositata dal proprietario dell'edificio presso il
Comune del luogo in cui è ubicato l'edificio non oltre la
comunicazione di inizio dei lavori.
3. Il proprietario dell'edificio deposita, contestualmente
alla comunicazione di fine lavori, presso il Comune del luogo in
cui è ubicato l'edificio, una dichiarazione in duplice copia,
corredata di idonea documentazione, sottoscritta dal direttore dei
lavori e dal direttore tecnico o dal legale rappresentante delle
imprese incaricate della realizzazione dell'involucro, attestante
la conformità delle opere realizzate rispetto al progetto e alla
relazione di cui al comma 1. La comunicazione di fine lavori è
inefficace, a qualsiasi titolo, se non è accompagnata dalla
predetta dichiarazione.
CAPO III
CERTIFICAZIONE ENERGETICA
Articolo 12
(Disposizioni generali)
1. La certificazione energetica degli edifici concerne la
valutazione dei fabbisogni di energia primaria per la
climatizzazione estiva e invernale, per la produzione di acqua
calda sanitaria e per l'illuminazione artificiale, riferita ad un
uso standardizzato, con attribuzione di una determinata classe
energetica, riportati in un attestato di certificazione
energetica.
Articolo 13
(Ambito di applicazione)
1. Le disposizioni del presente capo si applicano a tutti gli
edifici di cui all'articolo 3 del decreto del Presidente della
Repubblica 26 agosto 1993, n. 412 (Regolamento recante norme per la
progettazione, l'installazione, l'esercizio e la manutenzione degli
impianti termici degli edifici ai fini del contenimento dei consumi
di energia, in attuazione dell'art. 4, comma 4, della L. 9 gennaio
1991, n. 10), secondo quanto previsto all'articolo 14.
2. Sono esclusi dall'applicazione del presente capo:
a) gli edifici isolati in cui i locali riscaldati hanno una
superficie utile totale inferiore a 50 metri quadrati;
b) i fabbricati industriali, artigianali e agricoli non
residenziali, qualora gli ambienti siano climatizzati per esigenze
del processo produttivo;
c) le unità immobiliari non dotate di un sistema di
climatizzazione invernale, definite con deliberazione della Giunta
regionale.
Articolo 14
(Obbligo di dotazione dell'attestato di certificazione
energetica)
1. Ogni edificio di nuova costruzione o interessato da totale
demolizione e ricostruzione o sottoposto a ristrutturazione
edilizia ai sensi della l.r. 11/1998, con esclusione dei casi
previsti dalla Giunta regionale con propria deliberazione, è
dotato, a cura del proprietario, di un attestato di certificazione
energetica.
2. Nei casi di cui al comma 1, una copia dell'attestato di
certificazione energetica deve essere consegnata al Comune del
luogo in cui è ubicato l'edificio, unitamente alla documentazione
necessaria ai fini dell'ottenimento del certificato di agibilità
dell'edificio.
3. Nel caso di trasferimento di proprietà a titolo oneroso di
un intero edificio o di singole unità immobiliari, nei contratti è
inserita apposita clausola con la quale l'acquirente da atto di
aver ricevuto le informazioni e la documentazione in ordine alla
certificazione energetica dell'edificio o della singola unità
immobiliare.
4. Nei contratti di locazione di un intero edificio o di
singole unità immobiliari è inserita apposita clausola con la quale
il conduttore da atto di aver ricevuto le informazioni e la
documentazione in ordine alla certificazione energetica degli
edifici. La disposizione si applica solo agli edifici o unità
immobiliari già dotati di attestato di certificazione
energetica.
5. Gli edifici di proprietà pubblica devono dotarsi di
attestato di certificazione energetica. La Giunta regionale, con
propria deliberazione, stabilisce il termine e le modalità per la
certificazione energetica degli edifici appartenenti al patrimonio
edilizio dell'Amministrazione regionale.
6. Ogni edificio, anche se non ricadente nei casi di cui ai
commi 1, 3 e 5, può essere dotato di attestato di certificazione
energetica.
7. La Giunta regionale, con propria deliberazione, può
stabilire ulteriori casi per i quali è necessario l'attestato di
certificazione energetica.
Articolo 15
(Definizione delle classi energetiche)
1. La classe energetica dell'edificio è definita sulla base
del valore della prestazione energetica globale, calcolato secondo
le metodologie di cui all'articolo 6.
2. La Giunta regionale, con propria deliberazione, determina
il numero, l'articolazione e le caratteristiche delle classi
energetiche degli edifici e gli opportuni indici di prestazione
energetica parziali, ai fini di fornire un'informazione completa e
facilmente comprensibile.
3. Le classi di cui al comma 1 sono differenziate a seconda
delle diverse destinazioni d'uso e sono, ove possibile, correlate
ai requisiti minimi di efficienza energetica di cui all'articolo
9.
Articolo 16
(Attestato di certificazione energetica)
1. L'attestato di certificazione energetica è il documento
che riepiloga i dati relativi alla prestazione energetica
dell'edificio.
2. L'attestato di certificazione energetica è rilasciato
esclusivamente da un certificatore energetico accreditato ai sensi
dell'articolo 18.
3. L'attestato di certificazione energetica ha una validità
temporale massima di dieci anni dalla data del rilascio e deve
essere aggiornato ad ogni intervento idoneo a modificare le
prestazioni energetiche dell'edificio, secondo quanto definito
dalla Giunta regionale con propria deliberazione.
4. La Giunta regionale, con propria deliberazione, definisce,
inoltre, le modalità e gli strumenti per la redazione
dell'attestato di certificazione energetica.
Articolo 17
(Targa energetica)
1. Il conseguimento dell'attestato di certificazione
energetica può essere dimostrato mediante affissione, negli edifici
interessati, di apposite targhe.
2. La Giunta regionale approva, con propria deliberazione, il
modello di targa energetica e le relative modalità di
utilizzo.
3. Gli edifici di proprietà pubblica in possesso di attestato
di certificazione energetica devono dotarsi di targa energetica da
esporre in luogo facilmente visibile al pubblico.
Articolo 18
(Certificatori energetici)
1. Possono essere accreditati, quali soggetti abilitati al
rilascio dell'attestato di certificazione energetica,
esclusivamente persone fisiche che risultino in possesso dei
seguenti requisiti:
a) iscrizione ad un ordine o collegio che abiliti allo
svolgimento di attività professionale in materia di progettazione
di edifici e impianti, asserviti agli edifici stessi, oppure di uso
razionale dell'energia, di termotecnica e di energetica;
b) frequenza di specifici corsi di formazione, con esame
finale, aventi le caratteristiche individuate con deliberazione
della Giunta regionale o conseguimento di esperienza professionale
comprovata dall'iscrizione da almeno cinque anni all'ordine o
collegio professionale di appartenenza;
c) conoscenza della procedura, della metodologia e degli
strumenti applicativi del sistema di certificazione energetica
regionale, accertata secondo le modalità stabilite con
deliberazione della Giunta regionale.
2. Fatto salvo il possesso del requisito di cui al comma 1,
lettera c), possono essere accreditati come certificatori
energetici anche i soggetti in possesso di requisiti equivalenti a
quelli di cui al comma 1, lettere a) e b), conseguiti in Stati
appartenenti all'Unione europea, previa verifica dell'equivalenza
degli stessi con quelli di cui alla presente legge.
3. La Giunta regionale, con propria deliberazione, definisce
le modalità di gestione del sistema di accreditamento.
4. Ai fini del rilascio dell'attestato di certificazione
energetica, i certificatori energetici devono garantire
indipendenza e imparzialità di giudizio rispetto agli interessi dei
richiedenti e, per gli edifici di cui all'articolo 14, comma 1, non
devono aver partecipato alla progettazione, alla direzione dei
lavori e alla realizzazione delle opere.
CAPO IV
CONTRASSEGNO DI QUALITÀ PER GLI INSTALLATORI E PER LE
IMPRESE
Articolo 19
(Istituzione e utilizzo del contrassegno di qualità)
1. La Regione istituisce e promuove la diffusione di un
contrassegno di qualità al fine di accrescere le competenze degli
installatori e delle imprese del settore edile coinvolti nella
realizzazione di nuovi edifici energeticamente efficienti e nel
risanamento energetico di quelli esistenti, a tutela dei diritti
degli utenti finali.
2. Il rilascio del contrassegno di qualità conferisce al
beneficiario il diritto di utilizzarlo in tutte le comunicazioni
pubblicitarie e promozionali.
Articolo 20
(Requisiti e procedure per il rilascio del contrassegno di
qualità)
1. Le imprese e gli installatori interessati al rilascio del
contrassegno di qualità presentano la relativa domanda alla
struttura regionale competente in materia di pianificazione ed
efficienza energetica sulla base dei modelli messi a disposizione
dalla medesima struttura.
2. Le imprese e gli installatori in possesso del contrassegno
di qualità sono inseriti in apposito elenco, pubblico e
aperto.
Articolo 21
(Variazione dei requisiti)
1. Le imprese e gli installatori in possesso del contrassegno
di qualità devono comunicare, entro il termine fissato con
deliberazione della Giunta regionale, ogni variazione dei requisiti
richiesti per il rilascio del medesimo.
Articolo 22
(Rinvio)
1. La Giunta regionale, con propria deliberazione, definisce
ogni altro aspetto e adempimento, anche procedimentale, utile al
fine dell'applicazione del presente capo, con particolare
riferimento ai requisiti che le imprese devono possedere per il
rilascio del contrassegno di qualità e ai criteri e ai casi di
sospensione e revoca del contrassegno medesimo.
TITOLO III
AGEVOLAZIONI ECONOMICHE
CAPO I
AGEVOLAZIONI ECONOMICHE NEL SETTORE DELL'EDILIZIA
RESIDENZIALE
Articolo 23
(Iniziative agevolabili)
1. La Regione concede agevolazioni economiche per la
realizzazione di iniziative nel settore dell'edilizia residenziale
relativamente a:
a) edifici di nuova costruzione o soggetti a totale
demolizione e ricostruzione che raggiungano determinati livelli di
prestazione energetica;
b) edifici esistenti soggetti ad interventi di trasformazione
edilizia e impiantistica che comportino:
1) un miglioramento dell'efficienza energetica;
2) un utilizzo delle fonti energetiche rinnovabili.
2. La Giunta regionale determina, con propria deliberazione,
la tipologia delle iniziative di cui al comma 1, nonché le modalità
per la concessione e la revoca delle relative agevolazioni,
prevedendo, se del caso, la formazione di apposite
graduatorie.
Articolo 24
(Soggetti beneficiari)
1. Possono beneficiare delle agevolazioni di cui al presente
capo gli enti locali e i soggetti privati, ivi compresi i soggetti
che esercitano attività d'impresa finalizzata alla costruzione di
edifici a condizione che le predette agevolazioni ricadano sugli
acquirenti finali e siano evidenziate nell'atto di trasferimento
della proprietà.
2. Ai soggetti che esercitano attività d'impresa, le
agevolazioni di cui al presente capo sono concesse in regime de
minimis in conformità alla normativa comunitaria vigente in
materia.
Articolo 25
(Agevolazioni per edifici di nuova costruzione o soggetti a
totale demolizione e ricostruzione)
1. Le agevolazioni di cui all'articolo 23, comma 1, lettera
a), sono concesse a fronte dell'acquisto o della realizzazione di
edifici o di singole unità abitative da destinare all'edilizia
residenziale e sono determinate in relazione alla prestazione
energetica globale dei medesimi indicata nell'attestato di
certificazione energetica di cui all'articolo 16.
2. Le istanze di agevolazione sono presentate dal
proprietario dell'immobile e sono ammesse ad istruttoria purché il
titolo abilitativo sia stato rilasciato successivamente al 9
ottobre 2005 e a condizione che l'istanza sia presentata entro due
anni dalla data di fine lavori.
Articolo 26
(Agevolazioni per edifici esistenti oggetto di trasformazione
edilizia e impiantistica)
1. Le agevolazioni di cui all'articolo 23, comma 1, lettera
b), sono determinate in relazione alla maggiore efficienza
energetica o al maggiore utilizzo delle fonti energetiche
rinnovabili conseguiti a seguito degli interventi
effettuati.
2. Le istanze di agevolazione sono ammesse ad istruttoria a
condizione che le spese siano state sostenute nei dodici mesi
antecedenti alla data di presentazione delle istanze
medesime.
Articolo 27
(Determinazione delle agevolazioni)
1. Le agevolazioni di cui al presente capo sono concesse
nella forma del contributo in conto capitale per un importo minimo
di euro 500 e per un importo massimo di euro 35.000.
2. Le agevolazioni di cui all'articolo 23, comma 1, lettera
b), sono concesse nelle seguenti percentuali massime delle spese
ammissibili documentate:
a) 50 per cento, per le iniziative che comportino un
miglioramento dell'efficienza energetica;
b) 70 per cento, per le iniziative che comportino un utilizzo
di fonti energetiche rinnovabili.
3. Le spese ammissibili di cui al comma 2, considerate al
netto degli oneri fiscali, devono essere comprese tra un minimo di
euro 2.000 e un massimo di euro 50.000. Qualora la spesa superi il
predetto limite massimo, l'eccedenza non è computata ai fini del
calcolo dell'agevolazione.
4. La struttura regionale competente in materia di risparmio
energetico e di sviluppo delle fonti rinnovabili provvede alla
quantificazione delle agevolazioni in base all'istruttoria della
documentazione allegata all'istanza e alle disponibilità di
bilancio.
Articolo 28
(Divieto di cumulo)
1. Le agevolazioni di cui al presente capo non sono
cumulabili con altre agevolazioni pubbliche concesse per le
medesime iniziative nella forma del contributo in conto
capitale.
Articolo 29
(Istruttoria e concessione delle agevolazioni)
1. Le istanze di agevolazione relative alle iniziative di cui
all'articolo 23 sono presentate alla struttura regionale competente
in materia di risparmio energetico e di sviluppo delle fonti
rinnovabili che ne effettua l'istruttoria.
2. L'istruttoria consiste nella verifica della completezza e
della regolarità delle istanze presentate e nell'accertamento
tecnico-amministrativo della documentazione allegata alle
medesime.
Articolo 30
(Alienazione degli edifici)
1. Gli edifici o le singole unità abitative oggetto delle
agevolazioni di cui all'articolo 23, comma 1, lettera a), non
possono essere alienati per un periodo di quattro anni, decorrente
dalla data di erogazione delle agevolazioni, pena la revoca delle
medesime, secondo quanto previsto dall'articolo 31.
Articolo 31
(Revoca delle agevolazioni)
1. Le agevolazioni di cui al presente capo sono revocate
qualora dai controlli effettuati emerga che gli interventi
realizzati non sono conformi alla normativa vigente al momento
dell'intervento.
2. La revoca comporta l'obbligo di restituire alla Regione,
entro sessanta giorni dalla comunicazione del relativo
provvedimento, l'intero importo dell'agevolazione maggiorato degli
interessi calcolati sulla base del tasso ufficiale di riferimento
vigente alla data del provvedimento di revoca. Con il provvedimento
di revoca sono fissate le eventuali condizioni di rateizzazione
della somma da restituire, in un periodo comunque non superiore a
dodici mesi.
3. La revoca può essere disposta anche in misura parziale,
purché proporzionale all'inadempimento riscontrato.
4. La mancata restituzione dell'agevolazione entro il termine
di cui al comma 2 comporta il divieto, per il soggetto
inadempiente, di beneficiare di ogni altra agevolazione prevista
dalla presente legge.
CAPO II
AGEVOLAZIONI ECONOMICHE PER IMPIANTI DIMOSTRATIVI
Articolo 32
(Agevolazioni per impianti dimostrativi)
1. Per il conseguimento degli obiettivi di cui all'articolo 1
e per diffondere le buone pratiche energetiche sul territorio
regionale, la Regione promuove la realizzazione di impianti
dimostrativi per il risparmio energetico, per l'utilizzo delle
fonti energetiche rinnovabili e per l'impiego di tecniche di
efficienza energetica aventi aspetti migliorativi rispetto alle
tecnologie e agli impieghi comunemente diffusi attraverso:
a) la concessione di agevolazioni nella forma del contributo
in conto capitale;
b) l'indizione di bandi per la realizzazione di progetti
specifici.
2. La Giunta regionale, con propria deliberazione, individua
annualmente l'ambito oggettivo delle iniziative di cui al comma
1.
Articolo 33
(Soggetti beneficiari)
1. Le agevolazioni di cui all'articolo 32, comma 1, lettera
a), sono concesse ai soggetti privati nonché agli enti locali, in
forma singola o associata attraverso le forme di collaborazione di
cui alla parte IV, titolo I, della legge regionale 7 dicembre 1998,
n. 54 (Sistema delle autonomie in Valle d'Aosta).
2. La Giunta regionale, con propria deliberazione, stabilisce
il contenuto dei bandi di cui all'articolo 32, comma 1, lettera b),
con particolare riferimento ai requisiti necessari per la
partecipazione.
Articolo 34
(Determinazione dell'agevolazione per impianti
dimostrativi)
1. L'agevolazione massima concedibile è pari al 70 per cento
della spesa ammissibile documentata e, per gli impianti
dimostrativi presentati da soggetti privati, fino ad un importo
massimo pari a euro 150.000.
2. La spesa ammissibile di cui al comma 1 è considerata al
netto degli oneri fiscali, fatta eccezione per gli impianti
realizzati dagli enti locali.
3. Ai soggetti che esercitano attività d'impresa, le
agevolazioni di cui al presente capo sono concesse in regime de
minimis in conformità alla normativa comunitaria vigente in
materia.
Articolo 35
(Divieto di cumulo)
1. Le agevolazioni di cui al presente capo non sono
cumulabili con altri contributi pubblici concessi per le stesse
iniziative.
Articolo 36
(Concessione delle agevolazioni)
1. La Giunta regionale definisce, con propria deliberazione,
le modalità per la presentazione delle istanze alla struttura
regionale competente in materia di pianificazione ed efficienza
energetica e ogni altro adempimento o aspetto, anche
procedimentale, relativo alla concessione, alla revoca e alla
liquidazione delle agevolazioni di cui al presente capo prevedendo,
se del caso, la formazione di apposite graduatorie.
Articolo 37
(Realizzazione degli impianti)
1. Le iniziative oggetto di agevolazione devono essere
avviate entro un anno dalla data del provvedimento di concessione e
devono essere ultimate entro cinque anni dalla medesima
data.
2. L'inizio dei lavori per la realizzazione dell'impianto
deve essere successivo alla presentazione dell'istanza.
3. Fatta eccezione per gli enti locali, gli impianti
dimostrativi non possono essere ceduti a titolo gratuito o oneroso
per un periodo pari ad almeno cinque anni dalla data di
liquidazione dell'agevolazione.
4. L'impianto dimostrativo deve mantenere la destinazione
d'uso dichiarata in sede di presentazione dell'istanza per un
periodo pari ad almeno cinque anni dalla data di liquidazione
dell'agevolazione.
5. I soggetti beneficiari delle agevolazioni di cui al
presente capo devono garantire il monitoraggio dei dati di
funzionamento dell'impianto per un periodo pari a cinque anni dalla
data di liquidazione del contributo.
6. I termini stabiliti al comma 1 possono essere prorogati,
per comprovati motivi, con deliberazione della Giunta regionale,
nei casi in cui il soggetto beneficiario non ha avviato o
completato l'iniziativa oggetto di agevolazione per sopravvenute e
documentabili circostanze o impedimenti, anche di carattere
amministrativo, non dipendenti dalla volontà
dell'interessato.
Articolo 38
(Revoca dell'agevolazione)
1. La Regione provvede alla revoca dell'agevolazione, ai
sensi dell'articolo 31, commi 2, 3 e 4, qualora dai controlli
effettuati emerga:
a) la violazione di quanto stabilito all'articolo 37, fatto
salvo quanto previsto in caso di proroga dei termini;
b) la realizzazione delle opere in modo sostanzialmente
difforme rispetto al progetto approvato con il provvedimento di
concessione.
2. La Giunta regionale determina, con propria deliberazione,
gli eventuali ulteriori casi di revoca delle agevolazioni di cui al
presente capo.
TITOLO IV
AUTORIZZAZIONE ALLA COSTRUZIONE E ALL'ESERCIZIO DEGLI
IMPIANTI PER LA PRODUZIONE DI ENERGIA DA FONTI RINNOVABILI
CAPO I
AUTORIZZAZIONE ALLA COSTRUZIONE E ALL'ESERCIZIO DEGLI
IMPIANTI PER LA PRODUZIONE DI ENERGIA DA FONTI RINNOVABILI
Articolo 39
(Ambito di applicazione)
1. Il presente capo disciplina le procedure amministrative
semplificate per la costruzione, il rifacimento, la riattivazione,
la modifica, il potenziamento e l'esercizio degli impianti di
produzione di energia da fonti rinnovabili, nonché per le opere e
le infrastrutture connesse.
2. Le disposizioni di cui al presente capo si applicano agli
impianti ibridi qualora il produttore dimostri che la producibilità
imputabile all'impiego delle fonti rinnovabili è superiore al 60
per cento della producibilità complessiva dell'impianto oggetto di
autorizzazione. Per impianti ibridi si intendono gli impianti che
producono energia mediante l'utilizzo di fonti energetiche
convenzionali di origine fossile e da fonti rinnovabili.
Articolo 40
(Regimi di autorizzazione)
1. Fatto salvo quanto previsto ai commi 2, 3, 5 e 7, la
realizzazione e l'esercizio degli impianti di cui all'articolo 39
sono autorizzati a seguito di un procedimento unico che si svolge
in sede di conferenza di servizi, secondo quanto previsto
all'articolo 41.
2. Agli impianti indicati ai paragrafi 11 e 12 delle linee
guida adottate ai sensi dell'articolo 12, comma 10, del decreto
legislativo 29 dicembre 2003, n. 387 (Attuazione della direttiva
2001/77/CE relativa alla promozione dell'energia elettrica prodotta
da fonti energetiche rinnovabili nel mercato interno
dell'elettricità), si applica l'articolo 61 della l.r. 11/1998, ad
eccezione dei casi in cui i paragrafi 11 e 12 delle medesime linee
guida prevedono la preventiva comunicazione dell'inizio dei lavori
al Comune territorialmente competente.
3. Gli impianti solari termici di cui all'articolo 7, comma
1, del d.lgs. 28/2011 sono realizzati previa comunicazione
dell'inizio dei lavori al Comune territorialmente competente. Agli
impianti solari termici non compresi nel predetto articolo 7, comma
1, del d.lgs. 28/2011, si applica l'articolo 61 della l.r.
11/1998.
4. Nel caso di impianti che utilizzano risorse geotermiche,
il procedimento di cui al comma 1 si applica, ai sensi del d.lgs.
22/2010, per impianti con potenza installata superiore a 1 MegaWatt
(MW).
5. Agli interventi di installazione di impianti con potenza
inferiore alla soglia di cui al comma 4 si applica l'articolo 61
della l.r. 11/1998. Per gli impianti con potenza compresa tra 1 MW
e 50 KiloWatt (kW), la presentazione della SCIA edilizia è
subordinata al parere preventivo vincolante della struttura
regionale competente in materia di attività estrattive. Per gli
impianti con potenza inferiore a 50 kW, la SCIA edilizia è
corredata di perizia geologica asseverata.
6. Nel caso di impianti per la produzione di energia termica
alimentati da biomasse, il procedimento di cui al comma 1 si
applica per potenze installate superiori a 3 MW. Per gli impianti
di potenza installata inferiore alla suddetta soglia si applica
l'articolo 61 della l.r. 11/1998.
7. Gli impianti per la produzione di energia termica
installati in edifici esistenti e al servizio dei medesimi sono
realizzati previa comunicazione dell'inizio dei lavori al Comune
territorialmente competente.
8. Per gli impianti idroelettrici e geotermici a circuito
aperto, soggetti ad autorizzazione unica, il procedimento di cui al
comma 1 è avviato previo rilascio della subconcessione per
l'utilizzazione delle acque pubbliche.
9. Non sono soggetti al procedimento di cui al comma 1 gli
impianti alimentati da rifiuti, anche qualora questi rientrino
nell'ambito delle fonti di cui all'articolo 39, comma 1.
10. Non sono sottoposti alla disciplina di cui al presente
capo i progetti finalizzati all'esecuzione di lavori pubblici di
interesse regionale.
11. La Giunta regionale, con propria deliberazione, definisce
ogni ulteriore aspetto o adempimento connesso ai procedimenti
autorizzativi di cui ai commi 5 e 6.
Articolo 41
(Autorizzazione unica)
1. Il procedimento di cui all'articolo 40, comma 1, si
conclude con un'autorizzazione unica rilasciata con proprio
provvedimento dal dirigente della struttura regionale competente in
materia di risparmio energetico e di sviluppo delle fonti
rinnovabili.
2. L'autorizzazione è rilasciata previa indizione di apposita
conferenza di servizi alla quale sono invitate le strutture
regionali, le amministrazioni pubbliche e gli enti interessati con
le modalità di cui al capo VI, sezione II, della legge regionale 6
agosto 2007, n. 19 (Nuove disposizioni in materia di procedimento
amministrativo e di diritto di accesso ai documenti
amministrativi).
3. Gli esiti delle procedure di verifica di assoggettabilità
o di valutazione di impatto ambientale di cui alla legge regionale
26 maggio 2009, n. 12 (Legge comunitaria 2009), nonché di tutti gli
atti autorizzativi comunque denominati in materia ambientale di cui
all'articolo 26 del decreto legislativo 3 aprile 2006, n. 152
(Norme in materia ambientale), sono acquisiti nell'ambito della
conferenza di servizi. I lavori della medesima conferenza rimangono
sospesi fino al termine previsto per la conclusione delle predette
procedure.
4. Il termine per la conclusione del procedimento unico non
può comunque essere superiore a novanta giorni decorrenti dalla
data di ricevimento dell'istanza.
5. Entro quindici giorni dal ricevimento dell'istanza il
responsabile del procedimento verifica la completezza formale della
documentazione. In caso di carenza della documentazione prescritta,
il responsabile del procedimento comunica al proponente, entro lo
stesso termine, l'improcedibilità dell'istanza. In tal caso, il
procedimento può essere avviato solo dalla data di ricevimento
dell'istanza completa.
6. Trascorso il termine di cui al comma 5 senza che sia stata
comunicata al proponente l'improcedibilità dell'istanza, il
procedimento si intende avviato.
7. Entro la data in cui è prevista la riunione conclusiva
della conferenza di servizi, il proponente, pena la conclusione del
procedimento con esito negativo, fornisce la documentazione atta a
dimostrare la piena proprietà o l'effettiva disponibilità del sito
o dell'immobile su cui è ubicato l'impianto. Nel caso in cui il
titolo giuridico sia diverso dalla piena proprietà, l'effettiva
disponibilità del sito o dell'immobile è documentata mediante
contratto registrato, corredato dell'assenso del proprietario
all'esecuzione dei lavori.
Articolo 42
(Contenuti essenziali dell'autorizzazione unica)
1. Il rilascio dell'autorizzazione unica di cui all'articolo
41, comma 1, costituisce titolo a realizzare l'intervento richiesto
e a esercire l'impianto in conformità al progetto approvato.
L'autorizzazione può includere le eventuali prescrizioni alle quali
è subordinata la realizzazione e l'esercizio dell'impianto e le
specifiche modalità per l'ottemperanza all'obbligo della rimessa in
pristino dello stato dei luoghi, a carico del soggetto esercente, a
seguito della dismissione dell'impianto o, se del caso, per
l'ottemperanza all'obbligo dell'esecuzione di misure di
reinserimento e recupero ambientale. Per l'adempimento ai suddetti
obblighi, l'autorizzazione unica prevede apposita garanzia
fideiussoria a favore del Comune territorialmente competente,
definita sulla base di un piano di dismissione e di una stima
particolareggiata dei costi presentati dal proponente.
2. L'autorizzazione unica, conforme alla determinazione
assunta dalla conferenza di servizi, sostituisce a tutti gli
effetti ogni autorizzazione, concessione, permesso, nulla osta o
atto di assenso comunque denominato di competenza delle
amministrazioni coinvolte.
3. L'autorizzazione unica costituisce, ove occorra, variante
allo strumento urbanistico, previa pubblicazione ai sensi
dell'articolo 18 della l.r. 11/1998. Per le zone destinate dai
piani regolatori vigenti ad usi agro-silvo-pastorali, l'ubicazione
degli impianti di cui all'articolo 39, comma 1, deve tenere conto
delle disposizioni vigenti in materia di sostegno al settore
agricolo, alla valorizzazione delle tradizioni agroalimentari
locali, alla tutela della biodiversità, con particolare riferimento
alla tutela del paesaggio rurale e alla compatibilità delle
installazioni con l'esercizio delle attività agricole.
Articolo 43
(Regime giuridico dell'autorizzazione unica)
1. L'autorizzazione unica deve prevedere un termine per
l'avvio e la conclusione dei lavori decorsi i quali la stessa perde
efficacia. I suddetti termini devono essere congruenti con i
termini di efficacia degli atti amministrativi che l'autorizzazione
recepisce. Resta fermo l'obbligo del periodico rinnovo cui sono
eventualmente assoggettate le autorizzazioni settoriali recepite
nell'autorizzazione unica.
2. I termini stabiliti al comma 1 possono essere prorogati,
anteriormente alla scadenza, con provvedimento motivato, per una
sola volta e per un periodo non superiore a ventiquattro mesi, per
comprovati motivi, nei casi di sopravvenute e documentabili
circostanze o impedimenti, anche di carattere amministrativo, non
dipendenti dalla volontà dell'interessato.
3. L'autorizzazione unica non trasferisce in capo alla
struttura regionale competente in materia di risparmio energetico e
di sviluppo delle fonti rinnovabili le competenze previste dalle
diverse discipline di settore, ivi comprese le attività di
vigilanza sul rispetto delle diverse discipline di settore in
ordine alla realizzazione, al corretto funzionamento e alla
dismissione degli impianti, nonché delle opere e delle
infrastrutture connesse, le quali restano in capo ai Comuni
territorialmente competenti, alle amministrazioni e alle strutture
coinvolte.
Articolo 44
(Aree non idonee)
1. Al fine di accelerare l'iter di autorizzazione alla
costruzione e all'esercizio degli impianti, la Giunta regionale,
sentiti i Comuni territorialmente competenti, può individuare le
aree non idonee all'installazione di specifiche tipologie di
impianti, sulla base dei criteri previsti dalle linee guida
adottate ai sensi dell'articolo 12, comma 10, del d.lgs.
387/2003.
Articolo 45
(Misure compensative)
1. L'autorizzazione unica non può essere subordinata né
prevedere misure di compensazione a favore della Regione.
2. Le misure compensative a favore dei Comuni
territorialmente competenti possono essere individuate in sede di
conferenza di servizi sulla base dei criteri previsti dalle linee
guida adottate ai sensi dell'articolo 12, comma 10, del d.lgs.
387/2003. Le misure compensative non hanno natura patrimoniale o
economica e riguardano azioni di parziale riequilibrio ambientale e
territoriale a favore dei Comuni interessati.
3. L'autorizzazione unica prevede l'entità delle eventuali
misure compensative e le modalità con cui il proponente provvede
alla loro attuazione, pena la decadenza della stessa
autorizzazione.
Articolo 46
(Termine della vita utile dell'impianto e
dismissione)
1. Al termine della vita utile dell'impianto, il proponente
deve procedere alla dismissione dello stesso e al ripristino del
sito in condizioni analoghe allo stato originario.
2. Il proponente deve comunque provvedere alla dismissione
qualora l'impianto risulti non operativo da più di dodici mesi,
come risultante da apposita attestazione del Comune
territorialmente competente, ad eccezione di specifiche situazioni
determinate da interventi di manutenzione ordinaria o
straordinaria.
3. In relazione a quanto previsto al comma 1, il proponente
corrisponde a favore del Comune territorialmente competente,
all'atto di avvio dei lavori, una cauzione a garanzia
dell'esecuzione degli interventi di dismissione dell'impianto e di
ripristino del sito, proporzionata al valore dei medesimi
interventi.
Articolo 47
(Esenzione dal contributo di costruzione)
1. In conformità alle linee guida adottate ai sensi
dell'articolo 12, comma 10, del d.lgs. 387/2003, il contributo di
costruzione non è dovuto per i nuovi impianti, lavori, opere,
modifiche o installazioni, qualora siano relativi a fonti
rinnovabili di energia.
Articolo 48
(Trasparenza amministrativa)
1. La Regione rende pubbliche, anche tramite il proprio sito
istituzionale, le informazioni utili afferenti al regime
autorizzatorio di cui al presente capo, compresi gli adempimenti
definiti dalla deliberazione della Giunta regionale di cui
all'articolo 49, nonché l'elenco aggiornato dei provvedimenti di
autorizzazione alla costruzione e all'esercizio degli impianti, nel
rispetto del decreto legislativo 30 giugno 2003, n. 196 (Codice in
materia di protezione dei dati personali).
2. I Comuni, entro il mese di febbraio di ogni anno,
forniscono alla Regione tutte le informazioni inerenti agli
impianti che nell'anno precedente hanno conseguito il titolo
abilitativo alla costruzione in base alle procedure indicate
all'articolo 40, commi 2, 3, 4, 5 e 7.
Articolo 49
(Rinvio)
1. La Giunta regionale, con propria deliberazione, definisce
ogni ulteriore aspetto o adempimento connesso ai procedimenti
autorizzativi di cui al presente capo, anche con riferimento
all'articolo 18 della l.r. 11/1998.
TITOLO V
ESERCIZIO, MANUTENZIONE E CONTROLLO DEGLI IMPIANTI
TERMICI
CAPO I
REGOLAMENTAZIONE DELL'ESERCIZIO, MANUTENZIONE E CONTROLLO
DEGLI IMPIANTI TERMICI
Articolo 50
(Ambito di applicazione)
1. Gli impianti termici, centralizzati e autonomi, posti al
servizio di edifici situati sul territorio della Regione sono
soggetti al controllo dello stato di esercizio, di manutenzione e
di efficienza energetica.
2. Il proprietario, il conduttore, l'amministratore di
condominio, o un soggetto terzo, come individuato dalla normativa
statale vigente, che se ne assume la responsabilità, mantiene in
esercizio gli impianti di cui al comma 1 e provvede affinché siano
eseguite le operazioni di controllo e di manutenzione, secondo le
prescrizioni vigenti in materia.
Articolo 51
(Controllo dello stato di esercizio e manutenzione degli
impianti termici)
1. Al controllo dello stato di esercizio e alla manutenzione
degli impianti termici di cui all'articolo 50 provvede un operatore
incaricato dai soggetti di cui all'articolo 50, comma 2, il quale
svolge le prescritte attività a regola d'arte, nel rispetto della
normativa vigente.
2. L'operatore incaricato, al termine delle medesime
attività, ha l'obbligo di redigere e sottoscrivere il rapporto di
controllo tecnico da rilasciare al soggetto di cui all'articolo 50,
comma 2, che ne sottoscrive copia per ricevuta e presa
visione.
3. La Giunta regionale, con propria deliberazione, stabilisce
i requisiti di esercizio, i criteri e le modalità di effettuazione
dei controlli, nonché i modelli di rapporti di controllo tecnico
differenziati in base alla tipologia e alla potenzialità
dell'impianto.
4. La Giunta regionale, con propria deliberazione, può
prevedere un sistema di autocertificazione delle condizioni di
esercizio degli impianti da parte degli operatori incaricati del
controllo e della manutenzione, le cui caratteristiche e modalità
di funzionamento sono stabilite nella medesima
deliberazione.
TITOLO VI
CONTROLLI E SANZIONI
CAPO I
CONTROLLI E SANZIONI
Articolo 52
(Controlli)
1. Il rispetto dei requisiti, delle prescrizioni e degli
adempimenti di cui al titolo II, capi II e III, è verificato
tramite appositi controlli riguardanti principalmente:
a) la completezza e regolarità delle relazioni tecniche e
delle dichiarazioni di conformità di cui all'articolo 11, degli
attestati di certificazione energetica di cui all'articolo 16 e
degli adempimenti ad essi correlati;
b) la congruità e coerenza dei dati di progetto o di
diagnosi, utilizzati ai fini della redazione dell'attestato di
certificazione energetica di cui all'articolo 16 e della relazione
tecnica di cui all'articolo 11, con le metodologie di calcolo di
cui all'articolo 6 e la correttezza dei relativi risultati;
c) l'osservanza dei requisiti minimi e delle prescrizioni di
cui all'articolo 9 e la conformità delle opere realizzate rispetto
al progetto e alla relazione tecnica di cui all'articolo
11.
2. I controlli riguardano inoltre:
a) la sussistenza e il mantenimento dei requisiti in capo ai
beneficiari del contrassegno di qualità di cui al titolo II, capo
IV e il corretto utilizzo del medesimo;
b) il rispetto degli obblighi previsti ai fini della
concessione delle agevolazioni di cui al titolo III, capi I e II,
nonché la veridicità delle dichiarazioni e delle informazioni rese
dai soggetti beneficiari;
c) il rispetto degli obblighi di cui all'articolo 50, comma
2;
d) la rispondenza delle condizioni e dei requisiti di
esercizio e manutenzione degli impianti termici di cui all'articolo
51, comma 3 rispetto a quanto dichiarato nel rapporto di controllo
tecnico di cui al comma 2 del medesimo articolo.
3. I controlli di cui ai commi 1 e 2, effettuati anche a
campione, possono comprendere accertamenti documentali e ispezioni,
eseguibili anche in corso d'opera.
4. Le modalità di effettuazione dei controlli sono stabilite
dalla Giunta regionale con propria deliberazione. Con la medesima
deliberazione, la Giunta regionale può prevedere un periodo di
sperimentazione dei controlli di cui al comma 1, in cui non trovano
applicazione le relative sanzioni di cui all'articolo 53.
Articolo 53
(Sanzioni)
1. Il professionista che rilascia la relazione tecnica di cui
all'articolo 11, comma 1, non corretta è tenuto a redigere il nuovo
documento, secondo le modalità previste dalla presente legge, entro
quarantacinque giorni dalla data di comunicazione della
contestazione, con oneri a proprio carico. Qualora non ottemperi
entro tale termine, il professionista è punito con una sanzione
amministrativa pari a euro 3.000.
2. Il certificatore energetico che rilascia l'attestato di
certificazione energetica di cui all'articolo 16 non corretto dal
punto di vista formale o sostanziale è tenuto a redigere il nuovo
documento, secondo le modalità previste dalla presente legge, entro
quarantacinque giorni dalla data di comunicazione della
contestazione, con oneri a proprio carico. Qualora non ottemperi
entro tale termine, e comunque dopo tre contestazioni di non
correttezza sostanziale, il certificatore energetico è sospeso
dall'attività di redazione degli attestati per un periodo di sei
mesi ed è punito con una sanzione amministrativa pari a euro 6.000.
Dopo tre sospensioni, l'accreditamento è revocato
definitivamente.
3. Ai fini di cui ai commi 1 e 2, la Giunta regionale, con
propria deliberazione, stabilisce i casi di non correttezza formale
o sostanziale che comportano l'invalidità della relazione tecnica o
dell'attestato di certificazione energetica.
4. Il certificatore energetico che non rispetta quanto
previsto dall'articolo 18, comma 4 è punito con una sanzione
amministrativa pari a euro 3.000 e l'attestato di certificazione
energetica rilasciato perde di validità.
5. Salvo che il fatto costituisca reato, il direttore dei
lavori e il direttore tecnico o il legale rappresentante delle
imprese incaricate della realizzazione dell'involucro che, nel
sottoscrivere la dichiarazione di cui all'articolo 11, comma 3,
attestino falsamente la conformità delle opere realizzate rispetto
al progetto e alla relazione tecnica di cui all'articolo 11, comma
1, sono entrambi puniti con una sanzione amministrativa pari a euro
3.000.
6. Nei casi di cui ai commi 1, 2, 4 e 5, la contestazione è
comunicata all'ordine o al collegio professionale
competente.
7. Il proprietario che non ottemperi agli obblighi previsti
all'articolo 9 è tenuto a realizzare le opere necessarie a sanare
le violazioni entro dodici mesi dalla data di notifica
dell'infrazione. Qualora non ottemperi entro tale termine, il
medesimo soggetto è punito con una sanzione amministrativa pari a
euro 15.000.
8. Il proprietario che non abbia provveduto a depositare
presso il Comune territorialmente competente l'attestato di
certificazione energetica entro novanta giorni dalla data di
validazione dello stesso, è punito con una sanzione amministrativa
pari a euro 300.
9. Chiunque utilizzi, senza esservi autorizzato, il
contrassegno di qualità di cui all'articolo 19 è punito con una
sanzione amministrativa pari a euro 600 per ogni utilizzo improprio
accertato.
10. In relazione ai procedimenti disciplinati dal titolo IV
si applicano le sanzioni amministrative previste dall'articolo 44
del d.lgs. 28/2011.
11. I soggetti di cui all'articolo 50, comma 2 che non
ottemperino agli obblighi di cui al medesimo articolo sono puniti
con la sanzione amministrativa pari a euro 600.
12. L'operatore incaricato del controllo e manutenzione di
cui all'articolo 51, comma 1 che non ottemperi a quanto stabilito
ai commi 1 e 2 del medesimo articolo, è punito con la sanzione
amministrativa pari a euro 1.200.
13. Le sanzioni di cui ai commi 2, 4, 9, 10, 11 e 12 sono
contestate dalla Regione e irrogate dal Presidente della Regione.
Le sanzioni di cui ai commi 1, 5, 7 e 8 sono contestate, irrogate e
introitate dai Comuni.
14. Per l'applicazione delle sanzioni di cui al presente
articolo si osservano le disposizioni della legge 24 novembre 1981,
n. 689 (Modifiche al sistema penale).
TITOLO VII
DISPOSIZIONI FINALI E TRANSITORIE
CAPO I
DISPOSIZIONI COMUNI
Articolo 54
(Pubblicità)
1. Le deliberazioni della Giunta regionale adottate ai sensi
della presente legge sono pubblicate nel Bollettino ufficiale della
Regione.
Articolo 55
(Rinvio)
1. La Giunta regionale, con propria deliberazione, definisce
ogni altro aspetto, anche procedimentale, relativo alle modalità di
applicazione della presente legge.
CAPO II
DISPOSIZIONI FINALI TRANSITORIE E FINANZIARIE
Articolo 56
(Disposizioni transitorie)
1. Per le iniziative di cui all'articolo 23, comma 1, lettera
a), la cui fine lavori sia stata dichiarata prima del 20 luglio
2011, le agevolazioni sono determinate secondo le modalità previste
negli atti attuativi della l.r. 3/2006.
2. I procedimenti in corso alla data di entrata in vigore
della presente legge sono conclusi ai sensi della previgente
normativa.
3. Fino alla data di approvazione delle deliberazioni della
Giunta regionale attuative della presente legge, si applicano le
deliberazioni attuative delle leggi regionali di cui all'articolo
58 e le disposizioni di cui al d.lgs. 192/2005.
4. Le disposizioni di cui al titolo III trovano applicazione
a decorrere dal 1° gennaio 2013.
5. Entro un anno dalla data di entrata in vigore della
presente legge i proprietari di impianti di cui all'articolo 40,
commi 4 e 5, già installati o in corso di installazione, devono
comunicare le caratteristiche e l'ubicazione degli impianti stessi
alla struttura regionale competente in materia di attività
estrattive che predispone, altresì, i relativi modelli.
Articolo 57
(Disposizioni finanziarie)
1. L'onere a carico del bilancio regionale, derivante
dall'applicazione degli articoli 1, comma 2, 3, commi 2 e 5, 4, 14,
comma 5, 23, comma 1 e 32, comma 1, è determinato in euro 208.000
per l'anno 2012, in euro 7.244.000 per l'anno 2013, in annui euro
7.260.000 per gli anni 2014 e 2015 e in annui euro 9.260.000 a
decorrere dall'anno 2016.
2. L'onere di cui al comma 1 trova copertura nella Parte I
dello stato di previsione della spesa del bilancio di previsione
della Regione per il triennio 2012/2014:
a) nell'UPB 1.11.07.10 (Interventi per l'attuazione degli
strumenti di pianificazione energetico-ambientale) per euro 83.000
per il 2012, per euro 1.729.000 per il 2013 e per euro 1.745.000
per il 2014;
b) nell'UPB 1.11.07.20 (Interventi di investimento
finalizzati all'uso razionale e alla valorizzazione delle risorse
energetiche) per annui euro 5.375.000 per gli anni 2013 e
2014;
c) nell'UPB 1.13.05.10 (Spese di gestione delle
infrastrutture informatiche e telematiche) per annui euro 15.000
per gli anni 2013 e 2014.
d) nell'UPB 1.13.05.20 (Progetti e sperimentazioni in ambito
informatico e telematico - parte investimento) per annui euro
125.000 per il triennio 2012-2014.
3. Al finanziamento dell'onere di cui al comma 1 si provvede
mediante l'utilizzo delle risorse iscritte nello stesso
bilancio:
a) nell'UPB 1.11.07.10 (Interventi per l'attuazione degli
strumenti di pianificazione energetico-ambientale) per euro 83.000
per il 2012, per euro 1.744.000 per il 2013 e per euro 1.760.000
per il 2014;
b) nell'UPB 1.11.07.20 (Interventi di investimento
finalizzati all'uso razionale e alla valorizzazione delle risorse
energetiche) per annui euro 5.375.000 per gli anni 2013 e
2014;
c) nell'UPB 1.13.05.20 (Progetti e sperimentazioni in ambito
informatico e telematico - parte investimento) per annui euro
125.000 per il triennio 2012-2014.
4. Le somme derivanti dall'applicazione delle revoche dei
contributi di cui agli articoli 30, 31, comma 1 e 38 nonché delle
sanzioni di cui all'articolo 53, commi 2, 4, 9, 10, 11 e 12 sono
introitate nella Parte I dello stato di previsione delle entrate
del bilancio della Regione.
5. Per l'applicazione della presente legge, la Giunta
regionale è autorizzata ad apportare, con propria deliberazione, su
proposta dell'assessore regionale competente in materia di
bilancio, le occorrenti variazioni di bilancio.
Articolo 58
(Abrogazioni)
1. Sono abrogate le seguenti leggi e disposizioni
regionali:
a) 14 ottobre 2005, n. 23;
b) 18 aprile 2008, n. 21;
c) 2 marzo 2010, n. 8;
d) articolo 29 della legge regionale 24 dicembre 2007, n.
34.
2. A far data dal 1° gennaio 2013 sono, inoltre, abrogate le
seguenti leggi e disposizioni regionali:
a) 3 gennaio 2006, n. 3;
b) 23 dicembre 2009, n. 50;
c) 20 dicembre 2010, n. 42;
d) articolo 31 della legge regionale 15 dicembre 2006, n.
30.
e) articolo 25 della legge regionale 13 giugno 2007, n.
15;
f) articolo 15 della legge regionale 24 dicembre 2007, n.
34.
Presidente
- La parola al relatore, Consigliere
Bieler.
Bieler (UV)
- Merci M. le Président.
Dans l'acception la plus commune, par épargne énergétique on
veut signifier la moindre utilisation de l'énergie à notre
disposition dans les actions de tous les jours et cela s'accomplit
par des comportements vertueux et intelligents, par exemple en
éteignant les lampes lorsqu'elles ne servent pas, en utilisant des
véhicules de petite cylindrée, en allant en vélo ou à pieds. Dans
ce sens, il n'y a aucune limite à l'économie d'énergie et cela
concerne plus la sensibilité, l'éthique et l'intelligence
individuelle. Avec ce comportement vertueux, il faut peut-être
renoncer au confort et/ou aux services, mais les comportements
intelligents ne permettent pas nécessairement une économie
d'énergie considérable sans de grandes privations; il est
nécessaire de connaitre la matière et de doser sobriété,
intelligence et équilibre. En résumé, l'épargne énergétique
réalisable par des comportements quotidiens peut se définir comme
économie d'énergie intelligente, puisqu'elle provient de la
connaissance et de la culture individuelle.
Per risparmio energetico in senso stretto, invece, si intende il
risparmio di fonti energetiche altrimenti utilizzabili; quindi, in
concreto, si intende il risparmio di petrolio, metano, combustibili
solidi e materiali fissili. Questo perché in massima parte le fonti
energetiche rinnovabili non si possono risparmiare; ad esempio non
si può risparmiare l'energia solare incidente al suolo o il vento
che soffia...come dire che l'acqua passata non macina più. Le
stesse fonti rinnovabili, quindi, spesso possono essere un mezzo di
risparmio energetico, il loro utilizzo può ridurre il consumo di
fonti energetiche altrimenti utilizzabili; quindi il risparmio
energetico è una forma di energia rinnovabile, e viceversa.
Il risparmio energetico è un fine, mentre l'utilizzo razionale
dell'energia - e quindi l'applicazione delle tecnologie efficienti
- è il mezzo o il metodo: è ciò che permette, nella pratica, di
ridurre il consumo di risorse altrimenti utilizzabili. Coibentando
meglio una casa, ad esempio, si creano le condizioni per un minor
consumo di combustibile (risparmio energetico passivo), mentre
investendo per produrre energia con pannelli fotovoltaici o
centraline idroelettriche o aerogeneratori si ha un risparmio
energetico attivo, avendo come risultato, anche in questo caso, la
riduzione di consumi di combustibili.
Si può dunque affermare che anche l'uso razionale dell'energia
può essere considerato come una vera e propria fonte energetica
rinnovabile. Aspetto strettamente legato al consumo energetico è
quello della sostenibilità delle azioni con cui avviene. In
particolare, in campo energetico, ciò significa che sono
sostenibili quei modi di produrre ed utilizzare le diverse forme
energetiche rinnovabili, oppure che non consumano le fonti
energetiche ad una velocità che supera abbondantemente quella della
loro formazione. Inoltre, le fonti non rinnovabili di energia
comportano una doppia "insostenibilità": oltre a consumare risorse
naturali ad una velocità superiore alla loro formazione, immettono
in atmosfera un'elevata quantità di gas ad effetto serra, tra cui
CO2 ed altri inquinanti. Si percepisce quindi in modo chiaro come
il tema dell'energia metta in stretta relazione tra di loro
tematiche molto diverse.
In modo analogo, la normativa in tema di energia deve essere un
insieme coordinato, un complesso di elementi distinti, correlati
tra loro e interconnessi, come questo nuovo disegno di legge. A
livello comunitario e nazionale l'evoluzione normativa del settore
energia, in costante trasformazione e molto articolata, ha subito
negli ultimi anni un forte impulso ed ha richiesto l'impegno delle
Regioni per l'adeguamento delle disposizioni vigenti, che si
concretizza in questo testo. Le prescrizioni normative contenute
nelle direttive comunitarie intendono non solo operare una profonda
trasformazione del modo di intendere l'uso delle risorse ed i
nostri fabbisogni, nel rispetto dell'ambiente, ma anche
rappresentare un volano per la crescita del mercato, attraverso gli
interventi sul patrimonio edilizio, nuovo ed esistente, e lo
sviluppo delle fonti energetiche rinnovabili, obiettivo che si
concretizza nel disposto di questo disegno di legge.
È questo un impianto normativo che prevede 7 titoli, suddivisi
in capi, che vanno a dettagliare con articoli specifici tutta la
materia energia affrontata nei diversi aspetti: si affronta quindi
il tema della pianificazione energetica, che dovrà recepire gli
obiettivi assegnati alla nostra regione in materia di
Burden
Sharing
, vale a dire di raggiungimento della quota di
produzione di energia da fonte rinnovabile rispetto ai consumi
energetici lordi; si parla in modo esteso di efficienza energetica
degli edifici e di certificazione energetica e si individuano
sistemi di agevolazione, che consentiranno ai cittadini di
intraprendere un percorso di miglioria in termini di risparmio; si
disciplinano le procedure necessarie per la costruzione e
l'esercizio degli impianti per la produzione di energia da fonti
rinnovabili; si disciplina l'esercizio, la manutenzione e controllo
degli impianti termici, responsabili in buona parte delle emissioni
inquinanti. Ovviamente, essendoci in ballo finanziamenti,
certificazioni ed altre assunzioni di responsabilità, sono anche
previsti controlli e, se necessario, sanzioni. Grazie.
Presidente
- Dichiaro aperta la discussione generale.
La parola al Consigliere Segretario Rigo.
Rigo (PD)
- Grazie Presidente.
Anche a nome dei colleghi dell'ALPE, chiedo una breve
sospensione per esaminare gli emendamenti presentati dall'Assessore
sul disegno di legge. Credo sia comprensibile la nostra richiesta,
perché sulla base del nostro confronto dobbiamo calibrare il primo
intervento di ordine generale. Grazie.
Presidente
- Il Consiglio è sospeso per dieci minuti.
Si dà atto che la seduta è sospesa dalle ore 11,51 alle ore
12,13.
Presidente
- Riprendiamo i lavori. Siamo in discussione
generale.
Ricordo che sul disegno di legge è stato dato parere favorevole
da parte della IV Commissione, a maggioranza, e della II
Commissione. Il Consiglio Permanente degli Enti Locali ha dato
parere favorevole con osservazioni e proposte modificative. Sono
stati depositati 9 emendamenti dell'Assessore Pastoret e 13
emendamenti dei gruppi ALPE e PD.
La parola al Vicepresidente Chatrian.
Chatrian (ALPE)
- Grazie Presidente.
Ringrazio i colleghi che hanno voluto sospendere per qualche
minuto il Consiglio. L'ordine del giorno è stato stravolto, questa
mattina, e quindi, visto che siamo in otto a lavorare su queste
leggi importanti, non è così scontato poter mettere in campo il
lavoro fatto nelle varie commissioni.
Ho ascoltato il relatore; è una legge interessante questa, prima
di tutto, perché va a riordinare, quindi il primo plauso va nella
direzione di riordinare tre leggi regionali, di semplificare il
quadro normativo e, allo stesso tempo, si inseriscono le evoluzioni
che a livello nazionale ed europeo sono state messe in campo in
questi ultimi anni.
Pianificazione energetica, promozione dell'efficienza
energetica, risparmio energetico e sviluppo delle fonti
rinnovabili: potremmo discutere penso per giorni interi su questo
tema! Già due anni fa, a marzo 2010, quando è stata modificata la
legge n. 18/2008, avevamo cercato di sostenere l'importanza di
creare un piano edilizio di risparmio energetico nel settore
privato e nel settore pubblico. I Comuni hanno iniziato un
percorso, due bandi sono stati approvati dalla Giunta a seguito
della modifica di legge e l'audit di quasi 200 edifici sta dando i
suoi primi frutti, e il percorso è iniziato; quindi il pubblico,
gli Enti locali stanno risparmiando energia per quanto riguarda i
propri immobili.
Purtroppo, come ho detto in commissione, l'Amministrazione
regionale non ha fatto grandi cose in questi anni, nel senso che
con il piano edilizio regionale che concerne un patrimonio
immobiliare importante, più di 500 immobili, ad oggi grandi cose
non sono state fatte ed i tempi si allungheranno. Quindi da una
parte abbiamo chiesto ai Comuni di iniziare un percorso importante;
dall'altra, l'Amministrazione regionale non ha ancora messo in
campo grandi cose!
Passando alla parte più sostanziale, ovvero il patrimonio
esistente e partendo dal presupposto che questo primo riordino è
positivo, abbiamo voluto proporre in commissione delle modifiche a
questo testo. Dato che questo è un riordino legislativo, il testo
demanda tutte le competenze operative al Governo regionale; quindi
chiediamo uno sforzo al Governo regionale di approvare i nostri
emendamenti che vanno nella direzione di poterci confrontare sulle
delibere applicative, perché non hanno natura tecnica (quelle
tecniche le lasceremo ai tecnici), e dove c'è la possibilità di
incidere dal punto di vista del percorso vorremmo assolutamente
essere al corrente e metterci a disposizione per portare il nostro
umile contributo nelle sedi opportune, cioè in commissione. Questo
è il primo macro obiettivo dei gruppi ALPE e PD.
Per quanto riguarda il cuore di questa legge, è come il pubblico
intende accompagnare la promozione dell'efficienza energetica,
quella piccola - dalla piccola caldaia ai serramenti - e quella
grande, che consiste nell'avere un piano vero e proprio di
risanamento energetico, magari messo in campo per il prossimo
quinquennio o decennio, quindi affrontare in maniera corposa
l'esigenza base, cioè quella di avere un patrimonio esistente che
non sia un colabrodo, ma che sia classificato nelle prime tre
certificazioni di tipo A, A+, B e C.
Gli ulteriori tre emendamenti che abbiamo proposto oggi vanno in
questa direzione, cioè quella di sostenere maggiormente gli aiuti
sul patrimonio esistente privato e disincentivare la nuova
costruzione. I problemi di bilancio li conosciamo, i tagli al
bilancio regionale li conosciamo nel dettaglio, ma proprio perché i
tagli ci sono e sono anche di un certo peso, vorremmo che questo
Consiglio decidesse che tipo di strada vuole prendere, se una
strada lineare come è stata inserita in questo disegno di legge che
varia da 2.000 euro a 35.000 euro come aiuto pubblico, o invece
suddividere le due categorie: un filone per le nuove costruzioni ed
un filone per il patrimonio esistente; percentualmente il peso più
importante è sul secondo, cioè sul patrimonio antropizzato. Ecco
che i nostri altri tre emendamenti andrebbero in questa direzione:
di sostenere maggiormente l'efficienza energetica sul patrimonio
esistente, portando l'aiuto da 5.000 a 20.000 euro per le nuove
costruzioni ed aumentare il
range
sul patrimonio esistente,
partendo da 500 euro, quindi il piccolo intervento, ma soprattutto
andando ad ampliare il grande intervento. Per "grande intervento"
intendiamo anche solo un semplice edificio con 3-4-5 unità
abitative con diversi proprietari, ma che poi il beneficio sia
collettivo, sia di tipo ambientale, sia anche di tipo turistico. Vi
dico "anche turistico" perché ogni tanto bisogna andare a vedere
cosa fanno le altre Regioni a Statuto speciale e le Province a
Statuto speciale, e vi assicuro che su questo hanno legiferato in
materia, non hanno messo dei tetti ammissibili sul patrimonio
esistente, ma hanno messo una misura massima di aiuto, che è del 30
percento.
L'obiettivo del legislatore è stato questo: prima cosa cerchiamo
di aumentare il risparmio energetico sull'esistente, quindi
cerchiamo di creare le condizioni senza massimali, quindi ben venga
la coibentazione totale di un condominio a Bolzano di 50-60
appartamenti, l'aiuto è importante perché ha una percentuale del 30
percento senza tetti massimi, e dall'altra loro hanno un'altra
storia alle spalle, un'altra architettura ed un'altra cultura,
anche sul nuovo è da ormai vent'anni che le loro nuove edificazioni
hanno dei coefficienti molto più alti dei nostri ed hanno una serie
di parametri più elevati rispetto ai nostri.
Per dire che il contributo che vorremmo portare oggi al
Consiglio è che non è più il momento di mettere in campo degli
aiuti lineari, tutto uguale, nuovo o vecchio che sia; è il momento
di scegliere, e quando si deve scegliere bisogna mettere in campo
delle posizioni alternative. L'obiettivo è patrimonio esistente del
98-99 percento rispetto al raffronto delle nuove
edificazioni...benissimo, cerchiamo come pubblico di accompagnare e
sostenere interventi piccoli, medi e medio-grandi per risparmiare a
livello energetico.
Come abbiamo potuto capire questi ulteriori tre emendamenti non
saranno recepiti da quest'aula. Sicuramente nel mese di settembre,
insieme al PD, presenteremo una proposta di legge che andrà in
questa direzione, perché la sfida dell'edificio più in generale,
piccolo, medio o grande che sia, è sull'esistente e non sul nuovo,
e quindi convogliare le risorse pubbliche su quello che è il
patrimonio esistente. Ribadisco il concetto: il riordino
legislativo e anche di semplificazione va bene per il singolo
utente finale, ci sono delle modifiche che definiscono meglio gli
eventuali utilizzatori dell'accompagnamento pubblico, ma la sfida è
su un altro tavolo: quello del patrimonio esistente. Questo
riordino e questo disegno di legge non vanno ancora in questa
direzione, anzi l'aiuto è molto lineare ed uguale per tutti.
A nostro avviso qui un cambio di rotta ci poteva e ci doveva
stare e noi ci prendiamo l'impegno, per il mese di settembre, di
presentare una proposta di legge che vada in questa direzione,
soprattutto vedendo che in questo campo chi è più bravo di noi ha
fatto passi da gigante ed i risultati si vedono, sia dal punto di
vista ambientale ed architettonico che dal punto di vista
turistico. Grazie.
Presidente
- La parola al Consigliere Segretario
Rigo.
Rigo (PD)
- Grazie Presidente.
Alcune riflessioni sul disegno di legge alla nostra attenzione
ed una considerazione, me lo permetteranno i colleghi, sul lavoro
che le commissioni hanno compiuto su questo e sugli altri disegni
di legge che sono all'ordine del giorno dell'Assemblea odierna e
sull'attività in generale delle commissioni.
Il disegno di legge in oggetto riordina e semplifica la
disciplina regionale sulle fonti rinnovabili, alla luce della
normativa comunitaria e statale. Un disegno di legge positivo
certamente, perché guarda alla semplificazione normativa, ma un
disegno di legge che non ha una visione prospettica, che non ha
quel coraggio, o meglio, quel messaggio nella direzione di
un'innovazione profonda. Il futuro infatti, diceva oggi il
relatore, risiede nelle fonti rinnovabili, nel risparmio
energetico, nella riduzione delle emissioni inquinanti, ed è uno
sforzo anche personale, come ci è stato detto dal relatore.
A mio parere, la situazione italiana sul fenomeno energie
rinnovabili è complessa e contraddittoria in una fase di
transizione che sarà lunga. In una stagione politica
particolarmente confusa il nostro disegno di legge vuole dare,
invece, un segnale di tranquilla ordinarietà, lo dico in senso
positivo, un segnale di attenzione alla piccola dimensione e a chi
decide in tempi di crisi di puntare sulle energie rinnovabili,
sull'efficienza, sul risparmio energetico; un segnale che va nella
direzione giusta che è quella di incentivare le rinnovabili perché
sono un investimento sul futuro. Secondo uno studio recente
dell'Università Bocconi, lo sviluppo di queste fonti rappresenta
uno dei pochi settori di crescita dell'economia reale, che sta
portando al nostro Paese benefici economici ben superiori ai
costi.
Il disegno di legge vuole quindi sistemare in maniera più
funzionale l'intervento regionale rivolto ad una migliore
efficienza energetica nell'edilizia, soprattutto attraverso
l'incentivazione economica. Il disegno di legge cerca anche di dare
impulso alle aziende del settore, alle piccole imprese, agli
artigiani e di stimolare i cittadini ad una maggiore attenzione
alle politiche ambientali ed energetiche. Un disegno di legge
importante, ma una legge nel solco dell'ordinaria amministrazione,
dicevo, un'amministrazione più attenta ed efficiente, ma che non
guarda al futuro.
Assessore, secondo noi c'è la necessità di una riflessione
attenta, una valutazione non isolata, che guardi non solo al suo
dicastero, sulle energie rinnovabili per definire una proposta più
articolata e di medio e lungo periodo. Una proposta capace di
chiarire la volontà di intervento su tutti quegli aspetti che non
vengono disciplinati da questo disegno di legge, che altre realtà
italiane - in particolare le autonomie del nord - hanno cercato di
affrontare. In questa direzione va l'emendamento presentato dai
gruppi ALPE e PD, inteso innanzitutto come stimolo per un
intervento più organico ed incisivo della Regione in questo settore
nella ristrutturazione del nostro patrimonio edilizio.
Il disegno di legge merita poi un approfondimento su alcune
questioni che sono rimaste aperte in sede di confronto in
commissione, perché non è stata chiarita la risposta della
struttura rispetto alle osservazioni fatte in quella sede. In
questi giorni abbiamo cercato di seguire, anche attraverso un
confronto con l'Assessore e la struttura, queste particolari
necessità rilevate in commissione e gli emendamenti proposti
dall'Assessore cercano proprio di interpretare quel disagio
manifestato in quella sede, gli emendamenti vanno in quella
direzione, quindi non ci possono che vedere favorevoli da questo
punto di vista.
Il nostro impegno è stato quindi quello di cercare la chiarezza.
Noi, da sempre, abbiamo un obiettivo, ovvero la semplificazione
degli atti nella chiarezza per tutti coloro che avranno poi la
necessità di consultare o di ottemperare alle norme previste dalle
leggi regionali. Lo sforzo fatto in questi giorni con i colleghi di
ALPE nell'esame dei diversi disegni di legge alla nostra attenzione
è stato rivolto in questa direzione, e gli emendamenti presentati
sui diversi provvedimenti - anche quelli dove si chiede
l'intervento della commissione - sono da leggere alla luce di un
confronto che deve essere plurale. Rispetto alla formulazione dei
commi vogliamo far sì che questi non siano disomogenei e quindi di
rispondere al meglio attraverso una comprensione corale alle
sollecitazioni venute dalle audizioni. Con questo spirito abbiamo
partecipato alle riunioni di commissioni, ma il lavoro di
approfondimento in quella sede non è sempre facile, lo sapete molto
bene, ci vuole tempo, ci vuole pazienza, ci vuole impegno, e ci
vuole anche la possibilità di condividere con gli uffici le nostre
proposte, e questo non sempre è possibile.
Aspettando che finiscano di telefonare sia il Presidente Lanièce
che il Vicepresidente Marguerettaz, consentitemi di rivolgere una
considerazione di ordine generale a queste due massime
rappresentanze di quest'Assemblea. Il Presidente del Consiglio ha
il difficile compito di favorire, coordinare ed agevolare il
confronto, ma so che il Presidente Lanièce è attento a questo,
anche se telefona, ed il dibattito in seno agli organi
consiliari...
Presidente
- ...se mi chiamano, devo rispondere per
questioni tecniche, grazie...
Rigo (PD)
- ...il Vicepresidente della Regione deve
garantire ai cittadini norme, regole, leggi chiare, eque e
comprensibili al di là dell'indirizzo politico. Ai Consiglieri il
difficile compito di coniugare questi due indirizzi, per dare ai
cittadini regole chiare e trasparenti.
L'articolo 28 del Regolamento dice che le commissioni devono
esprimere il parere sui progetti di legge e di regolamento e sulle
proposte di atti amministrativi loro assegnati entro il termine di
60 giorni. Tale termine può essere prorogato di 30 giorni su
richiesta unanime e motivata delle commissioni. Nella formulazione
originaria il parere doveva essere espresso entro 30 giorni, ma da
molti anni ormai, almeno dal 1990, è in vigore il testo attuale,
cioè 60 giorni di norma. Ed io leggo la modifica, nel senso che i
30 giorni prima previsti non erano sufficienti per esprimere un
parere compiuto. Se infatti si vuole dare il tempo necessario ai
Consiglieri per la documentazione, il confronto, l'esame del
provvedimento, 60 giorni sono stati considerati un periodo
equilibrato.
In questa legislatura il periodo di 60 giorni per esprimere
parere è stato sempre rispettato? Io rispondo di sì, infatti in
soli 39 casi rispetto agli oltre 200 fra disegni, proposte ed atti
che sono stati presentati al lavoro delle commissioni, è stata
chiesta al Presidente del Consiglio la proroga dei termini, 39
casi; di questi, ben 23 sono proposte di legge presentate dalla
minoranza, praticamente tutte le proposte presentate dalla
minoranza. Ciò vuol dire che per i Consiglieri di maggioranza 60
giorni di tempo non sono stati mai sufficienti per valutare ed
esprimere un parere motivato sulle proposte avanzate dai gruppi
consiliari di opposizione.
Un primo esame molto superficiale del tempo impiegato nel 2012
dalla II, III, IV e V Commissione - non c'è Zucchi, ma lo dico lo
stesso - non ho considerato la I Commissione per la sua
particolarità, perché nel 2012 si è riunita una volta e la durata
dell'esame è stata di sei giorni, e avrebbe falsato le medie poi
considerate , questo esame ha portato al seguente risultato (colgo
l'occasione, fra l'altro, per ringraziare gli uffici che in poche
ore hanno preparato questo report): II Commissione,
dall'assegnazione all'espressione del parere, 25 giorni scarsi; III
Commissione, 30 giorni (è quella che lavora con più solerzia); IV
Commissione, neanche 26; V Commissione, meno di 25; questi i tempi
medi, complimenti al collega Comé, primo in classifica! Per la
cronaca, il disegno di legge n. 201, quello che stiamo discutendo,
il tempo impiegato per esprimere parere, è stato di 15 giorni,
sabato e domenica compresi. Mi risulta che una bozza di questo
disegno di legge sia stata inviata a Finaosta nei mesi di
novembre-dicembre dell'anno scorso ed arriva in commissione il 3
luglio, con l'urgenza di discuterne oggi!
Non ci siamo, Vicepresidente Marguerettaz! Mi rivolgo a lei, che
possa riferire al Presidente, ma ci arrivo dopo per un richiamo
particolare alla sua persona. Abbiamo dovuto chiedere una
sospensione dei lavori dell'Assemblea per una riunione perché
avevamo la necessità di discutere gli emendamenti presentati in
aula.
(interruzione del Consigliere Caveri, fuori
microfono)
...Presidente Caveri, volevo far presente anche a lei, proprio a
difesa dei Consiglieri, che il lavoro in quest'aula è viziato da un
fatto: che non si riesce a lavorare con sufficiente diligenza nelle
commissioni. Il tempo medio impiegato dalle commissioni è meno di
30 giorni, questo volevo far presente comunicando i dati del
rapporto, perché ogni tanto conoscere serve e aiuta. Meno di 30
giorni dalla lettera del Presidente del Consiglio alla nomina del
relatore, all'audizione del proponente, degli uffici, delle
categorie, al confronto ed alla presentazione del parere e alla sua
votazione. Questo iter vuol dire che sempre - o quasi sempre -
prevale l'urgenza rispetto a quell'esame del provvedimento che è
così ben delineato invece dal Regolamento interno del
Consiglio.
In commissione la maggioranza fa valere i numeri ed il dibattito
politico di fatto non viene esercitato, perché non parliamo di
politica, in commissione, e spesso vengono negati anche l'analisi
ed il confronto sul testo, quel confronto necessario per
raggiungere l'obiettivo dell'innovazione normativa, certo ma
Vicepresidente Marguerettaz, mi collego a quello detto in
precedenza: cioè nella chiarezza, nella semplificazione e
nell'univocità, affinché tutti riescano a capire quello che noi
approviamo. Ci troviamo spesso a dover rincorrere associazioni,
sindacati, emendamenti, sperando che l'aula consiliare in qualche
modo, attraverso gli emendamenti, riesca a trovare la risposta
giusta. Credo che così non si possa lavorare e, più si avvicinerà
la fine della legislatura, ho paura che aumenterà la confusione, il
disagio e la frustrazione.
Parlo a titolo personale, ma ho l'impressione che questo stato
d'animo sia presente in molti colleghi, forse, forse, forse...lo
dico tre volte...anche nei colleghi di maggioranza. Forse a
settembre varrebbe la pena di affrontare l'argomento per resettare
il sistema, in particolar modo per quei disegni di legge che hanno
un'attenzione non di ordine politico, ma nell'ottica della
semplificazione.
Tutto ciò detto, riconosco, doverosamente, e con piacere, il
lavoro fatto dalla struttura e dall'Assessore per venire incontro a
quelle esigenze manifestate all'ultimo momento dalle associazioni
chiamate, anche loro, all'ultimo momento. Alcuni dubbi sono stati
fugati, alcuni commi sono stati riscritti per migliorare non solo
la tecnica legislativa, ma per una più facile lettura. Quindi
prendiamo atto della proposta e del lavoro fatto dall'Assessore
rispetto al disegno di legge, che certamente ha una valenza
positiva. Sono stati modificati alcuni elementi che potevano
incontrare l'ostilità o la difficile comprensione, ma non possiamo
considerarci pienamente soddisfatti. Grazie.
Presidente
- Le sue osservazioni saranno tenute in debita
considerazione, collega Rigo.
La parola al Consigliere Segretario Rigo, per una
precisazione.
Rigo (PD)
- Spero che questo non sia inteso come
ostruzionismo.
Presidente
- Se non vi sono altri interventi, dichiaro
chiusa la discussione generale.
La parola all'Assessore alle attività produttive, Pastoret.
Pastoret (UV)
- Merci M. le Président. Merci à ceux qui
sont intervenus; je tiens à remercier le rapporteur Bieler, ainsi
que tous les commissaires de la II
e
et IV
e
Commissions, qui ont permis à ce projet de loi de pouvoir être
inscrit à cette séance du Conseil.
Certes, nous aurions voulu tous que cette mesure arrive
davantage à l'examen des commissaires, mais comme cela appert des
actes qui l'ont accompagné et des rapports que les collègues ont pu
entendre en commission, c'est à partir du mois de février que le
texte était prêt, non pas du mois de novembre, parce que Finaosta
n'avait pas un texte, chez Finaosta il y a le COA qui est député à
travailler pour l'extension d'un projet de loi, donc il avait un
rôle à jouer, mais le texte définitif révisé par le Bureau
législatif était prêt à la fin du mois de janvier, quand nous avons
convoqué tout le monde. En effet il a été soumis aux catégories
intéressées dans sa première veste, une veste qui d'ailleurs n'a
pas trop changée par rapport à celle actuelle. Nous avons commencé
ce parcours le 2 du mois de février et, comme il est évident, il a
pris pas mal de temps: nombreuses réunions et rencontres ont été
faites, toutes les observations ont été prises en compte,
différentes d'entre elles ont été retenues. Je tiens aussi à
préciser que nombre d'autres sujets ont été impliqués dans
l'évaluation de ce projet de loi, à savoir avant tout le pacte pour
le développement, les structures régionales à l'extérieur de
l'Assessorat des activités productives concernées par cette mesure
législative. Cela dit, permettez-moi de remercier le travail des
dirigeants Sorsoloni, Cappellari et Cadin, qui ont longuement
travaillé à la rédaction de ce texte, qui a été ponctuellement revu
par Mme Menzio du Bureau législatif de la Présidence.
L'idée et la volonté de rédiger un texte unique en matière
d'énergie étaient déjà dans notre tête, le collègue Chatrian l'a
rappelé, depuis pas mal de temps, en particulier au moment où nous
avions révisé les lois n° 3/2006 et n° 21/2008, entre la fin de
2009 et le début de 2010. A l'époque cela n'était pas possible pour
deux raisons: le cadre normatif et législatif de l'Union européenne
et de l'Etat était encore en devenir et il nous aurait obligés à
des modifications successives importantes; nous avions à l'époque
l'impératif de réviser rapidement nos deux lois et nous n'aurions
pas eu le temps de faire avec une paire rapidité si nous avions
travaillé sur un texte unique qui nous aurait pris trop de temps,
comme cela appert des dates que je viens de vous fournir.
Ce projet de loi portera donc à l'abrogation de trois lois
régionales (elles sont mentionnées dans la préface de ce projet de
loi); il reprend aussi l'ensemble de la matière afférente au
domaine de l'énergie, il essaie de la rendre cohérente en
introduisant une majeure simplification administrative et
procédurale soit pour les usagers soit pour les bureaux, ce qui
signifie une efficience accrue au service de la collectivité. Il ne
s'est pas agi de découper et de coller de différents morceaux de
lois précédentes, mais de réorganiser entièrement toute la matière.
Un projet de loi qui est organisé en 7 titres, 58 articles, et dans
lequel sont contenues des mesures qui concernent différents sujets:
planification énergétique, efficience énergétique, certification
énergétique, aides économiques aux usagers, expérimentation en
matière d'énergie, procédures d'autorisation à la réalisation d'un
plan, dispositions pour l'exercice et le contrôle des implants,
contrôles et sanctions en matière de respect de la certification.
Donc une matière vaste et complexe.
Je dois remarquer le fait que, après maintes confrontations et
prises en compte des observations, il y en a encore eu diverses en
commission. Toutes celles qu'il a été possible de retenir on les a
prises en compte et pour ce faire j'ai présenté 9 amendements qui
prennent en compte des observations du Conseil permanent des
collectivités locales, de l'Association des entrepreneurs et aussi
quelques sujets ressortis du passage en commission afin d'éclaircir
quelques autres passages qui n'étaient pas si clairs. Ces
amendements ont été retenus, dans quelques cas, qu'ils
n'apportaient pas de modifications substantielles à la loi, mais
ils apportaient des éclaircissements, peut-être dans certains cas
ils sont même pléonastiques, mais ils contribueront à ne pas trop
mécontenter le goût du changement à tout prix, parce que certains
sujets ont été écoutés maintes fois et, à chaque jour, il y a une
idée nouvelle qui ressort! Et alors ce n'est pas faute ni de la
commission, ni de l'Assesseur, ni des bureaux; on a essayé en
"zona Cesarini"
de donner satisfaction à ceux qui nous
demandaient de changer, encore et encore.
Les Conseillers ont présenté aussi des amendements qui ne
modifient pas la substance de la loi, donc nous n'aurons pas de
difficulté à les accepter, à l'exception de quelques rares cas sur
lesquels on parlera au moment où ils seront illustrés.
J'ajoute donc ici mon intervention, en vous remerciant tous pour
la contribution que vous avez voulu fournir à ce projet de loi.
Merci.
Presidente
- Passiamo all'esame dell'articolato.
Pongo in votazione l'articolo 1:
Consiglieri presenti: 28
Votanti e favorevoli: 20
Astenuti: 8 (Bertin, Giuseppe Cerise, Chatrian, Donzel, Carmela
Fontana, Louvin, Patrizia Morelli, Rigo)
Il Consiglio approva.
Presidente
- Articolo 2: stesso risultato.
All'articolo 3 c'è l'emendamento n. 1 dei gruppi ALPE e PD.
La parola all'Assessore alle attività produttive, Pastoret.
Pastoret (UV)
- Accogliamo l'emendamento, così come
accoglieremo tutti gli emendamenti fino al 9, 10, 11 sui quali
faremo una discussione di carattere generale. Grazie.
Presidente
- Gli emendamenti dall'1 all'8 sono accettati,
quindi si pone in votazione ogni volta l'articolo comprensivo
dell'emendamento.
Do lettura dell'emendamento n. 1 dei gruppi ALPE e PD:
Emendamento
Al comma 6 dell'articolo 3, dopo la parola: "deliberazione"
sono inserite le seguenti: "e previo parere della commissione
consiliare competente".
Pongo in votazione l'articolo 3 nel testo così emendato:
Articolo 3
(Pianificazione energetica regionale)
1. Per il raggiungimento degli obiettivi di cui all'articolo
1, la Regione adotta specifici strumenti di pianificazione
energetica.
2. La pianificazione è attuata, in particolare, attraverso il
piano energetico ambientale regionale (PEAR) che comprende:
a) i bilanci energetici regionali (BER) in cui sono riassunti
i flussi relativi alle produzioni, importazioni ed esportazioni di
energia e i consumi interni suddivisi per settore e vettore
energetico;
b) l'analisi delle tendenze evolutive del sistema energetico
regionale;
c) la definizione degli obiettivi energetici regionali con
l'indicazione delle principali azioni volte al loro
raggiungimento.
3. Il PEAR è approvato dal Consiglio regionale, su proposta
della Giunta regionale, ed è aggiornato periodicamente con
riferimento all'evolversi delle condizioni che influenzano il
sistema energetico regionale. La Giunta regionale riferisce
annualmente al Consiglio regionale in merito allo stato di
attuazione del medesimo piano, con particolare riferimento agli
interventi in atto e al grado di raggiungimento degli obiettivi
prefissati.
4. Per le finalità di cui alla presente legge, la struttura
regionale competente in materia di pianificazione energetica è
titolare dei dati in materia di energia riguardanti il territorio
regionale ed è autorizzata alla raccolta e alla diffusione degli
stessi. A tal fine, può richiedere ai Comuni e alle strutture
regionali, per quanto di competenza, nonché a soggetti pubblici e
privati, i dati necessari per la predisposizione e l'aggiornamento
degli strumenti di cui al comma 5.
5. Sulla base dei dati di cui al comma 4, sono predisposti e
aggiornati periodicamente i BER e la banca dati del sistema
energetico regionale, denominata catasto energetico regionale
(CER).
6. La Giunta regionale, con propria deliberazione
e
previo parere della commissione consiliare competente, definisce le
caratteristiche, i contenuti e le modalità di gestione degli
strumenti di cui al comma 5.
Consiglieri presenti, votanti e favorevoli: 29
Il Consiglio approva all'unanimità.
Presidente
- Do lettura dell'emendamento n. 2 dei gruppi
ALPE e PD all'articolo 4:
Emendamento
Al comma 2 dell'articolo 4, dopo la parola: "stipulare" sono
inserite le seguenti: ", previo parere della commissione consiliare
competente,".
Pongo in votazione l'articolo 4 nel testo così emendato:
Articolo 4
(Centro di osservazione e attività sull'energia - COA
energia)
1. Per le finalità di cui alla presente legge, la Regione si
avvale della Società finanziaria regionale FINAOSTA S.p.A.
(FINAOSTA S.p.A.) che, attraverso la propria struttura denominata
Centro di osservazione e attività sull'energia (COA energia),
svolge funzioni di natura tecnica e amministrativa. In particolare,
il COA energia svolge le seguenti funzioni:
a) organizza le attività di rilevazione, elaborazione e
analisi necessarie per l'archiviazione e l'aggiornamento periodico
dei dati significativi in materia di energia relativi al territorio
regionale e per la gestione del CER da parte della struttura
regionale competente in materia di pianificazione ed efficienza
energetica;
b) elabora i dati necessari per il monitoraggio dello stato
di attuazione del PEAR e dell'andamento del sistema energetico
regionale;
c) supporta le strutture regionali competenti in materia di
risparmio energetico e di sviluppo delle fonti rinnovabili e di
pianificazione ed efficienza energetica nell'elaborazione dei
documenti di programmazione, nonché nella predisposizione e
attuazione delle connesse misure di intervento, anche attraverso la
redazione di studi specialistici e la proposta di specifiche
azioni;
d) organizza e gestisce lo sportello informativo rivolto alla
comunicazione e alla consulenza tecnica in tema di energia;
e) realizza iniziative di formazione e di informazione nel
settore energetico;
f) fornisce agli enti locali, anche in collaborazione con il
Consorzio degli enti locali della Valle d'Aosta (CELVA),
l'assistenza necessaria per l'individuazione delle opportunità di
risparmio energetico e per lo sviluppo di specifici progetti in
materia di energia;
g) svolge l'istruttoria tecnica relativa all'applicazione
dell'articolo 32 e organizza le attività finalizzate al
monitoraggio degli impianti dimostrativi realizzati;
h) organizza, in collaborazione con la struttura regionale
competente in materia di pianificazione ed efficienza energetica,
le attività relative all'attuazione dei capi I e II del titolo II
in materia di efficienza energetica nell'edilizia;
i) gestisce il sistema di certificazione energetica regionale
di cui al capo III del titolo II;
j) svolge le funzioni di ente di accreditamento dei
certificatori energetici di cui all'articolo 18;
k) organizza il sistema del contrassegno di qualità per
installatori e imprese di cui al capo IV del titolo II e fornisce
alla struttura regionale competente in materia di pianificazione ed
efficienza energetica il supporto necessario alla gestione dello
stesso;
l) organizza il sistema dei controlli di cui all'articolo 52,
commi 1 e 2, lettere c) e d), fornendo alla struttura regionale
competente in materia di risparmio energetico e di sviluppo delle
fonti rinnovabili il supporto necessario alla gestione degli
stessi.
2. I rapporti tra Regione e FINAOSTA S.p.A. sono regolati da
apposite convenzioni. La Giunta regionale è, altresì, autorizzata a
stipulare,
previo parere della commissione consiliare
competente, convenzioni con enti, istituzioni e altri soggetti
pubblici e privati che operano a livello scientifico o economico
nei settori correlati a quello dell'energia.
3. FINAOSTA S.p.A. può avvalersi, per gli aspetti di
particolare complessità, di enti, istituzioni e soggetti pubblici e
privati che operano a livello scientifico o economico nei settori
correlati a quello dell'energia.
Stesso risultato.
Pongo in votazione l'articolo 5:
Consiglieri presenti: 29
Votanti e favorevoli: 21
Astenuti: 8 (Bertin, Giuseppe Cerise, Chatrian, Donzel, Carmela
Fontana, Louvin, Patrizia Morelli, Rigo)
Il Consiglio approva.
Presidente
- Articolo 6: stesso risultato.
Do lettura dell'emendamento n. 3 dei gruppi ALPE e PD
all'articolo 7:
Emendamento
Al comma 1 dell'articolo 7, dopo la parola: "deliberazione"
sono inserite le seguenti: "e previo parere della commissione
consiliare competente".
Pongo in votazione l'articolo 7 nel testo così emendato:
Articolo 7
(Patrimonio edilizio dell'Amministrazione regionale)
1. La Giunta regionale, con propria deliberazione
e
previo parere della commissione consiliare competente, approva
annualmente un piano di risanamento energetico del patrimonio
edilizio dell'Amministrazione regionale, predisposto dalla
struttura regionale competente in materia di pianificazione ed
efficienza energetica, sulla base degli attestati di certificazione
energetica di cui all'articolo 14, comma 6.
Consiglieri presenti, votanti e favorevoli: 29
Il Consiglio approva all'unanimità.
Presidente
- Pongo in votazione l'articolo 8:
Consiglieri presenti: 29
Votanti e favorevoli: 21
Astenuti: 8 (Bertin, Giuseppe Cerise, Chatrian, Donzel, Carmela
Fontana, Louvin, Patrizia Morelli, Rigo)
Il Consiglio approva.
Presidente
- All'articolo 9 ci sono l'emendamento n. 1
dell'Assessore Pastoret e l'emendamento n. 4 dei gruppi ALPE e PD,
che recitano rispettivamente:
Emendamento
Al comma 4 dell'articolo 9 del ddl n. 201, dopo le parole:
"La Giunta regionale" sono aggiunte le seguenti: ", sentito il
Consiglio permanente degli enti locali,".
Emendamento
Al comma 4 dell'articolo 9, dopo la parola: "deliberazione"
sono inserite le seguenti: "e previo parere della commissione
consiliare competente".
Pongo in votazione l'articolo 9 nel testo così emendato:
Articolo 9
(Requisiti minimi di prestazione energetica degli edifici e
prescrizioni specifiche)
1. Gli edifici di cui all'articolo 8, comma 1, devono
possedere i requisiti minimi di prestazione energetica e osservare
le prescrizioni specifiche definiti con deliberazione della Giunta
regionale.
2. I requisiti minimi e le prescrizioni specifiche in materia
di prestazione energetica degli edifici sono differenziati a
seconda del tipo di intervento e possono riguardare:
a) l'indice di prestazione energetica globale
dell'edificio;
b) gli indici parziali di prestazione energetica dei diversi
sottosistemi, quali la climatizzazione invernale ed estiva, la
produzione di acqua calda sanitaria e l'illuminazione;
c) le caratteristiche dell'involucro edilizio e la relativa
prestazione energetica;
d) le caratteristiche degli impianti di climatizzazione
invernale, di climatizzazione estiva, di produzione di acqua calda
sanitaria e di illuminazione artificiale;
e) il fabbisogno annuale di energia primaria da soddisfare
mediante l'utilizzo di fonti rinnovabili;
f) i casi in cui prevedere la predisposizione di impianti
centralizzati di produzione di acqua calda sanitaria e di
climatizzazione invernale e la dotazione di sistemi automatizzati
di termoregolazione e contabilizzazione individuale del calore
negli edifici.
3. Negli edifici di cui all'articolo 8, comma 1, lettera a),
le opere, riguardanti sia l'involucro dell'edificio sia gli
impianti, necessarie a consentire il collegamento a reti di
teleriscaldamento nel caso di tratte di rete situate ad una
distanza dall'edificio inferiore a metri 1000, devono essere
predisposte compatibilmente con una verifica di fattibilità tecnica
dell'allacciamento.
4. La Giunta regionale,
sentito il Consiglio
permanente degli enti locali, determina, con propria
deliberazione
e previo parere della commissione consiliare
competente, i requisiti e le prescrizioni più restrittivi per gli
edifici di proprietà pubblica al fine di promuovere la
realizzazione di edifici con fabbisogno energetico quasi nullo,
definiti edifici a energia quasi zero.
Consiglieri presenti, votanti e favorevoli: 29
Il Consiglio approva all'unanimità.
Presidente
- Pongo in votazione l'articolo 10:
Consiglieri presenti: 29
Votanti e favorevoli: 21
Astenuti: 8 (Bertin, Giuseppe Cerise, Chatrian, Donzel, Carmela
Fontana, Louvin, Patrizia Morelli, Rigo)
Il Consiglio approva.
Presidente
- All'articolo 11 c'è l'emendamento n. 2
dell'Assessore Pastoret, che recita:
Emendamento
Dopo il comma 3 dell'articolo 11 del ddl n. 201, è aggiunto
il seguente:
"3bis. Per gli edifici che rientrano nell'ambito di
applicazione della legge regionale 23 maggio 2011, n. 12 (Legge
comunitaria regionale 2011), la relazione tecnica di cui al comma 1
e la dichiarazione di cui al comma 3 sono predisposte in formato
elettronico e depositate, con modalità telematica, allo sportello
unico territorialmente competente.".
Pongo in votazione l'articolo 11 nel testo così emendato:
Articolo 11
(Relazione tecnica e dichiarazione di conformità)
1. Per gli edifici di cui all'articolo 8, comma 1, la
relazione tecnica di cui all'articolo 28, comma 1, della legge 9
gennaio 1991, n. 10 (Norme per l'attuazione del Piano energetico
nazionale in materia di uso razionale dell'energia, di risparmio
energetico e di sviluppo delle fonti rinnovabili di energia), deve
essere redatta nei casi e secondo i modelli approvati dalla Giunta
regionale con propria deliberazione.
2. La relazione tecnica di cui al comma 1, sottoscritta dal
progettista, è depositata dal proprietario dell'edificio presso il
Comune del luogo in cui è ubicato l'edificio non oltre la
comunicazione di inizio dei lavori.
3. Il proprietario dell'edificio deposita, contestualmente
alla comunicazione di fine lavori, presso il Comune del luogo in
cui è ubicato l'edificio, una dichiarazione in duplice copia,
corredata di idonea documentazione, sottoscritta dal direttore dei
lavori e dal direttore tecnico o dal legale rappresentante delle
imprese incaricate della realizzazione dell'involucro, attestante
la conformità delle opere realizzate rispetto al progetto e alla
relazione di cui al comma 1. La comunicazione di fine lavori è
inefficace, a qualsiasi titolo, se non è accompagnata dalla
predetta dichiarazione.
4. Per gli edifici che rientrano nell'ambito di applicazione
della legge regionale 23 maggio 2011, n. 12 (Legge comunitaria
regionale 2011), la relazione tecnica di cui al comma 1 e la
dichiarazione di cui al comma 3 sono predisposte in formato
elettronico e depositate, con modalità telematica, allo sportello
unico territorialmente competente.
Consiglieri presenti, votanti e favorevoli: 29
Il Consiglio approva all'unanimità.
Presidente
- Pongo in votazione l'articolo 12:
Consiglieri presenti: 29
Votanti e favorevoli: 21
Astenuti: 8 (Bertin, Giuseppe Cerise, Chatrian, Donzel, Carmela
Fontana, Louvin, Patrizia Morelli, Rigo)
Il Consiglio approva.
Presidente
- Articolo 13: stesso risultato.
All'articolo 14 ci sono gli emendamenti n. 3 e 4 dell'Assessore
Pastoret e n. 5 dei gruppi ALPE e PD, che recitano
rispettivamente:
Emendamento
Dopo il comma 2 dell'articolo 14 del ddl n. 201 è inserito il
seguente:
"2bis. Per gli edifici che rientrano nell'ambito di
applicazione della 1.r. 12/2011, l'attestato di cui al comma 1 è
depositato, con modalità telematica, allo sportello unico
territorialmente competente unitamente alla documentazione
necessaria ai fini dell'ottenimento del certificato di agibilità
dell'edificio.".
Emendamento
Al comma 5 dell'articolo 14 del ddl n. 201 le parole:
"stabilisce il termine e le modalità per la certificazione
energetica degli edifici appartenente al patrimonio edilizio
dell'Amministrazione regionale" sono sostituite dalle seguenti:
"stabilisce il termine e le modalità per la certificazione
energetica dei predetti edifici".
Emendamento
Al comma 5 dell'articolo 14, dopo la parola: "deliberazione"
sono inserite le seguenti: "e previo parere della commissione
consiliare competente".
Pongo in votazione l'articolo 14 nel testo così emendato:
Articolo 14
(Obbligo di dotazione dell'attestato di certificazione
energetica)
1. Ogni edificio di nuova costruzione o interessato da totale
demolizione e ricostruzione o sottoposto a ristrutturazione
edilizia ai sensi della l.r. 11/1998, con esclusione dei casi
previsti dalla Giunta regionale con propria deliberazione, è
dotato, a cura del proprietario, di un attestato di certificazione
energetica.
2. Nei casi di cui al comma 1, una copia dell'attestato di
certificazione energetica deve essere consegnata al Comune del
luogo in cui è ubicato l'edificio, unitamente alla documentazione
necessaria ai fini dell'ottenimento del certificato di agibilità
dell'edificio.
3. Per gli edifici che rientrano nell'ambito di applicazione
della l.r. 12/2011, l'attestato di cui al comma 1 è depositato, con
modalità telematica, allo sportello unico territorialmente
competente unitamente alla documentazione necessaria ai fini
dell'ottenimento del certificato di agibilità
dell'edificio.
4. Nel caso di trasferimento di proprietà a titolo oneroso di
un intero edificio o di singole unità immobiliari, nei contratti è
inserita apposita clausola con la quale l'acquirente dà atto di
aver ricevuto le informazioni e la documentazione in ordine alla
certificazione energetica dell'edificio o della singola unità
immobiliare.
5. Nei contratti di locazione di un intero edificio o di
singole unità immobiliari è inserita apposita clausola con la quale
il conduttore dà atto di aver ricevuto le informazioni e la
documentazione in ordine alla certificazione energetica degli
edifici. La disposizione si applica solo agli edifici o unità
immobiliari già dotati di attestato di certificazione
energetica.
6. Gli edifici di proprietà pubblica devono dotarsi di
attestato di certificazione energetica. La Giunta regionale, con
propria deliberazione
e previo parere della commissione
consiliare competente,
stabilisce il termine e le modalità
per la certificazione energetica dei predetti edifici.
7. Ogni edificio, anche se non ricadente nei casi di cui ai
commi 1, 4 e 6, può essere dotato di attestato di certificazione
energetica.
8. La Giunta regionale, con propria deliberazione, può
stabilire ulteriori casi per i quali è necessario l'attestato di
certificazione energetica.
Consiglieri presenti, votanti e favorevoli: 29
Il Consiglio approva all'unanimità.
Presidente
- Pongo in votazione l'articolo 15:
Consiglieri presenti: 29
Votanti e favorevoli: 21
Astenuti: 8 (Bertin, Giuseppe Cerise, Chatrian, Donzel, Carmela
Fontana, Louvin, Patrizia Morelli, Rigo)
Il Consiglio approva.
Presidente
- Articolo 16: stesso risultato.
All'articolo 17 c'è l'emendamento n. 6 dei gruppi ALPE e PD, che
recita:
Emendamento
Al comma 1 dell'articolo 17, è aggiunto, in fine, il seguente
periodo: "La targa può essere richiesta da chi detiene il diritto
di proprietà, di godimento o di rappresentanza dell'immobile ed è
riferita all'intero edificio.".
Pongo in votazione l'articolo 17 nel testo così emendato:
Articolo 17
(Targa energetica)
1. Il conseguimento dell'attestato di certificazione
energetica può essere dimostrato mediante affissione, negli edifici
interessati, di apposite targhe.
La targa può essere
richiesta da chi detiene il diritto di proprietà, di godimento o di
rappresentanza dell'immobile ed è riferita all'intero
edificio.
2. La Giunta regionale approva, con propria deliberazione, il
modello di targa energetica e le relative modalità di
utilizzo.
3. Gli edifici di proprietà pubblica in possesso di attestato
di certificazione energetica devono dotarsi di targa energetica da
esporre in luogo facilmente visibile al pubblico.
Consiglieri presenti, votanti e favorevoli: 29
Il Consiglio approva all'unanimità.
Presidente
- All'articolo 18 c'è l'emendamento n. 7 dei
gruppi ALPE e PD, che recita:
Emendamento
Alla lettera c) del comma 1 dell'articolo 18, dopo la parola:
"regionale" sono inserite le seguenti: ", previo parere della
commissione consiliare competente".
Pongo in votazione l'articolo 18 nel testo così emendato:
Articolo 18
(Certificatori energetici)
1. Possono essere accreditati, quali soggetti abilitati al
rilascio dell'attestato di certificazione energetica,
esclusivamente persone fisiche che risultino in possesso dei
seguenti requisiti:
a) iscrizione ad un ordine o collegio che abiliti allo
svolgimento di attività professionale in materia di progettazione
di edifici e impianti, asserviti agli edifici stessi, oppure di uso
razionale dell'energia, di termotecnica e di energetica;
b) frequenza di specifici corsi di formazione, con esame
finale, aventi le caratteristiche individuate con deliberazione
della Giunta regionale o conseguimento di esperienza professionale
comprovata dall'iscrizione da almeno cinque anni all'ordine o
collegio professionale di appartenenza;
c) conoscenza della procedura, della metodologia e degli
strumenti applicativi del sistema di certificazione energetica
regionale, accertata secondo le modalità stabilite con
deliberazione della Giunta regionale
, previo parere della
commissione consiliare competente.
2. Fatto salvo il possesso del requisito di cui al comma 1,
lettera c), possono essere accreditati come certificatori
energetici anche i soggetti in possesso di requisiti equivalenti a
quelli di cui al comma 1, lettere a) e b), conseguiti in Stati
appartenenti all'Unione europea, previa verifica dell'equivalenza
degli stessi con quelli di cui alla presente legge.
3. La Giunta regionale, con propria deliberazione, definisce
le modalità di gestione del sistema di accreditamento.
4. Ai fini del rilascio dell'attestato di certificazione
energetica, i certificatori energetici devono garantire
indipendenza e imparzialità di giudizio rispetto agli interessi dei
richiedenti e, per gli edifici di cui all'articolo 14, comma 1, non
devono aver partecipato alla progettazione, alla direzione dei
lavori e alla realizzazione delle opere.
Stesso risultato.
Presidente
- Pongo in votazione l'articolo 19:
Consiglieri presenti: 29
Votanti e favorevoli: 21
Astenuti: 8 (Bertin, Giuseppe Cerise, Chatrian, Donzel, Carmela
Fontana, Louvin, Patrizia Morelli, Rigo)
Il Consiglio approva.
Presidente
- Articolo 20: stesso risultato. Articolo 21:
stesso risultato. Articolo 22: stesso risultato.
All'articolo 23 c'è l'emendamento n. 8 dei gruppi ALPE e PD, che
recita:
Emendamento
Al comma 2 dell'articolo 23, dopo la parola: "deliberazione"
sono inserite le seguenti: "e previo parere della commissione
consiliare competente".
Pongo in votazione l'articolo 23 nel testo così emendato:
Articolo 23
(Iniziative agevolabili)
1. La Regione concede agevolazioni economiche per la
realizzazione di iniziative nel settore dell'edilizia residenziale
relativamente a:
a) edifici di nuova costruzione o soggetti a totale
demolizione e ricostruzione che raggiungano determinati livelli di
prestazione energetica;
b) edifici esistenti soggetti ad interventi di trasformazione
edilizia e impiantistica che comportino:
1) un miglioramento dell'efficienza energetica;
2) un utilizzo delle fonti energetiche rinnovabili.
2. La Giunta regionale determina, con propria
deliberazione
e previo parere della commissione consiliare
competente, la tipologia delle iniziative di cui al comma 1, nonché
le modalità per la concessione e la revoca delle relative
agevolazioni, prevedendo, se del caso, la formazione di apposite
graduatorie.
Consiglieri presenti, votanti e favorevoli: 29
Il Consiglio approva all'unanimità.
Presidente
- Con questa votazione dichiariamo chiusi per
questa mattinata i lavori dell'odierna adunanza del Consiglio
regionale. I lavori riprenderanno alle ore 15,30 con la
continuazione dell'esame dell'articolato.
La seduta è tolta.
---
La seduta termina alle 13,04.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK