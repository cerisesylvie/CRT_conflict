Consiglio Regionale della Valle d'Aosta - Oggetto del Consiglio n. 3053 del 20 dicembre 2023 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
ASSISTENZA SANITARIA E OSPEDALIERA
ASSISTENZA SOCIALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 3053 del 20 dicembre 2023 - Resoconto
OGGETTO N. 3053/XVI - D.L. n. 129: "Disposizioni
organizzative straordinarie, urgenti e temporanee e per assicurare
la regolare erogazione e la qualità dei livelli essenziali di
assistenza (LEA) nel sistema sanitario regionale e altre
disposizioni urgenti in materia di sanità".
Bertin (Presidente)
- Alla presenza di 28 Consiglieri
riprendiamo i lavori, colgo anche l'occasione, a nome di tutto il
Consiglio regionale, per ringraziare la dipendente Lorena Brazzale
che il 1° gennaio prossimo andrà in pensione e che oggi è ancora
presente, la ringraziamo per il lavoro svolto, sempre sorridente e
le auguriamo il meglio per il nuovo capitolo della sua vita, grazie
e buona continuazione.
Siamo sempre in discussione generale, chi volesse intervenire è
pregato di prenotarsi, se non vi sono altri interventi...
consigliere Marquis, a lei la parola.
Marquis (FI) -
Due considerazioni su questo disegno di
legge 129 in materia sanitaria, che, di fatto, si sviluppa lungo
due direttrici: la prima parla di indennità sanitaria e la seconda
disciplina degli interventi in ambito sanitario.
Per quanto concerne l'indennità sanitaria, che nasceva come
indennità di attrattività, con questa iniziativa si allarga la
platea dei beneficiari e, di fatto, si cerca di mettere una pezza
all'iniquità che era stata disposta dalla legge regionale 22;
un'iniquità che, di fatto, non viene risolta. È stato un percorso
anche ricco di audizioni che ha dato modo a tutti noi, a tutti
coloro che hanno partecipato di comprendere anche qual è la
posizione dei singoli attori della filiera sanitaria sotto questo
profilo. Devo dire che siamo rimasti particolarmente colpiti per
quanto concerne l'analisi che è stata fatta da tante persone che
abbiamo avuto modo di ascoltare, dove sostanzialmente non hanno,
sicuramente, disdegnato l'indennità di tipo economico, ma si sono
anche inoltrati in analisi molto più profonde per quel che concerne
l'attrattività del settore. In particolare, ci è stato parlato di
prospettive di crescita, di difficoltà sotto questo profilo, di
percorsi di formazione non così interessanti, di problemi di
turnistiche, di conciliazione del lavoro con la famiglia, di una
programmazione poco strutturata; tutte tematiche che concorrono a
determinare un clima positivo in un ambiente di lavoro, ma anche
l'attrattività di un settore. A nostro avviso, sotto questo
profilo, non si è esplorato abbastanza a livello organizzativo e
gestionale di quanto queste indicazioni, queste suggestioni che
sono state fornite avessero potuto contribuire a migliorare
l'attrattività del contesto lavorativo.
Per quanto concerne il discorso dell'indennità, riteniamo che si
potesse fare di più, che si poteva creare una proposta più equa e
riteniamo anche che sia per queste ragioni un errore non tener
conto dell'apporto di tutti coloro che partecipano a un risultato
di squadra; se tutti sono gratificati e sono contenti, i risultati
sono più facili da perseguire.
Per quanto concerne invece la parte degli altri interventi,
apprezziamo l'articolo 3 e l'articolo 5, che cercano di mettere una
pezza alla risoluzione delle problematiche del recupero delle liste
di attesa e contenere la mobilità passiva fuori Valle attraverso il
potenziamento di rapporti di collaborazione con il privato
convenzionato; a questo riguardo viene disciplinato
l'accreditamento temporaneo di strutture sanitarie ospedaliere
monospecialistiche che non raggiungono la soglia minima dei posti
letto che sono previsti dal DM 70 del 2005.
Crediamo che questa sia un'operazione corretta, sia un approccio
che possa dare qualche risultato, perché, in un momento così
difficile per la sanità pubblica, l'ausilio, il sostegno, il
contributo che può dare il settore privato convenzionato è di aiuto
per uscire da una situazione di oggettiva difficoltà.
Lo stesso articolo 5 prevede che i soggetti che hanno erogato
delle prestazioni di servizio sanitario siano assoggettati a un
ristoro pari al 6,7% delle tariffe previste dalle delibere di
Giunta regionale che vengono quindi applicate, questo nei limiti di
500 mila euro annui. Sotto questo profilo, c'è da dire che parrebbe
anche dalle voci che abbiamo recepito che poi bisogna verificare a
livello applicativo cosa succede nella traduzione pratica
dell'attività legislativa a poi la concretezza che si va a vivere
tutti i giorni, perché se è vero che da una parte questi articoli
prevedono il ricorso a un maggiore contributo da parte del comparto
privato accreditato, dall'altra ci risulta che sono state anche
prese delle iniziative da parte dell'azienda che di fatto portano
in direzioni che non sono così coerenti con le finalità che si
perseguono con questo articolo 3, perché l'articolo 3 si prefigge
di recuperare le liste di attesa e quindi di incrementare gli
interventi chirurgici che vengono fatti in queste strutture e a noi
risulta che invece vengono poste delle limitazioni attraverso delle
delibere e degli atti che l'azienda ha preso, ma su questo potremmo
tornare attraverso delle iniziative ispettive.
Nell'insieme siamo critici rispetto a questa iniziativa, perché
riteniamo che si potesse fare di più e si potesse fare soprattutto
meglio. Una parola ancora per quello che riguarda la clausola
valutativa: crediamo che le clausole valutative siano un istituto
importante per valutare la qualità dell'azione legislativa e questo
l'abbiamo potuto apprezzare anche all'interno del Comitato
paritetico, che è stato costituito per fare delle analisi puntuali,
che possono essere soprattutto utili laddove si deve andare a
rimettere mano a distanza di tempo sulla stessa iniziativa
legislativa; a questo riguardo voglio leggere l'articolo 5 della
clausola valutativa che era stata messa nella legge 22. "Al termine
di ciascun anno del triennio 2022-2024 l'Assessore regionale
competente in materia di sanità, sulla base dell'informazione dei
dati trasmessi dall'Azienda USL della Valle d'Aosta informa la
Giunta regionale e la Commissione consiliare competente degli
effetti derivanti dall'applicazione della presente legge". Oggi,
fine 2023, siamo a rimettere mano alla legge, purtroppo tutta
quest'analisi che era prevista in quest'articolo non è stata messa
a disposizione, non è stata fatta una valutazione attenta che
mettesse oggi l'Aula consiliare nelle condizioni di intervenire con
maggiore cognizione rispetto a quella che possiamo avere in
funzione delle audizioni che ci sono state e anche l'articolo 6
dell'attuale legge ripropone in modo più specifico l'aspetto della
clausola valutativa.
L'invito che potrei fare all'Assessore tramite anche la
Presidenza del Consiglio, che è sensibile su questo argomento, è di
predisporre un rapporto sulla valutazione di questi primi due anni
di applicazione del 2022-2023 perché sono stati stanziati, non
bisogna sottovalutarlo, 18 milioni di euro per le indennità che
sono state erogate e soprattutto voglio ricordare che un anno corre
in fretta e ci troveremo a fine 2024 a fare la valutazione sugli
effetti dell'anno in corso, sperando che ci si possa dire che i
risultati di questa azione siano apprezzabili, perché, di fatto,
vengono stanziati tanti soldi e noi ci auspichiamo che poi alla
fine il vero beneficiario di questi stanziamenti, che dovrebbero
essere i cittadini valdostani, possano percepire e valutare un
miglioramento della qualità del servizio che venga svolto anche in
tempi aderenti alle aspettative.
Presidente
- Ha chiesto la parola il consigliere Jordan,
ne ha facoltà.
Jordan (AV-VdA Unie) -
Il tema di questa norma è
l'attrattività del personale sanitario, uno dei temi più importanti
per il nostro sistema sanitario, in quanto la carenza di personale
medico e infermieristico è la base di tutto il sistema e da questo
dipende la soluzione di gran parte dei problemi esistenti.
Crediamo che gli obiettivi delle norme che vengono presentate in
Consiglio e tutti gli atti conseguenti debbano essere in primo
luogo esclusivamente finalizzate al miglioramento dell'efficacia
dell'attività ospedaliera del sistema sanitario regionale in
termini di risposte, le cito solo a titolo di esempio le liste di
attesa, le prestazioni mediche in ospedale, ma anche sul
territorio. Il sistema sanitario ha una complessità tale che non
ritroviamo in altri sistemi, occorre esserne consapevoli, sono
numerosi ed evidenti gli elementi che presentano criticità e
condizionano un risultato e sui quali si sta intervenendo e occorre
continuare a intervenire; lo si è fatto con il piano del benessere
sociale e sanitario, con il successivo atto aziendale che definisce
la dotazione del piano, ma sono ancora tanti gli elementi su cui
intervenire; come detto in mattinata, adesso tocca all'Azienda
sanitaria intervenire direttamente.
Il servizio sanitario nazionale... e cito Riccardo Iacona, il
giornalista d'inchiesta che è intervenuto ieri sera nell'ambito
della
Saison
, che facendo riferimento alla sanità ha
indicato il sistema sanitario come un elemento importante e
fondamentale per la coesione del Paese, una delle conquiste sociali
più preziose, ha proseguito - e cito ancora -: "per il Servizio
sanitario nazionale siamo considerati persone nella totale e
completa universalità del servizio, per il sistema privato spesso
siamo clienti"; la differenza credo sia sostanziale.
Se vogliamo dare delle risposte concrete, tempestive, dobbiamo
farlo stabilendo delle priorità, stabilendo quali siano le azioni e
quali siano i settori dove è necessario intervenire prima di altri;
stabilire dove ci siano criticità che condizionano il sistema
rispetto ad altre che invece possono essere avviate in un secondo
tempo. Tra queste azioni crediamo che il tema dell'attrattività sia
del personale sanitario, della dirigenza, che del personale
infermieristico sia l'assoluta priorità, dobbiamo diventare
attrattivi verso l'esterno, dobbiamo evitare la fuga verso altre
Regioni o Stati. La carenza di lavoratori qualificati nel settore
medico-infermieristico supera in modo evidente quella di tutte le
altre categorie professionali nell'ambito sanitario. È evidente che
questo problema coinvolge pesantemente tutte le Regioni ed è così
anche oltre Alpe, si tratta di un fenomeno che la nostra Regione
forse subisce ancora più degli altri ed è per questo che dobbiamo
fare qualcosa in più, qualcosa di veramente e fortemente
attrattivo.
Questa proposta di legge va nella direzione di completare
l'intervento della legge 22 dello scorso anno, ma ampliando così
tanto la platea credo che perderà un po' di efficacia in termini di
attrattività; forse è il caso di valutare - e lo pongo come
elemento di confronto -, così come è fatto in altre Regioni, di
introdurre elementi che siano veramente attrattivi, con azioni che
siano mirate e puntuali e non distribuite indistintamente senza
correlazione alla carenza o meno di personale. Cito l'aspetto
remunerativo, perché sia veramente attrattivo e perché sia
destinato a chi decide di esercitare la professione medica e
infermieristica nelle nostre strutture sanitarie, magari
immaginando... e faccio riferimento all'attrattività del
Südtirol/Alto Adige, dove è previsto l'incremento dell'indennità di
esclusività del lavoro rispetto al sistema sanitario provinciale;
cito l'aspetto del benessere lavorativo e della conciliazione tra
lavoro e tempo libero, tra lavoro e famiglia; cito l'aspetto della
formazione professionale, sul perfezionamento della professione e
quindi della conseguente carriera. Occorre contemperare le esigenze
della dirigenza medica in questi termini, favorendo percorsi che
possano nella nostra regione valorizzarla al meglio, evitando che
la valorizzazione la si cerchi altrove.
Concludo con l'aspetto contrattuale: questo trova le stesse
criticità che sono evidenti in tutti i settori dell'Amministrazione
e occorre affrontarla in modo organico; lo si sta facendo e lo si
deve fare, ma con equilibrio, contemperando gli interessi
collettivi. Questo aspetto non deve diventare, a mio avviso,
oggetto di sole rivendicazioni settoriali, e potrei citare esempi
plateali di altri settori, rivendicazioni che sono soventi
strumentalizzate da tutta la politica.
Presidente
- Siamo sempre in discussione generale, altri
volevano intervenire? Ha chiesto la parola il consigliere Restano,
ne ha facoltà.
Restano (GM) -
Intervengo in discussione generale,
soprattutto perché stimolato dall'interessantissimo intervento del
collega Jordan, che ha toccato molti punti degni di interesse.
Prima ancora vorrei fare un passaggio di altro tipo,
probabilmente... e qui almeno dichiaro già il mio voto - e così
penso che possano assumere maggiore interesse le affermazioni e i
ragionamenti che farò in seguito -: io voterò a favore di questa
norma, non è un segreto, perché gli obiettivi sono gli stessi che
perseguo ormai da tempo, forse strumentalizzando le scelte, forse
no, ma sono obiettivi dichiarati da parte mia ormai da anni, ma che
sono quelli di essere più attrattivi, oggi l'abbiamo ripetuto tante
volte, verso le professioni sanitarie tutte, non solo verso alcune
professioni, perché il problema della carenza di personale, della
carenza di vocazioni c'è in tutte le professioni sanitarie, dunque
condivido anche gli obiettivi di cui agli altri articoli, quindi
l'abbattimento delle liste d'attesa e gli altri obiettivi di cui
agli articoli 4 e 5.
Sostanzialmente quindi quello che ci distingue, ovvero che
distingue la proposta di legge n. 95 dal disegno di legge n. 129,
che comprendo, perché è figlio della scelta di allocare 2.700.000
euro in più per dare le risposte che condividiamo e, nel rispetto
del gioco delle parti, forse è più o meno giusto che il Governo
regionale porti avanti in alternativa a una proposta che viene
dalla minoranza, ma sostanzialmente analizzando i due articoli 1,
c'è una lettura, una visione della situazione attuale,
profondamente diversa l'una dall'altra; perché faccio
quest'affermazione? Perché l'articolo 1 del disegno di legge n. 129
parla di assicurare a fronte della carenza di personale sanitario
la continuità di servizi; l'articolo 1 della proposta di legge n.
95, che riprende completamente la legge n. 22, affronta l'argomento
in una maniera completamente diversa, vale a dire per la finalità -
e ripeto quello che c'è scritto - previste dalla legge n. 22, si
fanno determinate scelte, ma allora cosa ci dice la 22? La 22
richiama delle soluzioni urgenti, temporanee nell'ambito
dell'evoluzione della situazione che segue l'episodio pandemico
Covid-19. Si parte da una situazione di urgenza ed emergenza; ora
la domanda che ci possiamo e ci dobbiamo fare è: "ma noi siamo
usciti dall'emergenza"? A leggere la legge di cui discutiamo oggi,
sì, anche a leggere il parere che ci avete fornito; secondo noi, la
stiamo vivendo l'emergenza e l'urgenza e sono testimoniate dagli
articoli 3 e 5, quindi c'è una situazione un po' che contrasta
all'interno di questa norma e questo va soprattutto in contrasto
con il parere che ci è stato fornito. Se io fossi il Presidente,
con funzioni prefettizie, dichiarerei una situazione di emergenza e
urgenza sanitaria per fare un piano
shock
sulla sanità;
l'avrei fatto nel 2020 e lo rifarei anche oggi. È per questo che
sostanzialmente la proposta di legge n. 95 è da noi ritenuta,
ancorché ritirata, attuale ed è per questo che bisogna utilizzare
degli strumenti straordinari per essere più attrattivi - e questo
lo condividiamo tutti - nei confronti del personale.
Ma perché qualcuno oggi si chiede se la legge n. 22 ha avuto
efficacia o meno? Per me è stata efficace, lo testimonia il numero
di persone che hanno partecipato ai concorsi; in altri concorsi
delle professioni sanitarie il numero è prossimo allo zero ed è per
questo che serve una norma per l'attrattività o per gli incentivi
in sanità. Ho preso oggi due telefonate a pranzo e dei dati e ho
preso conoscenza che all'interno di una professione sanitaria il
numero di posti vacanti, li chiamiamo così, supera il 33%; ma non è
una situazione di emergenza? Ieri si è licenziato un altro
appartenente alle professioni sanitarie, è di ieri la notizia; non
certo perché mancava questa norma, magari le motivazioni sono
altre. Non ultimo, un collega che si è trasferito in Piemonte e
senza l'indennità di bilinguismo, senza un'altra particolare
indennità, prende di più in Piemonte che in Valle d'Aosta, e ce
l'avevano detto anche gli infermieri che sono venuti qua; allora
questa non è una situazione straordinaria? Ma da dove l'abbiamo
presa quest'affermazione che ci dice che è tutto normale, che
stiamo vivendo in modo normale e la legge di cui oggi discutiamo
non è uguale alla legge 22 perché sono cambiate le situazioni? Per
noi non sono cambiate, ma andiamola a chiedere a quelli che sono
nelle liste di galleggiamento se sono cambiate le situazioni! Forse
non abbiamo più lunghe liste d'attesa? E allora perché facciamo la
convenzione o incentiviamo la convenzione con il privato? Perché
rendiamo il privato accreditato e lo ristoriamo se non ne abbiamo
bisogno? Io credo che la lettera che abbiamo ricevuto vada un
pochino oltre i confini per giustificare la mancata approvazione
dell'emendamento che presenterò a breve, ma l'emendamento cosa
chiede? Nelle more della contrattazione, in attesa della
contrattazione, prevede quella che sarà l'indennità da assegnare. I
sindacati li abbiamo auditi in Commissione, a parte due
confederali, gli altri erano tutti d'accordo, questo è un segnale
politico, è un segnale politico che vogliamo dare presentando
questo emendamento e poi accetteremo l'esito dell'Aula, come
sempre, perché, come ho detto prima, quando ho presentato la norma,
la sfida più importante è quella della riorganizzazione della
sanità ed è quella di prevedere, al di là della discussione di
oggi, e qua lo dico e fra poco lo farò all'inizio del nuovo anno -
Assessore, abbia fiducia che la presenterò -, una norma che prevede
un contratto integrativo regionale al contratto della sanità
nazionale. Così chi di noi vorrà farlo potrà cimentarsi nel
valorizzare le professioni che necessitano di valorizzazione. Il
sindacato potrà dilettarsi nel dare le giuste indicazioni verso le
professioni che meritano l'interesse da parte loro e meritano di
essere incentivate.
Come dicevo prima, abbiamo un modo diverso di leggere la
situazione attuale, ma condividiamo gli stessi obiettivi e questo
probabilmente è già un grande passo avanti rispetto al passato,
perché meno male porterà all'approvazione di questa norma, che
darà, al di là delle discussioni, importanti risposte a tutta la
popolazione valdostana o perlomeno metterà in condizione la
Direzione strategica di lavorare su una parte del personale
maggiormente incentivato.
Ha ben detto il collega Chatrian, durante la sua presentazione
ha parlato di norme che sono state approvate nel 2023, norme che
sono state votate da questo Consiglio, quindi norme che
appartengono tanto alla maggioranza quanto alla minoranza; ha
affermato che la politica ha fatto la sua parte e che la Direzione,
l'Azienda e l'Assessorato in questo momento devono dare gambe alle
proposte e alle indicazioni dalla parte della politica. Io
condivido pienamente questa sua affermazione e mi permetto di
andare oltre: Assessore, io la invito caldamente a dare gambe alla
Direzione sanitaria affinché impartisca i giusti indirizzi
all'azienda, affinché consideri le professioni, perché giustamente
non c'è solo la parte economica, ce ne sono anche altre,
soprattutto quelle della gratificazione personale, del benessere
lavorativo - come ha chiamato qualcuno - e allora dia forza, dia un
nuovo impulso sanitario a quest'Agenda, affinché si possano
raggiungere nel più breve tempo possibile gli obiettivi che con
queste norme e con altre norme ci siamo prefissi da tempo.
Oggi abbiamo parlato, a inizio del Consiglio, della Carta di
Chivasso, un importante documento, un'importantissima riunione che
ha interessato le Valli alpine e la nostra Regione, che parla di
federalismo, di autonomia, di indipendenza; ecco, quale miglior
maniera, Assessore, componenti del Governo e colleghi tutti, per
onorare gli 80 anni della Carta di Chivasso, quella di prendere in
mano da veri autonomisti la sanità - e lo ripeto per l'ennesima
volta - e non correre dietro a indicazioni di chi non sa neppure
dove sta la Valle d'Aosta, non conosce il nostro territorio, non sa
le piccole valli che ci caratterizzano e creare della Valle d'Aosta
un modello di sanità che sia un caso di studio. È per questo che ho
rivolto a lei l'invito che ho appena terminato di fare: quello di
dare più forza alla Direzione sanitaria, di dare un nuovo impulso a
tutta la Direzione strategica; questo è onorare la Carta di
Chivasso, è guardare avanti, non guardare solo indietro e
commemorare, ma di fare un passo avanti più degli altri.
Presidente
- Non vedo altre prenotazioni, chiudo. Non vi
sono altre richieste sulla discussione generale, la discussione
generale è chiusa, per il Governo replica l'assessore Marzi.
Presidente
- Non vedo altre prenotazioni, chiudo. Non vi
sono altre richieste sulla discussione generale, la discussione
generale è chiusa, per il Governo replica l'assessore Marzi.
Marzi (SA) -
Innanzitutto, come abbiamo voluto fare
questa mattina in occasione della presentazione del DL 119, la
nuova legge sangue ormai votata all'unanimità da questo Consiglio,
è secondo me assolutamente opportuno iniziare con i ringraziamenti,
sia naturalmente al collega Chatrian, non soltanto per la modalità
che ha avuto nel presentare la relazione di maggioranza, ma anche
per i contenuti della stessa. Lo stesso vale per il collega
Restano, il quale ha voluto... e, secondo me, non è un caso, anche
perché nella mia breve esperienza assessorile tutte le volte che
l'ho ascoltato non ho mai trovato casualità - da esperto politico
lei incastra sempre, in maniera assolutamente dovuta, i passaggi di
riferimento che hanno anche delle motivazioni politiche - per cui
lei ha voluto ricordare una serie di passaggi. Questi passaggi
vanno ricordati anche perché hanno dei significati che hanno
portato - e così rispondo anche alle giuste sollecitazioni arrivate
da altri colleghi di minoranza - alla composizione di questo
atto.
Questo atto non è il migliore degli atti possibili, ma è
l'ultimo passaggio di un percorso amministrativo e politico
chiaramente individuato che si inserisce all'interno di un percorso
storico e politico chiarissimo durante la pandemia, con la volontà
da parte del collega Barmasse, giustamente, di intervenire in un
momento molto particolare della sanità in senso lato, ma della
sanità regionale valdostana a maggior ragione, perché la sanità
regionale valdostana da sempre ha necessità di accogliere numeri
maggiori rispetto a quelli che, fondamentalmente, sono gli abitanti
che abitano la nostra regione.
A proposito di quanto richiamato da alcune relazioni e, tra
l'altro, da quanto richiamato anche nelle documentazioni che
abbiamo mandato nel corso della giornata di ieri, è palese che la
sanità valdostana in termini di numeri si muove in deroga, si muove
sempre in deroga, perché altrimenti se noi dovessimo richiamare le
necessità o il ruolo che all'interno del quadro complesso della
sanità pubblica italiana verrebbe dato ad una Regione da 125 mila
abitanti scarsi, non sarebbero sicuramente quelli che noi invece
offriamo non soltanto alla nostra comunità stanziale e residenziale
sui 12 mesi, ma anche a tutti coloro i quali costituiscono più o
meno il 400% degli abitanti nel periodo invernale e più o meno il
700-800% degli abitanti nei due mesi estivi.
Proprio grazie al nostro Statuto e grazie anche alla nostra
particolarità, noi da sempre, naturalmente migliorando nel corso
dei lustri, abbiamo strutturato un servizio sanitario regionale
valdostano che si muove in assoluta deroga rispetto ai posti che
rendiamo noti alla nostra Comunità e anche alle Comunità che noi
volentieri accogliamo. Se questo è vero naturalmente per i
pazienti, deve essere vero anche per tutte le professionalità che
all'interno del mondo sanitario noi abbiamo per far fronte a questi
pazienti. Di conseguenza, dietro questo cappello, si muovono tutta
una serie di passaggi, per cui in un momento molto delicato, il
2021, naturalmente, a maggior ragione, per una Regione come la
nostra montana e inoltre con una sola struttura ospedaliera
centrale su tutto quanto il territorio valdostano, sono nate delle
volontà politiche che hanno portato prima di tutto all'articolo 18
della 35/2021 e poi dopo, per motivi legati all'impugnativa
dell'articolo 18 stesso, a strutturare in collaborazione con il
Ministero la 22/2022, che durante la sua discussione come
richiamato vide approvare un ordine del giorno da parte di tutti
quanti i gruppi consiliari dell'allora maggioranza.
Fondamentalmente si esprimevano dicendo che bisognava procedere,
decorsi i termini per eventuali impugnative alla legge in
approvazione, quindi la 22, alla presentazione di un'ulteriore
iniziativa legislativa quindi una legge, un DDL, che prevedeva
l'ampiamento della platea dei beneficiari dell'indennità di cui
trattasi alla dirigenza sanitaria non medica, alle professioni
sanitarie e ai part-time, perché non considerati nella 22, sia
mediante l'utilizzo delle eventuali economie registrate
dall'Azienda nell'ambito delle regolazioni dei riconoscimenti
economici di cui trattasi, sia mediante l'eventuale stanziamento di
alcune risorse a bilancio regionale. Non leggo naturalmente le
firme di coloro i quali presentarono quest'ordine del giorno, ma
c'erano tutti i gruppi consiliari dell'allora maggioranza del
Governo Lavevaz, collega Restano compreso. Quando un ordine del
giorno viene portato avanti, a maggior ragione da chi governa e
anche da chi non governa, si arriva conseguentemente a prendere
degli impegni politici, perché sappiamo benissimo che non è vero
che gli ordini del giorno si regalano, altrimenti non discuteremmo
tutte le volte di quelli che vengono approvati e di quelli dei
quali chiediamo il ritiro piuttosto che il non voto, ma di fatto
andremmo in
souplesse
ad accontentare chiunque ed è
ugualmente non vero il fatto che, nel momento in cui tu decidi di
fare una cosa, poi realmente ti prendi l'impegno di portare avanti
un determinato tipo di lavoro.
Che impegno c'è scritto in questo atto votato, in questa
iniziativa votata? C'è scritto che, rispetto ai 25 professionisti
sanitari esclusi dalla 22 del 2022, perché un professionista
sanitario o una delle professioni sanitarie era inserita nella 22
ed erano gli infermieri, quelli a tempo indeterminato e
full-time
, mancavano quelli part-time, più naturalmente
tutti quanti i medici, che però non fanno parte dei 26
professionisti sanitari. Per gli altri professionisti sanitari il
Governo si prendeva l'impegno, suffragato e sorretto da tutti
quanti i gruppi consiliari di allora, di chiudere il cerchio in un
ambito politico e amministrativo assolutamente circoscritto, cioè
quello di intervenire con una legge di attrattività similare,
temporanea, nel minor tempo possibile per poter arrivare appunto a
chiudere questo cerchio in un ambito assolutamente circoscritto.
Ecco che quindi, visto che il 2 di marzo è poi cambiato il Governo
e quindi ci sono stati anche degli avvicendamenti all'interno della
maggioranza che sostiene il Governo Testolin, il collega Restano ha
presentato la PL 95 che correttamente nel pieno di dibattito
politico prende spunto da questo impegno per fare una proposta
politica di riferimento, sempre all'interno dell'ambito
circoscritto dei 25 professionisti sanitari che erano esclusi dalla
22/2022. Poi da lì è iniziato un percorso politico nel migliore dei
modi possibili all'interno di questo ambito, con le coperture
sanitarie dedicate... perché qui, lo sappiamo tutti, ce lo diciamo
tra addetti ai lavori, ma è corretto ribadirlo, le leggi prevedono
uno stanziamento, per essere legittime, anche da un punto di vista
finanziario e la copertura finanziaria di una legge non può essere
utilizzata qualora ci siano degli avanzi per finanziare altre
leggi, soprattutto quando i rapporti tra la Regione e l'Azienda
unica sanitaria locale valdostana prevedono un trasferimento con
dei dettami individuati. Per cui quanto stanziato, i 9,3 milioni
per la legge 22/2022, all'anno, in un primo momento nell'arco
temporale 2022/2024, adesso siamo arrivati al 2025... - si prevede
che per quella legge siano stanziati con le finalità individuate
dalla legge stessa dei fondi - nel momento in cui ci dovessero
essere dei fondi in più, quei fondi di fatto riguardano sempre la
22 del 2022 e non possono diventare strumento finanziario o
cassaforte per altri dispositivi legislativi, motivo per il quale
nella legge di assestamento 2, proprio partendo dal dibattito
politico che aveva visto la volontà di dar corso all'ordine del
giorno che ho appena richiamato, si sono stanziati 2,7 milioni,
mentre in un percorso parallelo, da un punto di vista normativo, si
stava componendo il DDL 129. Quest'ultimo DDL interviene
naturalmente, come richiamato, su tutta una serie di aspetti della
sanità valdostana, quindi compresa l'indennità di attrattività per
i 25 professionisti sanitari previsti dal CCNL; in totale sono 26,
uno era già stato lambito dalla 22/2022, mancavano 25
professionisti sanitari. Questa era la volontà politica, questo era
l'ambito all'interno del quale muoversi e quindi così ci si è
mossi.
Per dare copertura finanziaria a quella legge, con la legge di
assestamento 2 sono stati stanziati 2,7 milioni, che è la cifra
sulla quale si è concordato per dare concretezza all'articolo di
riferimento del DDL 129. Una delle cose che è assolutamente
importante richiamare, anche perché si insinua all'interno del
percorso che comunque ci ha visto partire dall'articolo 18 della
35/2021 e arrivare appunto al DDL 129, che oggi è in discussione. È
appunto quanto da voi richiamato rispetto all'articolo 1 del DDL
129 laddove cita: "nelle more della riorganizzazione complessiva
del servizio sanitario regionale" - lo dico perché è stato
richiamato da più interventi - lo fa fondamentalmente per due
aspetti: il primo, richiamando l'azione di riforma che in questo
momento sta avendo il Servizio Sanitario regionale, attraverso due
fondamentali binari sui quali ci si sta muovendo. Il primo è
l'applicazione del DM 77 - che poi non è null'altro che la
deliberazione 1609 del 2022 e quindi la riorganizzazione
territoriale in seno al DM 77 - ma soprattutto il Piano della
Salute del Benessere Sociale che abbiamo approvato a fine giugno di
quest'anno. Il principale motivo per il quale l'articolo 1 di
questa legge, DDL 129, viene chiaramente espresso è legato appunto
al fatto che in questo momento la sanità regionale valdostana,
quella pubblica, è impegnata in una forte azione di rimodulazione e
di modifica. Proprio per questo motivo ci si impegna anche in una
qualche maniera, visto che tutti quanti ci auguriamo nel momento in
cui il DDL 129 dovesse essere approvato che nei rapporti con il
Ministero venga poi, di fatto, approvato in tutta la sua causa,
perché comunque c'è quest'alea, c'è per tutte quante le nostre
leggi a maggior ragione su questo tipo di temi. Anche per questo
motivo si è scelta questa formulazione: proprio per individuare il
fatto che, se è vero che si interviene con una serie di dispositivi
delicati, importanti, di attrattività del nostro sistema servizio
sanitario pubblico, allo stesso tempo lo si fa in una maniera
temporanea ed essendo perfettamente consapevoli che questo è uno
dei tasselli che ha, però, per cappello una riforma del nostro
Servizio Sanitario Regionale, individuato all'interno del piano
programmatorio per antonomasia, che è appunto il Piano della Salute
e del Benessere Sociale.
Indipendentemente... ed è questo il motivo per il quale la
settimana scorsa, in occasione della discussione del bilancio, ci
sono state delle visioni diverse naturalmente rispetto a questi
temi, ma è per questo motivo che noi, nel pieno rispetto del
dibattito politico, sia a luglio quando abbiamo discusso il
bilancio, che adesso, che nella presentazione del DDL 129, non
abbiamo mai voluto escludere nessuno, non abbiamo mai messo in
discussione l'assoluta centralità di tutte quante le figure
professionali, socio-sanitarie, sanitarie, socio-assistenziali che
compongono il complesso mondo della sanità: semplicemente abbiamo
recepito un mandato, lo abbiamo votato e abbiamo cercato di dargli
gambe, andando naturalmente a rispettare gli impegni presi con un
ordine del giorno che, guarda caso, si è discusso durante la
discussione della prima legge di attrattività, cioè la 22/2022.
Abbiamo anche avuto modo di rappresentare che, rispetto al DDL
129, che, come richiamato, ha un titolo ampio perché prevede
disposizioni organizzative straordinarie, urgenti e temporanee per
assicurare la regolare erogazione e la qualità dei livelli
essenziali di assistenza del sistema sanitario regionale, di fatto
diventa un DDL che affronta proprio in quest'ottica, quindi quella
della prima articolazione di questo DDL, tutta una serie di
aspetti.
Questi aspetti sono fondamentalmente in maniera più saliente
sicuramente quelli di cui all'articolo 5 che interviene in un
ambito molto particolare: lo dico semplicemente per non entrare nel
dibattito se questa legge finanzi o non finanzi, intervenga o non
intervenga, sostenga o non sostenga la parte privata della sanità,
perché non è così. La parte sulla quale si interviene con
l'articolo n. 5 di questo DDL è una parte che da sempre è in mano
al privato sociale, alle cooperative. Mai l'Azienda sanitaria
locale valdostana ha gestito, per quanto riguarda i pazienti
psichiatrici e per quanto riguarda i pazienti affetti da
dipendenze, in prima persona, in prima istanza questo genere di
servizi: sono sempre stati di fatto affidati a professionisti, di
solito cooperative, che se li aggiudicavano per gestirli con le
professionalità adeguate a questo tipo di servizi.
Lo stesso vale per l'articolo di questo DDL che interviene a
sostegno della complessità che ha vissuto il mondo delle liste
d'attesa pubbliche in generale che conosciamo: sono state
richiamate le liste d'attesa per quanto riguarda le visite, si è
parlato di liste di galleggiamento che durante questo 2023 siamo
riusciti ad attivare, in un mondo, quello delle liste d'attesa del
sistema pubblico, servizio pubblico italiano, compreso quello
valdostano, che ha radici molto lontane. Tantissimi dei dati
rispetto alle liste d'attesa in capo ai nostri cittadini in realtà
nel
post
Covid sono migliori rispetto al
pre
Covid,
ma di fatto la situazione era e rimane difficile, probabilmente per
motivi strutturali e voluti del nostro servizio sanitario
pubblico.
Per ciò invece che attiene... perché di questo parliamo con
l'articolato che riguarda l'unico privato accreditato della nostra
sanità, come richiamato in alcuni dei discorsi, il fatto di
intervenire a sostegno delle difficoltà in generale del mondo degli
interventi, quindi della chirurgia, soprattutto della chirurgia
generale, sulla quale nel corso degli ultimi due anni si è fatto
tanto e si sono creati degli spazi. Anche i numeri che vi abbiamo
rappresentato in base alle richieste che sono arrivate per il
tramite delle Commissioni II e V rendono evidente il fatto che
tanto si è fatto nel mettere in disposizione maggiori spazi per la
chirurgia a favore dei cittadini valdostani che ne necessitano, ma
tanto è ancora da fare. Durante il periodo del Covid si sono
comunque continuati a incastrare, ad accavallare richieste di
interventi e, a maggior ragione, queste sono pervenute quando si è
potuti di nuovo tornare a vedere tutti gli specialisti del caso e
quindi a raccogliere le istanze, le necessità per quanto riguarda
gli interventi chirurgici. Di fatto, soprattutto sulla chirurgia
generale, si è riusciti a migliorare la situazione: quest'anno c'è
stato un 37% di messa in disponibilità di sale operatorie in più
rispetto al 2022, quindi dati 2023 su 2022. Questo incremento sui
dati della chirurgia generale si vede, ma comunque non è
sufficiente e quindi all'interno di una logica diretta rispetto al
soggetto privato accreditato presente in Valle d'Aosta giustamente
si cerca una collaborazione per cercare delle soluzioni
migliorative anche in tal senso, che non andranno assolutamente a
togliere spazi al Parini, ma semplicemente ad aggiungersi al Parini
stesso.
Ricordo solo, per dovere di cronaca, da un punto di vista
amministrativo... qui ci sono dei colleghi che hanno fatto gli
Assessori alla sanità, ci sono dei colleghi che hanno partecipato
comunque alle Giunte e all'interno della deliberazione che
quest'anno abbiamo approvato nei tempi, quindi entro la fine di
ottobre 2023, la famosa deliberazione degli obiettivi che vengono
dati all'Azienda, che è l'atto prodromico alla presentazione del
bilancio dell'Azienda USL. È previsto anche un apposito obiettivo
al privato accreditato presente sul territorio valdostano, questo
da sempre: di fatto quindi all'interno di quei 7,2 milioni
stabiliti a favore del privato accreditato valdostano ci sono una
serie di obiettivi ben chiari e, di conseguenza, visto che c'erano
obiettivi anche in tal senso, si è operato nel corso dell'anno per
strutturare l'articolazione che viene prevista nel 129. È
un'articolazione che, a fronte di una richiesta di questo tipo che
andava avanti da anni, ha avuto necessità - e, da questo punto di
vista, bisogna fare i complimenti agli uffici per il lavoro portato
avanti -, di arrivare a un'articolazione che consente in piena
legittimità questo tipo di intervento dedicato a favore
naturalmente di tutto quanto il Servizio Sanitario valdostano,
perché naturalmente a quel punto si riuscirà a intervenire rispetto
alle aziende. Tutto ciò in piena correlazione e coerenza, arrivando
anche, come ci auguriamo entro la fine di quest'anno - penso unico
servizio sanitario pubblico italiano - ad approvare, l'anno
precedente per l'anno successivo, il bilancio della nostra Azienda.
In questo momento, purtroppo, in tutto quanto il servizio sanitario
pubblico italiano le Aziende sanitarie non riescono a chiudere il
bilancio intra anno, quindi alcune non hanno fatto il bilancio e
non riescono a chiudere neanche il consuntivo dell'anno in corso,
pur non avendo fatto il previsionale. Noi, di fatto, rispettiamo i
tempi sia per quanto riguarda la deliberazione degli obiettivi, sia
per quanto riguarda l'approvazione per l'Azienda USL del prossimo
bilancio previsionale e questo non avveniva da anni, per cui questo
dispositivo di legge si inserisce, a parte i giusti confronti
politici, all'interno di un quadro in realtà molto più articolato e
complesso, ma assolutamente coerente.
Nel corso del dibattito, e poi chiudo, dello scorso Consiglio
abbiamo reso evidente il fatto che tutti coloro i quali - ed è
stato anche richiamato da qualche collega - giustamente hanno
bisogno di essere centrati sul loro ruolo fondamentale all'interno
del nostro servizio sanitario... è giusto che si aprano a delle
interlocuzioni per fare questo genere di valutazioni, ma devono
essere fatte al di fuori del mondo delle leggi di attrattività,
perché con il DDL 129 la maggioranza da questo punto è stata
assolutamente chiara: si completa e chiude il percorso di questo
tipo di normativa per quanto riguarda il servizio sanitario
pubblico valdostano.
Presidente
- Possiamo passare all'analisi
dell'articolato. Consigliere Manfrin, a lei la parola.
Manfrin (LEGA VDA) -
Solo per ringraziare i colleghi per
il dibattito che si è sviluppato in aula e ringraziare l'Assessore,
anche se, purtroppo, non ha raccolto l'invito a intervenire in
discussione generale, invece ha deciso di intervenire aspettando la
replica dedicata all'Assessore e quindi non dare la possibilità a
tutti di poter replicare rispetto a quanto detto in maniera
compiuta.
Mi sono anche dimenticato, ed è giusto anche aggiungerlo, che in
Commissione, rispetto alla bocciatura dell'emendamento che abbiamo
presentato, avevo chiesto dei chiarimenti al Presidente della V
Commissione, che mi aveva detto di sì e rispetto al fatto che la
previsione dell'allargamento della platea, senza aver individuato
una cifra per l'aumento fosse legittima e non avesse bisogno di
coperture finanziarie, non abbiamo ricevuto alcunché, quindi
neanche la solerzia del collega Malacrinò di mezzanotte e 37... A
fronte di questo, evidentemente non abbiamo potuto formulare le
opportune valutazioni, abbiamo ricevuto in maniera tardiva i dati,
anche la replica dell'Assessore sinceramente non ci ha
convinto.
Riteniamo che, come abbiamo già detto, questa norma sia
sicuramente importante e vada nella direzione che abbiamo auspicato
durante il dibattito della 22; purtroppo però questa norma crea
delle evidenti discriminazioni fra operatori della sanità, abbiamo
evidentemente un buco rispetto ad alcune figure che ancora oggi con
abnegazione portano avanti il loro lavoro, è un lavoro che io non
farei mai nella mia vita e ammiro davvero chi riesce a fare un
lavoro di questo tipo. Chi fa questo tipo di lavoro però deve
vedersi riconosciuto lo sforzo e neanche questo sforzo minimo è
stato fatto, quindi, a nome del gruppo Lega, annuncio che non
parteciperemo alla votazione.
Presidente
- Consigliere Baccega, a lei la parola.
Baccega (FI) -
Credo che il dibattito abbia ampiamente
delineato le posizioni che la maggioranza ha inteso intraprendere
dopo percorsi lunghi, anni di approfondimenti su questo tema. Si è
partiti con il disegno di legge 35, poi si è arrivati alla 22, ora
siamo al 129, il tema era praticamente sempre lo stesso, il 129 ha
ampliato il suo orizzonte, proprio per dare un ulteriore
significato a un disegno di legge che comunque l'opposizione aveva
presentato, dando indicazioni precise su quelle che volevano essere
le volontà, ovvero andare a premiare le professioni sanitarie. Il
dibattito ha sottolineato anche che altre forze politiche, come la
nostra, come Forza Italia, ritenevano opportuno dire che, tenuto a
conto che in sanità si lavora in
team
, era necessario
premiare con un'indennità sanitaria, che non è più indennità di
attrattività, ma un'indennità sanitaria legata all'operatività,
legata alla crescita professionale, perché lo ha detto bene mio
collega: non è solo questione di soldi in sanità, in sanità le
risorse economiche che vengono date in termini di salari e stipendi
al personale sono importanti, ma c'è anche una questione che più
volte è stata affrontata anche in Commissione: la questione legata
all'organizzazione, una buona organizzazione consente di vedere il
personale più sereno e più performante, questo non sta succedendo
purtroppo nella nostra regione, ma non è da oggi, è da parecchio,
quindi c'è una volontà politica da parte dell'opposizione di
premiare alcuni e c'è una volontà politica di altre forze
politiche, Centro-Destra, soprattutto la Lega che ha presentato un
emendamento, ma anche noi di Forza Italia, che continueremo la
nostra battaglia che va nella direzione di avere tutti soddisfatti
in sanità, per avere quella giusta empatia che in una squadra si
deve avere. Ritorno a dire che noi non accettiamo quanto è stato
detto in passato, il Consiglio scorso soprattutto, di essere
considerati come quelli che vogliono dividere; noi non vogliamo
dividere, noi vogliamo univocità, vogliamo costruire, vogliamo
creare le squadre necessarie a dare delle risposte importanti ai
nostri utenti in termini sanitari.
Due riflessioni anche sul privato accreditato: avevamo più volte
chiesto di innalzare i tetti, se i tetti rimangono sempre quelli,
evidentemente le liste di attesa non hanno quello slancio e quella
forza; siamo in un momento, come dicevano altri, emergenziale e
questo momento va colto e andava colto attraverso un supporto tra
pubblico e privato, abbiamo verificato che l'indennità di
attrattività non ha funzionato, ci sono meno medici e infermieri
OSS di quanti ce n'erano nel 2021, pochi ma sono di meno, vuole
dire che l'attrattività non è servita e allora? È opportuno creare
una sinergia importante dove sanità pubblica e sanità privata vanno
in sintonia solo per dare delle risposte, solo per dare delle
risposte ai Valdostani che hanno necessità di cure. Per questo noi
riteniamo che non siamo soddisfatti pur valutando con favore le
risorse che vengono messe a disposizione per le professioni
sanitarie, non valutiamo positivamente il complesso di questo
provvedimento e per questo Forza Italia si asterrà.
Presidente
- Ha chiesto la parola per dichiarazione di
voto la consigliera Erika Guichardaz, ne ha facoltà.
Guichardaz E. (PCP) -
Sì, come avevo già dichiarato, noi
non voteremo questa norma, ma ho già esplicitato le motivazioni.
Credo che oggi ci sia stata una certa chiarezza da parte
dell'Assessore, questo è per la maggioranza l'ultimo passaggio, e
l'ha ripetuto in due occasioni: non si aprirà a nessun altro
l'obiettivo di un'indennità, sotto questo punto di vista, credo che
bisogna riconoscere all'Assessore una certa coerenza; dall'altra
parte, però, io evidenzio che già in discussione della legge
22/2022 si parlava del provvedimento strutturale di cui lei ha
nuovamente parlato oggi; è passato un anno e quel provvedimento
strutturale dov'è? Che fine ha fatto? Invece, Assessore, me ne
dispiace, ma non c'è stata traccia nel suo intervento.
Anche rispetto ai dati, consigliere Restano, io la invito a
leggerli con attenzione, perché se è vero che ci sono delle nuove
assunzioni, abbiamo nel corso del triennio 134 infermieri che se ne
vanno e 76 medici; le assunzioni, nel prospetto che ci è stato
dato, non è stato distinto fra le nuove assunzioni o fra gli
interinali che poi sono stati assunti; anche sotto questo punto di
vista quelle assunzioni sono nuove assunzioni o sono semplicemente
degli interinali che sono passati e hanno passato un concorso?
Questo sarebbe interessante da saperlo proprio in vista di quella
clausola valutativa che c'è all'interno di quella legge. Sotto
questo punto di vista, vuol dire che come attrattività molto
probabilmente non ha funzionato se chi sta in quel sistema
sanitario ha deciso di andarsene, perché prima di attrarre gli
altri, se proprio quelli che ci vivono se ne vanno vuol dire che
non ha funzionato, secondo me; abbiamo una visione diversa, è
legittimo e spero che per questo non se la prenda, Consigliere.
Sotto questo punto di vista, credo che comunque quanto detto
dall'Assessore... quindi mi è sembrato di vedere una certa apertura
anche per il resto del personale che opera all'interno del sistema
sanitario e andremo a vedere che cosa farete di qui in avanti
tenuto conto che in tutto questo anno nulla è stato fatto o poco...
o almeno non è dato sapere a noi. Speriamo che, al di là delle
promesse che oggi ha fatto, poi si veda nel concreto qualcosa. Lei
ha ricordato più volte l'ordine del giorno votato, io in
discussione generale ho ricordato l'ordine del giorno invece delle
minoranze che non prevedeva solo le professioni sanitarie ma
prevedeva anche le professioni socio-sanitarie e le professioni
tecnico-riabilitative, credo che sia una scelta politica, abbiamo
capito che la maggioranza la pensa in un modo e che noi la pensiamo
in un altro.
Presidente
- Ha chiesto la parola il consigliere Aggravi,
ne ha facoltà.
Aggravi (RV) -
Semplicemente per confermare la
dichiarazione di voto che avevo già in parte anticipato in
discussione generale, ci asterremo sull'intero provvedimento.
Abbiamo cercato o ho cercato di rappresentare il perché e quali
sono le motivazioni dei nostri dubbi, abbiamo cercato di avere
ulteriori informazioni in Commissione, di approfondire alcuni
passaggi che sicuramente faranno parte di ulteriori iniziative di
natura politica nel corso dell'anno, perché in particolare la
natura e i contenuti degli articoli 3 e 5, a nostro giudizio,
saranno meritevoli di controllo e di valutazione. In particolare,
per quello che riguarda l'articolo n. 3, quello del piano per il
recupero della lista d'attesa, vogliamo anche capire meglio come si
svolgerà e come verrà attuato, considerato che, dalle specifiche e
dalle informazioni che abbiamo avuto, non abbiamo avuto ulteriore
conferma, se non quella di definire una previsione che poi dovrà
ancora essere elemento di scelta, di decisioni e i numeri
rappresentati degli interventi chirurgici in lista d'attesa sono
notevoli e sono importanti.
Detto questo, come è già capitato e come abbiamo molto
modestamente dimostrato su temi come quelli che riguardano la
sanità, vogliamo e ci rendiamo disponibili a collaborare laddove
ovviamente ci sia la condivisione delle scelte, qualora verranno
fatte. Senza dubbio non era forse questo il momento per
approfondire un tema che il relatore di minoranza ha messo in luce
nella sua relazione, che è quello della riorganizzazione del
sistema complessivo della sanità, vogliamo poi anche lì vedere che
cosa si intenda e che non sia soltanto un punto legato a una
premessa all'interno di un testo di legge, oppure se c'è qualcosa
effettivamente di concreto e di reale nella volontà dell'agire.
Detto questo, ci asterremo su tutti gli articoli e anche sulla
legge nel suo complesso.
Presidente
- Consigliere Chatrian, a lei la parola.
Chatrian
(AV-VdA Unie) -
Dopo un buon dibattito,
delle belle considerazioni su una legge importante, due le battute:
la prima per rispedire al mittente una dichiarazione che penso sia
anche un po' offensiva rispetto al lavoro che è stato fatto in
questo anno, 2023. È stato detto un momento fa che nulla è stato
fatto, penso che questo sia offensivo nei confronti di chi ha
lavorato, di chi ha messo in campo comunque delle energie, di chi
ha cercato delle soluzioni.
Poi, giustamente, i colleghi poc'anzi, il collega Baccega e non
solo, hanno detto che queste sono delle scelte politiche,
assolutamente, sono delle scelte politiche e all'interno delle
scelte ci sono gli elementi che abbiamo cercato di caratterizzare
all'interno anche del disegno di legge 129, per quanto riguarda non
solo il 129... vorrei ribadire nuovamente i tre atti principali che
abbiamo approvato in questo Consiglio e come Governo regionale, che
sono, indubbiamente, quello del piano della salute e del benessere
sociale nel mese di giugno, l'atto aziendale che è stato approvato
nel novembre del 2023 e questo secondo atto di attrattività.
Bene ha fatto il collega Restano a mettere in evidenza i punti
di forza della legge 22 del 2022, perché se probabilmente oggi
nella
memo
che ci ha fornito l'azienda abbiamo comunque un
conteggio dei dipendenti robusto, sia legato alle posizioni degli
infermieri che dei medici, probabilmente è grazie all'attrattività
che abbiamo approvato nel 2021 e poi nel 2022, ma soprattutto sul
piano politico e penso che con l'approvazione anche di questo
disegno di legge l'azienda ha tutti gli strumenti per
riorganizzare, rilanciare e, di conseguenza, dare delle risposte
più performanti e più puntuali alla sanità pubblica sul nostro
territorio e anche all'interno dell'articolo 3 ci avvaliamo
dell'ausilio e dell'aiuto privato per meglio garantire l'equilibrio
di natura pubblica.
Per noi anche su questo rispediamo al mittente che si vuole
mettere delle illazioni che si sta andando in un'altra direzione,
no! La base principale è quella pubblica con l'ausilio del privato
per trovare le migliori soluzioni e soprattutto sappiamo che ci
sono delle carenze, lo sappiamo che dovremmo essere più
performanti; penso che su questo, assessore Marzi, lei si faccia
interprete del grido d'allarme che mettiamo in evidenza oggi su
questo disegno di legge, che adesso il
badò
[traduzione
letterale dal patois: il fardello] ce l'ha con tutti gli strumenti,
con tutte le approvazioni che sono state fatte in questo Consiglio
in questo anno 2023, noi pensiamo che l'azienda può fare veramente
la differenza per la collettività, per il sistema Valle d'Aosta e
soprattutto per la sanità pubblica di qualità, con le risorse, con
le azioni e con le leggi che questo Consiglio ha approvato nel 2023
- e non solo nel 2023 indubbiamente - ma nel 2023 i due principali
atti sono stati conseguiti e portati a casa proprio all'interno di
questo Consiglio. È bene che ci sia anche qualche altro collega che
sostenga questo percorso, queste idee, queste scelte di natura,
come è stato detto, tutta politica.
Presidente
- Interventi? Non vedo prenotazioni... la
parola alla consigliera Minelli.
Minelli (PCP) -
La dichiarazione di voto l'ha già
esplicitata la collega Guichardaz: voteremo nel merito di alcuni
articoli, in maniera differenziata; sul provvedimento, in senso
generale, ci asterremo, ma volevo fare una precisazione, perché non
c'è stata alcuna dichiarazione con intento offensivo. La collega ha
esplicitato che non è stato fatto nulla e si riferiva al fatto che,
per tutto quello che riguarda il personale socio-sanitario e
tecnico riabilitativo, non c'è nulla e ha fatto riferimento a una
dichiarazione fatta proprio in occasione dell'approvazione di
quella legge, che diceva che si sarebbero integrate le retribuzioni
di tutti gli operatori della sanità: così non è.
Presidente
- Metto in votazione l'articolato, articolo n.
1... pardon, consigliere Restano, a lei la parola.
Restano (GM) -
Intervengo sull'articolo 1 e sul
significato di riorganizzazione complessiva del servizio sanitario
regionale per significare che è vero, abbiamo approvato il piano
della salute del benessere sociale e non viene più approvato con
legge, quindi non ha pari dignità di una legge, questa è la prima
norma regionale, quindi nelle fonti della gerarchia del diritto, se
ho imparato bene quello che mi è stato insegnato, è un atto che ha
un peso diverso rispetto agli altri e quest'affermazione, come ho
avuto modo di esprimere nella mia relazione, assume un'importanza
significativa e quindi è la prima volta che parliamo di questo.
L'atto aziendale, atto molto importante, non è dello stesso
rango e invece la legge di attrattività afferma quanto ho appena
detto. Assessore mi permetta, nel suo intervento, cerco di tradurre
un'affermazione, potete scrivere tutte le leggi che volete, ma se
non vi mettiamo i soldi, avete fatto un esercizio di stile e tutto
si ferma qua, è vero, ne prendiamo atto, sono le regole della
democrazia, a malincuore prendiamo atto che tutti i pareri
finanziari sono costantemente contro la nostra richiesta e ci
facciamo forti dalle nostre idee, le portiamo avanti, questo
percorso ne è un esempio, anche altri, io spero, virtuosi e che
tutti i percorsi possano anche dare quella collaborazione che c'è
stata su questa norma. Non è però gratificante ricevere
costantemente e perennemente dei no.
Presidente
- Non vedo altre richieste, metto in votazione
l'articolo n. 1. La votazione è aperta. La votazione è chiusa.
Presenti: 28
Votanti: 20
Favorevoli: 20
Astenuti: 8 (Aggravi, Baccega, Brunod, Guichardaz Erika,
Lucianaz, Marquis, Minelli, Planaz)
L'articolo 1 è approvato.
All'articolo n. 2 vi sono due emendamenti: uno della Lega, che
ha avuto parere negativo dalla struttura della Finanza, per tanto
non verrà messo in votazione, ma potrà essere illustrato e poi
l'emendamento del Gruppo Misto, del consigliere Restano. Ha chiesto
la parola sull'articolo 2 il consigliere Rollandin, ne ha
facoltà.
Rollandin (PA) -
Credo di aver seguito insieme ai
colleghi quello che è avvenuto in questo periodo molto complicato,
perché nell'insieme sono state seguite una serie di sezioni che
portavano a individuare le possibilità per riuscire a mantenere al
massimo... la difficoltà che fino ad oggi abbiamo avuto... e
dall'altra del poter mantenere le possibilità di utilizzare al
meglio quello che possiamo ottenere per il futuro, questa è la
ragione per la quale continuiamo a mantenere questa valenza che ci
porta a dire che c'è la possibilità di attivare al massimo... le
esigenze già neonate... e che possono continuare a favore di tutti
noi.
Presidente
- Consigliere Restano, a lei la parola.
Restano (GM) -
Devo illustrare l'emendamento, forse?
Presidente
- Certo, sì.
Restano (GM) -
L'emendamento prevede di determinare,
nelle more della contrattazione di cui al comma 1, l'integrazione,
riconosciuta nella misura mensile, per il personale della dirigenza
non medica e veterinaria in euro 800 lordo busta e per le
professioni sanitarie in euro 350 lordo busta, così come previsto
dalla legge regionale 22. Vi è una seconda parte dell'emendamento
che non abbiamo mai preso in considerazione e che prevede che per
il personale a tempo parziale l'integrazione sia proporzionata alle
ore contrattualmente previste; non votando l'emendamento non
voteremo anche questa seconda parte.
Presidente
- L'emendamento della Lega lo diamo come
illustrato o lo volete illustrare? Lo diamo come illustrato.
Mettiamo in votazione prima... c'è un'unica votazione
sull'emendamento del consigliere Restano. La votazione è aperta. La
votazione è chiusa.
Presenti: 28
Favorevoli: 9
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'emendamento non è approvato.
Mettiamo ora in votazione... ha chiesto la parola sull'articolo
2 il consigliere Restano, ne ha facoltà.
Restano (GM) -
Volevo solo significare due questioni:
l'ordine del giorno che abbiamo approvato quando si è discussa la
famosa legge 22 prevedeva di ampliare la platea dei beneficiari
dell'indennità di cui trattasi alla dirigenza sanitaria non medica
e alle professioni sanitarie, non prevedeva di fornire un'indennità
similare, quindi ne deduco che si parli della stessa indennità e si
traduce poi nelle stesse modalità e quindi anche 800 e 350 euro
come illustrato nel mio emendamento, questo solo per dovere di
giustizia.
Rispondo alla collega Guichardaz: mi appendo al petto la
medaglia e le dico che il documento che ci è stato fornito, non per
fare un appunto all'Assessore, è incompleto; non ci permette di
giudicare l'efficacia della norma di attrattività, perché
l'attrattività è determinata e non vorrei passare per professore,
ma ha una serie di azioni, non ultime quella di far svolgere i
concorsi durante il periodo previsto dalla legge come ho avuto modo
di dire.
Noi potremmo verificare l'efficacia della norma solo con numeri
certi e difficilmente si arriverà ad avere un dato significativo,
perché non sapremo mai quante persone, salvo una ricognizione sul
personale, non si sono fatte attrarre dagli stipendi svizzeri
proprio perché noi abbiamo messo questa norma; è difficilissimo da
valutare questa indennità. A lungo termine, se metteremo insieme
una serie di azioni, potremo avere un riscontro.
Presidente
- Siamo all'articolo n. 2, se non vi sono
altre richieste di intervento, metto in votazione. La votazione è
aperta. La votazione è chiusa.
Presenti: 28
Votanti: 22
Favorevoli: 22
Astenuti 6: (Aggravi, Brunod, Guichardaz Erika, Lucianaz,
Minelli, Planaz)
L'articolo n. 2 è approvato.
Metto in votazione l'articolo n. 3. La votazione è aperta. La
votazione è chiusa.
Presenti: 28
Votanti: 24
Favorevoli: 22
Contrari: 2
Astenuti: 4 (Aggravi, Brunod, Lucianaz e Planaz)
L'articolo 3 è approvato.
Metto in votazione l'articolo 4. La votazione è aperta. La
votazione è chiusa.
Presenti: 28
Votanti: 20
Favorevoli: 20
Astenuti: 8 (Aggravi, Baccega, Brunod, Guichardaz Erika,
Lucianaz, Marquis, Minelli, Planaz)
L'articolo 4 è approvato.
All'articolo 5 vi è il secondo emendamento della Lega, che non
ha il parere finanziario favorevole, volete illustrarlo? No?
Pertanto proseguiamo con la votazione dell'articolo n. 5. La
votazione è aperta. La votazione è chiusa.
Presenti: 28
Votanti: 20
Favorevoli: 20
Astenuti: 8 (Aggravi, Baccega, Brunod, Guichardaz Erika,
Lucianaz, Marquis, Minelli, Planaz).
L'articolo 5 è approvato.
Posso dare lo stesso risultato per l'articolo 6? Stesso
risultato. All'articolo 7 vi è un emendamento della Lega che non
viene illustrato e ha parere negativo delle Finanze, metto in
votazione l'articolo n. 7. La votazione è aperta. La votazione è
chiusa.
Presenti: 28
Votanti: 20
Favorevoli: 20
Astenuti 8 (Aggravi, Baccega, Brunod, Guichardaz Erika,
Lucianaz, Marquis, Minelli e Planaz)
L'articolo 7 è approvato.
Posso dare lo stesso risultato per l'articolo 8? Stesso
risultato. Ha chiesto la parola consigliere Restano, ne ha
facoltà.
Restano (GM) -
Per dichiarazione di voto; come ho già
detto, il voto sarà a favore della norma. Noi siamo a favore delle
professioni sanitarie, quindi siamo a favore del servizio che le
professioni svolgono, in favore della popolazione valdostana, ma
all'interno delle professioni sanitarie non ci possono essere figli
e figliastri, noi votiamo convintamente la norma, vigileremo
affinché l'indennità corrisponda a quella che è stata assegnata
alle altre professioni, che già godono di questa indennità, ma,
Assessore, se ciò non avverrà, noi siamo disposti a scendere in
piazza e vi assicuro che lo sciopero che metteremo in piedi sarà
molto più forte di quello che abbiamo appena passato.
Presidente
- Altri? Se non vi sono altri interventi,
metto in votazione la legge nel suo insieme. La votazione è aperta.
La votazione è chiusa.
Presenti: 28
Votanti: 20
Favorevoli: 20
Astenuti: 8 (Aggravi, Baccega, Brunod, Guichardaz Erika,
Lucianaz, Marquis, Minelli, Planaz)
La legge è approvata.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK