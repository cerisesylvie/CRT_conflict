Consiglio Regionale della Valle d'Aosta - Oggetto del Consiglio n. 409 del 19 febbraio 2019 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
ELEZIONI
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 409 del 19 febbraio 2019 - Resoconto
OGGETTO N. 409/XV - Proposta di legge: "Disposizioni in
materia di elezione del Consiglio regionale della Valle d'Aosta, ai
sensi dell'articolo 15, secondo comma, dello Statuto speciale.
Modificazioni alla legge regionale 12 gennaio 1993, n. 3 (Norme per
l'elezione del Consiglio regionale della Valle d'Aosta)".
Rini (Presidente)
- Alla presenza di 28 Consiglieri
possiamo iniziare i lavori di questo pomeriggio.
Siamo in fase di replica. Chi intende prendere la parola? La
parola al Presidente Fosson.
Fosson (GM)
- Due brevissime considerazioni su questo
lungo dibattito e lavoro per una nuova legge elettorale. Io penso
che non esista una legge elettorale perfetta, che possa raccogliere
tutte le esigenze. C'è invece una legge elettorale che può
raccogliere le forti esigenze del momento e queste esigenze sono di
permettere un voto senza alcuna possibilità di controllo del voto,
con lo spoglio centralizzato, che già si è fatto nelle ultime
elezioni e che vede ora in questa norma alcune modifiche. C'è su
questo testo anche la possibilità di introdurre la modalità del
voto elettronico, che è sicuramente una modalità innovativa,
moderna che dovrà essere verificata nella sua applicazione, che
però è sicuramente possibile. Al di sopra di questo c'è la maturità
di tutta una popolazione, che sempre di più deve rendersi conto che
gli eletti sono il frutto di una loro scelta che deve essere libera
e matura.
Concludo ringraziando il lavoro fatto in commissione proficuo,
paziente ed efficace e soprattutto ho il desiderio di lavorare
insieme, con queste sinergie che si sono create, pur partendo da
posizioni diverse e che ci portano adesso verso il voto condiviso,
se non da tutti, da molti presenti in questo Consiglio regionale. È
un po' quello che ci chiedevamo all'inizio di questa esperienza:
che ci fosse su alcuni temi una collaborazione e un lavoro comune.
Su questo c'è stato e ringrazio tutti quelli che vi hanno
partecipato.
Presidente
- Siamo in fase di repliche. Ci sono altre
richieste di intervento? Chiede la parola per la replica il collega
Bertin.
Bertin (RC-AC)
- Una replica estremamente breve, credo
che sia un fatto comunque positivo che una legge elettorale venga
approvata a larga maggioranza, dalla quasi totalità del Consiglio.
Sono delle regole del gioco ed è pertanto importante trovare la più
ampia condivisione. Ovviamente questo intervento non è quello che
ognuno di noi avrebbe voluto, è frutto di un compromesso, ma, come
ci si diceva anche questa mattina, era importante dare un segnale
in questo momento. Questo intervento, seppur limitato, comunque
riguarda soltanto alcuni aspetti della normativa, rappresenta
un'introduzione di elementi interessanti in grado di cambiare le
modalità di selezione del personale politico regionale. Certo,
rimane da affrontare un'altra questione: quella riguardante la
governabilità che, come convenuto in commissione, si è deciso di
affrontare in un secondo momento, vale a dire da adesso in poi.
Anche questo aspetto va, a mio avviso, affrontato con lo stesso
approccio con cui abbiamo affrontato questa parte, che era
volutamente limitata ad alcuni aspetti.
Presidente
- Ci sono altre richieste di intervento in
fase di replica? Possiamo passare ora all'esame del testo di legge
approvato dalla I Commissione e dei relativi emendamenti presentati
nella mattinata odierna. La parola al collega Bianchi.
Bianchi (UV)
- Solamente per chiedere una breve
interruzione per una riunione delle forze di maggioranza per
verificare gli emendamenti.
Presidente
- Certo, collega. Il Consiglio è quindi
sospeso.
La seduta è sospesa dalle ore 15:44 alle ore 16:52.
Rini (Presidente
) - Riapriamo i lavori. Iniziamo con
l'analisi del testo approvato in commissione. Al capo I iniziamo
con l'emendamento n. 1 della Consigliera Minelli e l'emendamento n.
1 della Consigliera Pulz, che hanno il medesimo contenuto e
modificano il titolo del capo I. Qualcuno intende illustrarli? Ha
chiesto la parola la collega Morelli.
Morelli (ALPE)
- Mi sembra corretto fare il punto della
situazione dopo una sospensione che ha visto riunioni di
maggioranza, riunioni di minoranza e riunioni di Capigruppo. Per
quanto ci riguarda, come maggioranza, noi manteniamo fede
all'impegno che ci siamo presi in commissione, che è stato quello -
lo ripeto per chiarezza - di chiudere un testo minimo con alcuni
punti chiari che riguardassero in particolare la segretezza del
voto, attraverso l'introduzione della preferenza unica e dello
spoglio centralizzato, la rappresentanza di genere e alcune
modifiche per migliorare la partecipazione democratica, che
riguardano, in particolare, il numero di firme necessarie per la
presentazione delle liste e i soggetti certificatori.
Per quanto riguarda invece altri aspetti come la governabilità,
che tutti riteniamo assolutamente indispensabile e da affrontare
nel più breve lasso di tempo possibile, l'accordo di commissione è
stato quello di rinviarlo a una discussione successiva. Questo
testo mette semplicemente in sicurezza alcuni punti concordati
dalla commissione.
Per quanto ci riguarda, come maggioranza, la nostra posizione
rispetto agli emendamenti quindi sarà una posizione di astensione
perché gli emendamenti esulano dagli accordi presi in maggioranza.
Non entreremo nel merito degli emendamenti, pur considerandoli
interessanti e anche contenenti spunti condivisibili, però questa
posizione ci sembra la posizione più coerente rispetto agli accordi
presi in commissione.
Presidente
- Chiedo se ci sono altri colleghi, che
intendono intervenire prima dell'illustrazione, in merito alla
sospensione. La parola al collega Vesan.
Vesan (M5S)
- Solo per precisare alcuni punti
relativamente agli emendamenti e agli accordi raggiunti in
commissione. Il testo che viene presentato adesso non è un testo
che ha avuto l'unanimità della commissione, abbiamo capito che è un
testo sul quale la maggioranza è riuscita a compattarsi, pur
essendo molte le sue componenti che si sono astenute. La sorpresa e
l'indisponibilità a discutere in aula degli emendamenti però non è
così stata definita da un accordo preso in commissione, perché, in
realtà, almeno tre forze politiche, per quello che mi posso
ricordare, dai lavori fatti in commissione, avevano già annunciato
in quella sede la loro intenzione di presentare degli emendamenti
in aula e in commissione nessuno ha fatto obiezioni relativamente
alla possibilità di discutere questi punti all'interno di questa
nostra aula. È vero quindi che c'era stato un accordo su alcune
parti che non dovevano essere portate avanti; è vero che un
emendamento, presentato dalla maggioranza, relativo alla
governabilità era stato sospeso, non inserito nel testo e rinviato
a successive discussioni, ma è altrettanto vero che ripetutamente
la collega Pulz aveva evidenziato il fatto che avrebbe presentato
questi emendamenti in quest'aula oggi per poterli discutere. La
volontà del nostro movimento quindi è quella di affrontare la
discussione serenamente su tutti i possibili emendamenti che
possano portare un contributo migliorativo a un testo che comunque
la nostra forza politica condivide e che quindi intende appoggiare
pur essendo una soluzione di compromesso all'interno di quest'aula.
Le proposte di emendamento sono proposte esclusivamente
migliorative di questo testo e che possono portare a una legge che
dia maggiore soddisfazione anche ai nostri elettori. Se così non
sarà e se la volontà della maggioranza è di astensione totale su
qualunque proposta, ne prenderemo atto.
Presidente
- La parola alla collega Pulz.
Pulz (ADU VDA)
- Io vorrei presentare l'emendamento n.
1...
Presidente
- Concludiamo la discussione sulla
sospensione, quindi sulle prese di posizione. La parola al collega
Ferrero.
Ferrero (MOUV')
- Direi che si può prendere atto che
qualcuno si è morsicato la lingua dopo avere detto alcune cose e
dopo avere preso alcuni impegni e adesso si ritorna indietro.
Bisognava trovare un pretesto a cui agganciarsi per non far passare
una modifica della legge regionale sul voto, che è indispensabile,
il pretesto è stato trovato, per carità, non ci sono problemi. Da
una posizione, che era favorevole, quindi si è passati
all'astensione. Siete liberi di fare quello che volete, prendiamo
atto di questo cambiamento. Preciso che in commissione sono stati
semplicemente dati degli orientamenti, nessuno ha preso degli
impegni sottoscritti con il sangue e, di conseguenza, il fatto di
chiedere il ritiro degli emendamenti è una pratica arbitraria e
impropria in questo caso.
Presidente
- Ha chiesto la parola la collega Morelli.
Morelli (ALPE)
- Giusto perché assolutamente non abbiamo
capito a cosa si riferisca il collega Ferrero quando parla di un
pretesto per fare venire meno... non si capisce, da parte della
maggioranza vi è stato l'impegno a portare avanti un testo di legge
condiviso, questo testo sarà votato in Consiglio regionale, quindi
francamente non si capisce a cosa lei si riferisca, collega.
Presidente
- La parola al collega Manfrin.
Manfrin (LEGA VDA)
- Parlo a nome del gruppo della Lega,
che non ha presentato nessun emendamento, ma che condivide alcuni
degli emendamenti presentati. Quello che ho detto nella Conferenza
dei Capigruppo lo torno a dire anche qui in aula perché rimanga
agli atti la nostra posizione. Riteniamo che chiedere di non
presentare degli emendamenti a una legge, soprattutto ad una legge
come questa, soprattutto visto il tenore degli emendamenti, sia
assolutamente sbagliato. Io credo che però a monte ci sia un
discorso differente: sono passati ben 28 giorni da quando il
Presidente Fosson disse che non sarebbe rimasto 20 giorni senza una
maggioranza a farsi logorare. Prendendo atto di questo tempo che
ormai passa... giustamente il Presidente è impegnato in
conversazioni telefoniche... prendiamo anche atto che questa
maggioranza l'unica cosa che può fare è semplicemente respingere
quello che viene proposto, ma non ha la forza, né i numeri per
portare avanti alcunché e non sappiamo quanto questa situazione
ancora durerà. Riteniamo che sia assolutamente importante discutere
questi emendamenti e che sia importante ribadire la libertà per
ogni forza politica di poter apportare la propria modifica e la
propria miglioria a una legge così importante, come ho già avuto
modo di dire questa mattina e condivido anche quanto ha detto nel
suo intervento il collega Ferrero, che piccoli ricatti, velate
minacce siano quanto di più deleterio per il dibattito
democratico.
Presidente
- La parola al collega Bianchi.
Bianchi (UV)
- Non entro nel merito del discorso sugli
emendamenti perché, come ho già avuto modo di specificare nella
Conferenza dei Capigruppo, ogni forza politica giustamente presenta
gli emendamenti e se ne discute, il principio era che su un
argomento, quello della governabilità, in commissione si era deciso
di fare una discussione più ampia. Dopodiché se la si vuole fare
qui, come ha già specificato la collega Morelli, noi ci asterremo
sugli emendamenti. Intervengo soprattutto per rispondere al collega
Manfrin, adesso non prenderò sicuramente le difese del Presidente
Fosson, perché si difende da solo, però sul fatto che qui la
maggioranza non c'è, mi scusi, collega, manca la documentazione, ma
non è da imputare alla Regione, aspettiamo la sostituzione della
"Severino" e, in tempi passati, in 48 ore c'è stata risposta, poi
se questo Governo ha deciso che la risposta ci dovrà mettere più
tempo, io sinceramente non ci posso fare niente.
Presidente
- La parola alla collega Spelgatti.
Spelgatti (LEGA VDA)
- Collega Bianchi, ripeto quello che
avevo già detto un'altra volta: prendere la parola per dire
determinate cose è decisamente deleterio, ma è deleterio per voi
perché, se pensate sul serio di poter andare avanti in questa
maniera e per lei l'unico problema è il discorso dell'eventuale
punto sulla sostituzione del Consigliere arrestato e questo per lei
risolverebbe tutti i problemi, io non so più che cosa dire. Fate
quello che volete, fate quello che ritenete, a un certo punto
pagherete le conseguenze di tutte le vostre scelte! I cittadini
sono lì ad aspettare di vedere esattamente quello che farete, e poi
ad un certo punto sarà la storia a dire come stanno le cose!
Presidente
- Colleghi, vi richiamo, siamo all'esame di
una proposta di legge e non in una discussione politica, quindi
torniamo all'articolato, colleghi. La parola al collega
Bianchi.
Bianchi (UV)
- Per fatto personale.
Presidente
- Enunci il fatto personale, chiudiamo qui, e
passiamo all'esame dell'articolato, prego ha la parola.
Bianchi (UV)
- L'esplicitazione del collega Manfrin era
sul numero della maggioranza: ecco perché ho risposto in tal
senso.
Presidente
- Io non mi riferivo a lei, collega. Ho detto:
in generale non trasformiamo questo momento in discussione
politica.
Bianchi (UV)
- Perfetto, se dopo invece bisogna fare
campagna elettorale, quello è un altro discorso.
Presidente
- Torniamo all'esame della proposta di legge
con l'emendamento n. 1 della collega Minelli e l'emendamento n. 1
della collega Pulz, che sono due emendamenti distinti, ma che
prevedono il medesimo contenuto. La parola alla collega Pulz.
Pulz (ADU VDA)
- Per presentare l'emendamento n. 1, mi
permetto di aggiungere pochissime considerazioni a quelle già
ampiamente illustrate questa mattina, anche per replicare
brevemente a certi interventi. Vorrei sottolineare che le donne non
sono una categoria, ma sono più della metà del genere umano, anche
del genere valdostano. Non si tratta quindi di introdurre strani
stratagemmi per sostenere la loro naturale bravura, che non
necessiterebbe di alcun intervento, ma si tratta di diritti. Non
chiediamo elemosina per le donne, ma chiediamo un'urgente normativa
secondo il dettato costituzionale per sollecitare e agevolare
questo processo culturale. D'altronde siamo a credito da millenni e
noi non ci stiamo ad attendere questo lento trascorrere degli anni
che ci porti finalmente il cambiamento culturale auspicato con il
contagocce, pur coscienti di essere qui a lavorare non per le
nostre figlie, ma per le nostre nipoti addirittura, perché,
purtroppo, al momento questo Consiglio sembra dimostrare di essere
culturalmente arretrato rispetto alla legittima nonché doverosa
partecipazione delle donne alla vita politica. È per tutti questi
motivi che nell'emendamento n. 1 noi chiediamo semplicemente di
sostituire, "semplicemente" per modo di dire, alle parole
"
preferenza unica
" chiaramente "
la doppia preferenza di
genere
".
Presidente
- La parola alla collega Minelli.
Minelli (RC-AC)
-La collega Pulz ha illustrato
correttamente l'emendamento, non sto a dilungarmi oltre su questa
questione. Avevo considerato importante questo emendamento, che ho
scritto insieme alla collega, che ho sostenuto, anche se poi sono
stati presentati in due forme diverse. Io credo che la votazione di
questo emendamento sarebbe stato, l'ho già detto, un atto di
maturità di questo Consiglio. Prendo atto che così non sarà perché
ho capito che questa è la volontà che sta emergendo. Tengo però a
precisare, a differenza di quanto ha dichiarato precedentemente nel
suo intervento di questa mattina la collega Pulz che, nonostante,
secondo me, questa sia una grave carenza, io voterò a favore della
legge, che conterrà la preferenza unica, per una questione di
responsabilità, che avrei avuto in qualsiasi momento ma che sento
di dovere avere maggiormente in un momento come questo per la
nostra Regione, in cui mettere in sicurezza il più possibile la
segretezza del voto e la possibilità per gli elettori di esprimersi
in piena libertà è una priorità.
Voterò quindi a favore della legge e chiedo ancora, sia pure,
credo, in modo vano, di fare una riflessione ulteriore, lo chiedo
soprattutto alle colleghe, in particolare chiedo una riflessione
sulla possibilità di rivedere la propria posizione riguardo alla
espressione di una seconda preferenza di genere nel caso in cui
esistesse la possibilità di non avere solo la preferenza unica.
Presidente
- Ha chiesto la parola la collega Russo per
dichiarazione di voto sugli emendamenti.
Russo (M5S)
- Io cercherò di affrontare la questione
della doppia preferenza di genere da un altro punto di vista.
Quando ci approcciamo a qualsiasi tipo di politica, dobbiamo sempre
tenere in mente che le società evolute sono quelle che offrono pari
dignità e pari opportunità a tutti i generi in campo. Se mettiamo
una barriera su genere, età, sesso, cultura, razza, abilità, stiamo
rallentando il progresso della nostra società e questo noi non
possiamo veramente più permettercelo. All'interno della famiglia
entrambi i coniugi hanno diritti e doveri, pari diritti e doveri
davanti al coniuge e davanti ai figli. Vi voglio trasmettere alcuni
dati del 2017 sulla differenza di opportunità uomo-donna non
proprio confortanti. Secondo l'EUROSTAT, il tasso di occupazione
tra uomo e donna nella fascia 15-64 anni è molto differente: il
66,5% per l'uomo contro il 48,1% per le donne, cioè c'è uno scarto
di 18,4 punti percentuali a favore dell'occupazione dell'uomo. La
situazione non è migliore anche se prendiamo i risultati
dell'ISTAT, sempre dello stesso anno, per quanto riguarda la
retribuzione oraria: 13 euro delle donne contro i 14,8 euro degli
uomini, il 12,2% in meno a parità di ruolo ricoperto. Il divario si
allarga ancora di più se parliamo di posizioni lavorative che
necessitano di una laurea: 16,1% delle donne contro il 23,2% degli
uomini, quindi le donne hanno uno stipendio del 30,6% inferiore a
quello dell'uomo.
Un'altra situazione particolarmente delicata è quella delle
lavoratrici autonome, che guadagnano in media il 54% in meno
rispetto ai loro colleghi uomini e non sono per nulla tutelate nel
loro essere madri e nel loro desiderio di diventarlo. Le
peculiarità tipiche della libera professione e dell'imprenditoria
pongono invero ulteriori e diversi ostacoli alle donne rispetto a
quelli che devono affrontare coloro che svolgono un lavoro
dipendente; in quest'ultimo caso i problemi maggiori in ambito
lavorativo sono riconducibili sostanzialmente alla discriminazione
e alle molestie purtroppo sempre presenti, è un sistema normativo
iniquo dal punto di vista fiscale.
È evidente l'incompatibilità di un siffatto sistema con la
condizione delle donne, che, di fatto, svolgono un secondo lavoro,
altrettanto impegnativo, quali mogli e madri. Non a caso in molte
occasioni le donne che desiderano costruire una famiglia e non
godono di una posizione economica privilegiata, che consenta loro
tutto il necessario supporto, si vedono costrette a rinunciare a
svolgere alcuni tipi di lavoro. Uomini e donne devono invece
lavorare insieme nell'interesse dei cittadini, ma soprattutto credo
che debbano avere le stesse opportunità per entrare nel mondo del
lavoro e in genere per realizzarsi e questo può avvenire soltanto
con politiche serie a tutela della maternità, della famiglia e di
sostegno del lavoro, in modo che nessuna donna possa subire il
ricatto di perdere il lavoro o di vedersi ridotto lo stipendio. Le
misure concrete che la nostra Regione deve mettere in campo, anche
con il sostegno economico del Fondo Sociale Europeo - per tornare
sempre sui nostri temi cari -, sono: attuare campagne di
sensibilizzazione e di informazione tramite scuole e agenzie
educative del territorio per diffondere una cultura fondata su pari
dignità e valorizzazione di genere; contrastare nella comunicazione
istituzionale i linguaggi verbali e non verbali lesivi della
dignità della donna; un graduale superamento del concetto della
quota rosa per favorire un sistema di rappresentanza di genere;
attuazione di politiche a sostegno del lavoro: per esempio,
incentivi fiscali per i datori di lavoro privati durante il periodo
di maternità, allattamento delle dipendenti private; promozione di
un tavolo di lavoro con associazioni, comitati di libere
professioniste per ricerca di soluzioni per il sostegno alla
maternità delle lavoratrici con partita IVA; promozione di
politiche di
welfare
in cui noi siamo ancora indietro, che
permettano a entrambi i genitori di lavorare e di prendersi cura
dei figli in tutta la giornata e sostenere, come sempre, la
presenza e l'attività dei centri antiviolenza e ogni tipo di
condanna alla violenza sulle donne.
Io quindi ribadisco il concetto che ho detto all'inizio: secondo
noi, solo con politiche serie, reali a tutela della maternità,
della famiglia e a sostegno del lavoro possiamo garantire la reale
possibilità alle donne di scegliere se e come partecipare al mondo
del lavoro e quindi eventualmente alla vita politica. Inserire in
questo momento la doppia preferenza di genere, data la situazione
culturale attuale, che è quella che noi conosciamo benissimo, non
serve secondo noi, né contribuisce a creare un sistema reale di
rappresentanza paritaria.
Presidente
- Se non ci sono altre richieste, possiamo
mettere in votazione entrambi gli emendamenti (l'emendamento n. 1
della Consigliera Minelli e l'emendamento n. 1 della Consigliera
Pulz) in un'unica votazione. La votazione è aperta. La votazione è
chiusa.
Presenti: 34
Votanti: 7
Favorevoli: 3
Contrari: 4
Astenuti: 27 (Aggravi, Baccega, Bertschy, Bianchi, Borrello,
Certan, Chatrian, Cognetta, Daudry, Distort, Farcoz, Ferrero,
Fosson, Gerandin, Luboz, Lucianaz, Manfrin, Marquis, Morelli,
Nogara, Restano, Rini, Rollandin, Sammaritani, Spelgatti, Testolin,
Viérin)
Il Consiglio non approva.
Presidente
- Ora, passiamo agli emendamenti all'articolo
1 e poi in seguito all'articolo 1. Vi è l'emendamento n. 2 della
collega Minelli e poi vi è l'emendamento n. 2 della collega Pulz,
che sono anche questi di medesimo contenuto. Chi intende
illustrare? La parola alla collega Minelli.
Minelli (RC-AC)
- Non ci dilunghiamo oltre, anche perché
è già stato ampiamente illustrato questa mattina e poi è stato
ripreso dai vari interventi, quello che noi chiediamo è che la
percentuale delle quote di genere sia aumentata al 40-60, così
com'era nella proposta di legge originaria del Consigliere Bertin e
del Consigliere Mossa. Riteniamo infatti che il mantenere una
percentuale ancora, a nostro avviso, bassa ci ponga in una
posizione di retroguardia rispetto alle altre Regioni italiane. Chi
è favorevole al 60-40 è favorevole anche al 50-50. Questa richiesta
di innalzare dal 35, che era stato concordato nella commissione e
che ricordo era già stato frutto di una mediazione, di una
revisione, perché in prima battuta la percentuale del 60-40 era
stata accettata da tutti, tranne quattro Consiglieri che si erano
astenuti, quindi, insomma, c'era già stato un lavoro in questo
senso, poi, per esigenze di mediazione, si era tornati indietro. Io
credo che un segnale di maggiore coraggio possa essere dato e
quindi arrivare ad avere, come altre Regioni italiane, la
percentuale del 60-40 mi sembrava mettere la nostra Regione in una
condizione di maggiore attenzione nei confronti della
rappresentanza di genere e, per questo, manteniamo questo
emendamento.
Presidente
- Se non ci sono richieste di intervento,
possiamo porre in votazione l'emendamento n. 2 della collega
Minelli e l'emendamento n. 2 della collega Pulz in un'unica
votazione. La votazione è aperta. La votazione è chiusa.
Presenti: 34
Votanti: 3
Favorevoli: 3
Astenuti: 31 (Aggravi, Baccega, Bertschy, Bianchi, Borrello,
Certan, Chatrian, Cognetta, Daudry, Distort, Farcoz, Ferrero,
Fosson, Gerandin, Luboz, Lucianaz, Manfrin, Marquis, Morelli,
Mossa, Nasso, Nogara, Restano, Rini, Rollandin, Russo, Sammaritani,
Spelgatti, Testolin, Vesan, Viérin)
Il Consiglio non approva.
Presidente
- Pongo in votazione l'articolo 1. La
votazione è aperta. La votazione è chiusa.
Presenti: 34
Votanti: 34
Favorevoli: 33
Contrari: 1
Il Consiglio approva.
Presidente
- Passiamo all'esame dell'emendamento n. 1 del
Movimento Cinque Stelle, che introduce l'articolo 1 bis. Ricordo,
come ho già enunciato durante la Conferenza dei Capigruppo, che gli
emendamenti n. 1 e n. 2 del Movimento Cinque Stelle hanno un parere
tecnico contrario dell'Ufficio legislativo del Consiglio regionale.
Lasciamo quindi comunque, giustamente per il corretto dibattito
politico, la facoltà ai proponenti di illustrare qual era la
ratio
, ma non possono essere messi in votazione poiché sono
articoli incostituzionali, quindi un'aula del Consiglio regionale
ovviamente non è opportuno che voti un emendamento dichiarato non
costituzionale.
Per l'illustrazione, la parola al collega Vesan.
Vesan (M5S)
- Mi permetta di dissentire sul parere
tecnico, in realtà noi abbiamo ricevuto questa mattina delle
osservazioni sugli emendamenti da noi presentati, erano stati
peraltro presentati all'Ufficio legislativo con parecchi giorni di
anticipo e ci sono effettivamente delle osservazioni sulla scorta
delle quali sono ravvisabili delle discrepanze tra alcune sentenze
della consulta e quanto da noi proposto. Queste discrepanze sono
relative a sentenze relativamente datate, la più recente credo
abbia 22 anni e riteniamo che però non sia quella che è
semplicemente un'osservazione da parte degli uffici a decidere sul
fatto che sia votabile o non votabile un emendamento all'interno di
quest'aula. Se lei riterrà di non permetterci la votazione su
questo emendamento, si assumerà le responsabilità del suo atto.
Per quello che ci riguarda, entriamo nel merito della questione,
il nostro emendamento n. 1 è legato allo specifico rispetto di un
dettato costituzionale, nella fattispecie il dettato dell'articolo
54, che prevede non il semplice rispetto delle leggi, ma, per
quello che riguarda i rappresentanti pubblici dei cittadini, anche
lo svolgimento degli stessi... con disciplina e onore. La
perplessità che il nostro movimento nutre in generale e che è stata
oggetto di tentativo di condivisione con quasi tutte le forze
politiche presenti in quest'aula, ahimè, con uno scarso successo in
occasione delle consultazioni dopo le elezioni, è legata al fatto
che siano eleggibili all'interno di quest'aula coloro che hanno
riportato delle condanne penali per reati di tipo doloso, "doloso"
significa che il Tribunale ha riconosciuto nel compimento di questi
atti la volontarietà nella commissione del reato. Proprio sulla
scorta di questo, noi riteniamo assolutamente inopportuno e
addirittura contrario all'articolo 54 della Costituzione italiana
il fatto che chi è stato condannato per volontaria violazione della
legge possa sedere all'interno di un'aula dove le leggi, proprio
come in questo momento, vengono approvate. Le sentenze riportate
dalle osservazioni... ho citato espressamente come siano datate
perché, purtroppo, a livello nazionale, in questi recenti anni, ci
siamo dovuti scontrare tristemente con l'abitudine di
rappresentanti del Governo indagati e/o condannati per reati che
hanno indebitamente approvato delle norme finalizzate a far
decadere i loro specifici processi. Sulla scorta di questo, noi
vorremmo che non fosse dato mandato a chi ha riportato delle
condanne di tipo penale per un reato doloso, cioè chi ha
volontariamente infranto la legge non avesse la possibilità di
sedere in quest'aula ed è sulla scorta di questo che noi abbiamo
presentato questo nostro primo emendamento, che chiede
espressamente che chi ha riportato una condanna per questo tipo di
reati non possa essere candidato almeno fino a quando dallo stesso
reato non abbia ricevuto una sentenza di assoluzione. Questo per
ribadire il fatto che la commissione di un reato volontario, dal
nostro punto di vista, non deve essere superata, per quello che
riguarda il titolo a operare in quest'aula, dall'avvenuta
prescrizione o l'avvenuta riabilitazione, perché questi, di fatto,
non cancellano la volontarietà della persona nella commissione del
reato, eventualmente ratificano il suo pentimento. Noi preferiremmo
che tra tutte le clausole che decidono chi debba risiedere o meno
in quest'aula e legiferare per il bene dei cittadini valdostani il
fatto di essere stati condannati sia una preclusione fortissima.
Intendiamo quindi chiedere comunque la votazione su questo
emendamento, assumendoci il rischio che, in caso di votazione
negativa, lo stesso non possa essere più ripresentato per sei mesi,
ribadendo il fatto che debba essere la Corte costituzionale, in
caso di eventuale ricorso, a decidere se la legge con
l'approvazione eventuale di questo emendamento sia incostituzionale
o meno.
Presidente
- La ringrazio anche per il richiamo alla
responsabilità, sa che non mi sottraggo mai alle mie responsabilità
e le spiego quanto è accaduto. La lettera che è arrivata oggi a voi
dai nostri uffici, e precisamente dal Dirigente dell'Ufficio
legislativo, è indirizzata anche a me, quindi al Presidente del
Consiglio. Mi permetto di leggere tale lettera all'aula perché non
entro assolutamente nel merito delle sue legittime motivazioni, il
Dirigente della nostra struttura scrive: "
con riferimento agli
emendamenti, alle proposte di atti presentati in aula, la suddetta
delibera
- si richiama all'Ufficio di Presidenza -
prevede
che la struttura scrivente, nel caso di eventuali, palesi
incongruenze, antinomie e illegittimità, le segnali ai proponenti e
al Presidente del Consiglio per le opportune
determinazioni
".
Se vuole, leggo anche tutte le osservazioni - che sono molto
puntuali, ma sono agli atti e chiedo che vengano messe a verbale
della seduta - tecniche-giuridiche di non sostenibilità giuridica,
di non costituzionalità di questo emendamento. Dato che noi siamo i
legislatori, se c'è una segnalazione di una norma... e qui vengono
utilizzate tre parole chiarissime: "
incongruenze, antinomie e
illegittimità
", mi pareva anche una mancanza di rispetto nei
confronti di quest'aula porla comunque in votazione.
Detto questo, questa Presidenza non ha nessuna volontà di
tarpare le ali della discussione democratica e se i proponenti, pur
sapendo che un emendamento non ha una sostenibilità giuridica,
chiedono formalmente che comunque questo possa essere messo alla
votazione... non ne comprendo sinceramente - ma è un mio parere
personale - le motivazioni, perché se si sa che una norma non sta
in piedi dal punto di vista giuridico, addirittura cozza con la
nostra Costituzione, scusate il mio limite, non comprendo perché
dovremmo metterla in votazione... se però l'aula ritiene che
comunque, per un passaggio probabilmente politico, vuole comunque
metterla in votazione, io non ho nessuna difficoltà a mettere in
votazione questi due emendamenti, ovviamente non parteciperò alla
votazione per una questione di rispetto anche di quest'aula.
Chiedo scusa al collega Gerandin, ma ho dato la risposta tecnica
alle richieste del collega Vesan. La parola al collega
Gerandin.
Gerandin (MOUV')
- Non entrerò nel merito del contenuto
dell'emendamento, ma in parte mi ha già risposto. La mia era una
curiosità che derivava dal fatto che io penso sia la prima volta in
cui l'Ufficio legale entra nel merito di una costituzionalità o
meno di un atto. Era un po' la curiosità...
(interruzione di alcuni Consiglieri, fuori microfono)
... beh, palese o meno, io penso che, se c'è una Corte
costituzionale, non possa essere l'Ufficio legale che si
sostituisce alla Corte costituzionale per cui la costituzionalità o
meno di un atto sarà oggetto di una valutazione da parte della
Corte costituzionale. La mia pertanto era esclusivamente una
curiosità legata al fatto che io penso che, se questo articolo
dovesse essere votato e dovesse essere approvato, qualora
incostituzionale, tocchi alla Corte costituzionale dichiararne
l'incostituzionalità, ma non certamente all'Ufficio legale,
dopodiché apprezzo quella che è stata la buona volontà di dirci in
cosa si incorre, ma non penso sia nelle competenze dell'Ufficio
legale negare un voto a quest'aula.
Presidente
- Infatti l'Ufficio non ha assolutamente
negato il voto dell'aula, semplicemente non si può, da una parte,
chiedere l'ausilio degli uffici, addirittura c'è una delibera
dell'Ufficio di Presidenza, la 2017 del 2008, che sarà poi mia
premura far distribuire a ognuno dei Consiglieri, dove la
ratio
di avere un Ufficio legale in Consiglio è quella di
supporto al Consigliere... io apprendo di questo leggendo questa
lettera oggi qui in aula, quindi non ero a conoscenza della
questione. La
ratio
di avere un ufficio giuridico a supporto
dell'attività dei Consiglieri è proprio quella di segnalare
eventuali, palesi illegittimità, cosa che hanno puntualmente hanno
fatto in questo caso e ringrazio il Dirigente. Ovviamente non si
può chiedere il supporto degli uffici e poi, quando ce lo danno, se
eventualmente non va nella direzione da noi auspicata, dire: "come
mai gli uffici lo sollevano?", gli uffici hanno semplicemente detto
che queste due norme non sono coperte da legittimità, punto,
dopodiché, se si vuole comunque procedere, come le ho detto prima,
se è un segnale politico, io non ho difficoltà a mettere in
votazione l'emendamento, consci di questo parere.
Ha chiesto la parola il collega Bertin.
Bertin (RC-AC)
- Rispetto all'emendamento, credo anch'io
che una cosa sia un parere espresso dall'Ufficio legislativo, che
esprime questo tipo di parere, altro è che da questo parere si
limiti la sovranità di questo Consiglio di esprimere una
valutazione in generale, andremmo a introdurre un precedente
piuttosto vincolante e, a mio avviso, negativo. Anch'io ho dei
forti dubbi nel merito di questo provvedimento, ma che non venga
votato perché c'è un parere, noi ne teniamo conto, ma è un parere,
da lì a non metterlo al voto c'è un passo ulteriore che creerebbe
un precedente estremamente negativo.
Presidente
- Ricordo che quando - faccio un esempio - vi
è l'approvazione del bilancio e gli emendamenti non hanno il parere
positivo, gli emendamenti possono essere illustrati, ma non vengono
posti in votazione. Analogamente, per rispetto del nostro ruolo, mi
sembrava opportuno non mettere in votazione un parere che non ha
una legittimità giuridica. Dopodiché, ripeto, visto che l'aula è
sovrana, così com'è sovrana la Conferenza dei Capigruppo, io la
stessa proposta l'ho fatta nella Conferenza dei Capigruppo e
potevano discuterne anche in quella sede. Detto questo, se l'aula è
sovrana, porremo comunque in votazione questi due emendamenti,
consci di questo parere dei nostri uffici legali. Va bene,
colleghi? Ha chiesto la parola il collega Ferrero, prego.
Ferrero (MOUV')
- Cerco di non polemizzare e di andare al
punto, io non sono stato messo al corrente che ci sia una sede
distaccata della Corte costituzionale qui in Valle d'Aosta, se è
stata insediata, me lo fate sapere. Per quanto riguarda le
controversie che nascono tra i vari poteri dello Stato e le
amministrazioni, c'è un organo che è deputato alla valutazione: la
Corte costituzionale. Giustamente lei ci ha detto: "
questo è un
parere
", è un parere che non è vincolante, è un parere che è
stato chiesto così, in subordine, in ossequio a quanto era stato
deciso precedentemente, però non attacchiamoci a questo parere per
limitare la possibilità di presentare delle modifiche alla legge
regionale in materia di elezioni perché questa diventa una cosa
molto grave. Del parere quindi terremo tutti conto però,
attenzione, dividiamo bene le competenze, non è una competenza di
nessuno di dare un parere di costituzionalità se non della Corte
costituzionale, quindi nessuno qui dentro, uffici, Presidenti, si
può arrogare il diritto di dire: "questa cosa non è
costituzionale", questo lo dirà semmai, se ci sarà un'impugnazione,
la Corte costituzionale. Presidente, facciamo una discussione
tranquilla, votiamo anche queste modifiche, che sono state
apportate dai colleghi perché sennò tutta la questione puzzerebbe
alla fine un pochino di censura. Io sono convinto che nessuno
voglia censurare, però automaticamente si va in quella direzione.
L'analogia tra quanto succede per i provvedimenti che comportano
delle spese, che quindi hanno un giudizio da parte dell'Assessorato
del bilancio, mi pare fuori luogo in questo caso, sono due cose
nettamente separate, lasciamo quindi che si voti. Non penso che ci
siano dei problemi, mentre invece ci sarebbero dei problemi a
stabilire un principio che qualcuno, senza averne la veste
ufficiale, prende delle posizioni che poi vanno a vincolare
l'attività politica.
Presidente
- Collega Ferrero, forse mi sono male espressa
io, o non ci siano capiti, è stato detto che metterò in votazione,
io la proposta di non votare l'ho fatta nella sede della Conferenza
dei Capigruppo - ed è il primo chiarimento -, quindi non credo si
debba parlare di censura, nessuno si è mai permesso e nessuno ha
mai voluto censurare niente. La seconda precisazione doverosa è che
nessun parere è stato richiesto. C'è una delibera dell'Ufficio di
Presidenza datata del 2008 in base alla quale gli uffici hanno
l'obbligo di fare questo controllo e di trasmettere le
osservazioni. Io quindi difendo innanzitutto l'operato degli
uffici, che hanno semplicemente fatto il loro lavoro, nessuno si è
permesso di sostituirsi a nessun organismo, tanto meno alla Corte
costituzionale. Abbiamo visto però anche nella storia recente
quanto siano importanti i pareri dei nostri uffici, giustamente
loro fanno il loro lavoro, che deve essere di supporto e di aiuto
al nostro lavoro. Ho fatto presente questo parere dicendo che avrei
dato la possibilità di illustrarlo, ma visto che era talmente
evidente il parere, non lo avremmo messo in votazione se andava
bene e nessuno nella sede di Conferenza dei Capigruppo ha eccepito
niente e abbiamo fatto questa proposta. Immediatamente, quando ci è
stato richiesto di metterlo comunque in votazione, è stato detto
che non vi è nessuna difficoltà a metterlo in votazione: ho
semplicemente detto che fa strano che un'aula di un Consiglio voti
un emendamento con un parere di questo tipo che, ricordo, non è
stato richiesto, ma è stato dato
ex lege
.
La parola al collega Gerandin.
Gerandin (MOUV')
- In parte l'ha già detto il collega
Ferrero, prendo atto che sarà messo in votazione l'emendamento per
cui non tornerò sull'argomento. Presidente, volevo dirle che trovo
assolutamente illogico il suo paragone fatto in merito al discorso
di un parere di legittimità costituzionale come questo riferito a
un emendamento presentato in sede di approvazione di bilancio, che
è un parere legato alla copertura finanziaria, vale a dire alla
effettiva copertura dal punto di vista finanziario. Sono due cose
totalmente diverse e, onde evitare che si possa eventualmente fare
confusione, le chiedo solo di separare le due cose, perché un
parere costituzionale è una cosa, un parere di copertura
finanziaria sul bilancio è tutt'altra storia, perché lì siamo
legati alle coperture ai fini finanziari.
Presidente
- Non voglio alimentare nuovamente la
polemica, andiamo avanti sulla discussione della legge. Per
dichiarazione di voto, la parola al collega Sammaritani.
Sammaritani (LEGA VDA)
- Molto brevemente, sempre a
proposito di questo emendamento perché credo sia opportuno e
doveroso separare i due piani. Condivido l'opinione dei colleghi, i
quali rivendicano la sovranità di quest'organo perché è giusto, al
di là dei pareri tecnici, che questo nostro organo possa decidere
di mettere in votazione anche norme che possono rivelare una certa
criticità sotto il piano costituzionale. Devo dire però che da
giurista - lo dico tra virgolette, senza nessuna pretesa o
presunzione - invece l'emendamento è abbastanza sospetto nel suo
contenuto dal punto di vista costituzionale e capisco quindi il
parere dei colleghi degli uffici legali. Io stesso, quando l'ho
letto, ho fatto un po' fatica subito a mettere fuoco l'emendamento
stesso, nel senso che, se la formulazione è nel senso di dire che
sono ineleggibili coloro che hanno riportato condanne penali, salvo
che poi abbia fatto seguito poi una sentenza di assoluzione,
interpretato in un certo modo questo comma non avrebbe alcun senso,
perché è evidente, che quando sei assolto, non puoi essere in alcun
modo pregiudicato. Se invece è - come immagino e l'ho spiegato
dalla spiegazione del collega Vesan - che fino a quando non sei
assolto definitivamente, non sei eleggibile, evidentemente è chiaro
che contrasta con l'articolo 27, comma secondo della Costituzione,
dove si dice che un imputato è consapevole solo quando viene
definitivamente considerato colpevole, quindi questo striderebbe
sicuramente con il dettato costituzionale. Tutto sommato, quando si
può evitare di farsi impugnare una norma per incostituzionalità,
visto che succede già fin troppo spesso, forse sarebbe bene
farlo.
Presidente
- Grazie, collega Sammaritani, anche per la
precisa puntualizzazione. La parola alla collega Pulz.
Pulz (ADU VDA)
- Volevo soltanto aggiungere due
riflessioni più filosofiche e meno giuridiche. Come ho già avuto
modo di sottolineare in quest'aula, condivido senz'altro l'idea che
i rappresentanti della comunità dovrebbero distinguersi per essere
i migliori tra i cittadini e non certo i peggiori e sono anche
certa del fatto che personalmente non mi candiderei se qualcuno
avanzasse dubbi motivati certo sulla linearità del mio operato. Ho
già detto in un'altra occasione che mi comporterei come il filosofo
Francis Bacon che, dopo il carcere per accusa di peculato, si
ritirò a vita privata e a questa buona idea si devono i saggi
filosofici che lo hanno reso famoso. Questo discorso però lo
possono capire solo gli idealisti e, purtroppo, come già dicevo
questa mattina, non viviamo nel mondo ideale, ma in quello reale e,
se si devono regolamentare le candidature, non si può fare
riferimento a scelte di etica personale, che non sono esportabili,
perché ognuno deve poter fare responsabilmente le proprie scelte.
Come legge di riferimento, mi pare che il decreto legislativo n.
235 del 2012, la cosiddetta "legge Severino", sia sufficientemente
restrittivo e che superarlo, come mi pare chiedono i colleghi,
significhi dare una stretta giustizialista eccessiva alla politica,
che paga senz'altro, ma in un discorso dal sapore troppo populista,
scusatemi, per le mie posizioni e i miei gusti. La legge Severino,
infatti, prevede l'incandidabilità solo per determinate condanne
definitive. Con questo emendamento invece si diventerebbe
incandidabili per condanne anche non definitive, poniamo, cosa che
non è così irreale, per una piccola resistenza a pubblico ufficiale
o per una condanna per diffamazione. La legge Severino non a caso
per alcune condanne non definitive prevede la sospensione e non la
decadenza. Credo che siano i partiti, i movimenti e non la legge a
dover scegliere di non candidare nemmeno i condannati in primo
grado, perché appunto questa è una scelta soltanto politica. Io
credo che non sia questo il segnale forte che noi dobbiamo dare
adesso in questo contesto complesso alla popolazione, ma piuttosto
che intendiamo aprire in quest'aula una fase più trasparente e
coerente con l'importante ruolo che i cittadini ci hanno affidato,
quindi se votiamo, il mio voto è contrario.
Presidente
- Come da richiesta, apriamo la votazione
sull'emendamento n. 1 del Movimento Cinque Stelle. La votazione è
aperta. La votazione è chiusa.
Presenti: 31
Votanti: 5
Favorevoli: 4
Contrari: 1
Astenuti: 26 (Aggravi, Baccega, Bertin, Bertschy, Bianchi,
Borrello, Certan, Chatrian, Cognetta, Daudry, Distort, Ferrero,
Fosson, Gerandin, Luboz, Lucianaz, Manfrin, Marquis, Minelli,
Morelli, Nogara, Restano, Sammaritani, Spelgatti, Testolin,
Viérin)
Il Consiglio non approva.
Presidente
- Passiamo ora all'emendamento n. 1 dei
colleghi Bertin e Minelli e all'emendamento n. 3 della collega
Pulz, che sono coincidenti e inseriscono l'articolo 1 bis. Chi
intende illustrare? La parola al collega Bertin.
Bertin (RC-AC)
- Questo è un emendamento che riguarda una
parte estremamente marginale, se vogliamo, per certi aspetti
rispetto all'impianto generale della legge, ma comunque importante.
Ne avevamo accennato rapidamente in alcune riunioni del gruppo di
lavoro informale, che era stato istituito nel mese di novembre in
ragione anche del fatto che con questo emendamento, che porterebbe
l'elettorato passivo dai 21 anni attuali ai 18, si va nella
direzione di abbassare l'età della partecipazione al dibattito
pubblico e alle elezioni, che è una tendenza generale, che sarebbe
il caso di introdurre anche nella nostra Regione, tanto più che,
come dico, è un emendamento che non va a smontare l'impianto
generale di questo intervento, ma riguarda un aspetto importante,
ma anche piccolo.
Presidente
- Ha chiesto la parola la collega Pulz.
Pulz (ADU VDA)
- Mi permetto di dire che questo
emendamento non è affatto marginale ed è volto a garantire
l'abbassamento dell'età minima per avere la possibilità di
candidarsi, appunto da 21 a 18 anni, in modo da aumentare il
coinvolgimento dei giovani in un periodo come questo di
allontanamento dalle istituzioni e dalla politica e in un momento
di crisi della rappresentanza, anche per limitare, se possibile,
quella gerontocrazia che ingessa la politica valdostana. A chi
obietta che i diciottenni non hanno sufficiente esperienza per fare
politica attiva facciamo notare, senza offendere nessuno, che
nemmeno coloro che di esperienza politica ne hanno da vendere
brillano, laddove servirebbe invece una vera e propria boccata
d'ossigeno gigantesca a tutta la comunità valdostana.
Presidente
- Non ci sono altre richieste. Possiamo
mettere in votazione l'emendamento n. 1 dei Consiglieri Bertin e
Minelli e l'emendamento n. 3 della Consigliera Pulz. La votazione è
aperta. La votazione è chiusa.
Presenti: 34
Votanti: 6
Favorevoli: 6
Astenuti: 28 (Aggravi, Baccega, Bertschy, Bianchi, Borrello,
Certan, Chatrian, Cognetta, Daudry, Distort, Farcoz, Ferrero,
Fosson, Gerandin, Luboz, Lucianaz, Manfrin, Marquis, Morelli,
Nogara, Restano, Rini, Rollandin, Russo, Sammaritani, Spelgatti,
Testolin, Viérin)
Il Consiglio non approva.
Presidente
- Passiamo ora all'esame dell'emendamento n. 1
del MOUV', che introduce l'articolo 1 bis. Per l'illustrazione, la
parola al collega Gerandin.
Gerandin (MOUV')
- Non sono intervenuto prima per quello
che riguarda che è stato l'itinere di questi emendamenti: non l'ho
fatto perché ci sono due emendamenti, avevo tempo comunque di
esternare quello che è successo in commissione perché ci tengo che
quanto meno chi ci ascolta si faccia un'idea. Pur non facendo parte
della I Commissione, ho partecipato alla riunione della
commissione, alla presenza della Presidente Morelli, ma anche di
tanti altri Consiglieri, e ho già detto in quella sede, considerato
che non mi piace tendere agguati in aula, che avrei presentato due
emendamenti: uno, che è questo che illustro, riferito al limite dei
mandati, e l'altro che in parte potesse almeno porre il problema
della governabilità. I termini sono molto semplici, dopo mesi di
discussione, questo testo di legge ha veramente partorito il
topolino, però questa è una mia opinione del tutto personale, io
penso che in tutto questo testo ci sia un'unica novità di sostanza:
quella del passaggio dalle tre preferenze alla preferenza
unica.
Perché presento questo emendamento? Perché è nostra opinione che
ci sia un grosso squilibrio con la preferenza unica a favore dei
Consiglieri uscenti, è palese perché, diminuendo il numero con cui
si verrà eletti, chi ha avuto la fortuna o la sfortuna comunque di
fare una legislatura in Consiglio o anche più di una avrà
sicuramente la possibilità di avere un percorso molto più
facilitato. L'abbiamo chiesta perché comunque mi pare che
all'interno di tutti i partiti o movimenti ci sia una regola
simile, se non più restrittiva, nel senso che mi pare che nessuno
abbia un limite illimitato di mandati, tutti ce l'hanno nello
statuto del proprio movimento, del proprio partito e mi pareva una
cosa saggia o quanto meno utile dire: "lo scriviamo in legge" in
modo che non ci sia la possibilità, come succede tante volte, che
qualche cambio di casacca tornasse a portare la verginità perché
questo è quello che è successo negli anni dove questi limiti
imposti dai vari movimenti venivano bypassati dal cambiare casacca,
dal formare un nuovo partito e tutti vergini come prima.
Altro motivo è che tanti chiedono che ci sia una possibilità di
rinnovamento all'interno di questo Consiglio per cui il limite dei
tre mandati ci pareva una saggia decisione che avrebbe, immaginavo,
trovato il consenso unanime dell'aula. Dicevo prima: tanti ce
l'hanno già e anche più restrittivi, salvo poi il verificarsi di
casi legati alla singola persona, dove misteriosamente questi
limiti vengono prorogati o comunque non tenuti in considerazione.
Onde evitare questo
tourbillon
e mettendo regole che fossero
di carattere generale, ci pareva una cosa molto interessante.
Qualcuno ha provato a dire: "può darsi che non sia costituzionale
questo emendamento", io ricordo che è stato approvato anche dal
Veneto e la legge non è stata impugnata per cui non mi pare che ci
siano dei rischi di incostituzionalità. Ho voluto comunque
discuterlo perché a noi pareva una decisione assolutamente saggia,
che va nella direzione di creare un minimo di regole certe,
togliendo via le regole di ogni singolo partito e soprattutto per
vedere se veramente una volta tanto in quest'aula non ci si
contraddice rispetto alle dichiarazioni, alle regole interne
dettate e soprattutto dalle esternazioni che vengono fatte. Di
fronte alla stampa siamo per il rinnovamento, siamo per mettere il
limite e poi, quando è il momento di votare, magari ci si maschera
dietro: "questo è il testo uscito dalla commissione, come
maggioranza non possiamo votarlo". Se questo è il vostro
atteggiamento, io penso che la gente sia poi libera di giudicare se
veramente c'è coerenza negli atteggiamenti oltre che nelle
dichiarazioni.
Presidente
- La parola al collega Vesan.
Vesan (M5S)
- Come Movimento Cinque Stelle, pur avendo
presentato un emendamento più restrittivo sul quale però la pesante
mannaia della nostra personale Corte costituzionale si è già
posata, noi volevamo comunque ribadire il nostro assoluto sostegno
nei confronti di questa proposta, riteniamo che qualunque
formulazione che preveda un minimo di ricambio nella politica e la
non fossilizzazione dei Consiglieri regionali sia una cosa
positiva, a maggior ragione colgo l'occasione per sollecitare
proprio su questo punto i nostri quattro colleghi dell'Union
Valdôtaine perché questa formula, proposta dal collega Gerandin,
altro non è che una formula già presente nel loro Statuto e, non
solo presente nel loro Statuto, ma anche per quello che la mia
lunga memoria mi consente di ricordare, rigorosamente rispettata.
Sulla scorta di questo, che è uno dei capisaldi del movimento
dell'Union Valdôtaine, quindi siamo sorpresi di fronte
all'indisponibilità all'applicazione di una norma, che non solo
porterebbe quello che è ritenuto un punto fondamentale del loro
movimento all'interno di quest'aula, ma impedirebbe anche la triste
migrazione dei Consiglieri unionisti che hanno fatto tre mandati
verso altre forze politiche, cui purtroppo abbiamo dovuto
assistere. Il fatto di giocare tutti ad armi pari permette a questo
punto un vero ricambio dei rappresentanti all'interno dell'aula.
Non solo quindi dichiaro il nostro sostegno alla proposta di
Gerandin che, anche se meno restrittiva rispetto alla nostra,
sarebbe comunque migliorativa rispetto all'impianto generale. Mi
trovo nella condizione di esortare i colleghi Rollandin, Farcoz,
Bianchi e Testolin, che in fondo rispondono a una loro base
elettorale che applica questo regolamento in modo assolutamente
importante e inderogabile, non conosco la posizione del collega
Baccega, essendo candidato dell'Union Valdôtaine con un'altra forza
e quindi non oso includerlo in questa mia sollecitazione, però
confido di avere su questo emendamento almeno il consenso da parte
della vostra forza politica.
Presidente
- La parola al collega Lucianaz.
Lucianaz (LEGA VDA)
- Anche la Lega Valle d'Aosta
sosterrà questo emendamento, nel senso che è un messaggio comunque
forte all'elettorato principalmente e al fatto di limitare le
carriere politiche a un periodo più che considerevole di tre
mandati per poter fare del meglio per la comunità valdostana,
questo in commissione non è mai stato dibattuto, però direi che non
è contrario ai nostri principi della preferenza unica e della
segretezza del voto, quindi non vedo nulla in contrario. Il voto
per questo emendamento quindi è favorevole.
Presidente
- Mi chiedono una sospensione breve per una
riunione di maggioranza. La sospensione è accordata.
La seduta è sospesa dalle ore 17:56 alle ore 18:17.
Rini (Presidente)
- Possiamo riprendere i lavori. Ricordo
che stiamo analizzando l'emendamento n. 1 presentato dal MOUV'.
Qualcuno intende prendere la parola? Ha chiesto la parola il
collega Manfrin.
Manfrin (LEGA VDA)
- Visto che era già stato fatto in
passato, faccio un po' da memoria storica... ci era stato chiesto
più volte per quale motivo si facessero delle riunioni di
maggioranza durante il Consiglio, in alcuni casi giustificate e in
altri no, volevo chiedere se eventualmente la maggioranza ha
riflettuto, ha chiesto questa interruzione per un motivo specifico
e ci piacerebbe sapere qual è l'esito di questa riunione.
Presidente
- Ci sono richieste di intervento? Ha chiesto
la parola il collega Daudry.
Daudry (UVP) -
Semplicemente per esplicitare questa
richiesta del collega Manfrin, credo che stiamo dibattendo un atto
normativo importante oggi, una legge, per di più la legge
elettorale: quella che abbiamo avuto modo da più parti questa
mattina dire che ci deve vedere tutti insieme a lavorare, a cercare
delle mediazioni. Abbiamo assistito al dibattito sugli emendamenti,
abbiamo ascoltato attentamente tutte le posizioni, anche sui
singoli emendamenti, quelli che non sono stati accolti, ci siamo
resi conto in particolare che su questo emendamento del gruppo
MOUV' vi poteva essere una convergenza diversa del Consiglio
rispetto agli altri oggetti che abbiamo trattato fino adesso. In
maniera molto aperta, pacata, tranquilla e trasparente pertanto
abbiamo deciso di fare una sospensione di maggioranza per
confrontarci su quest'oggetto, semplicemente questo e adesso sarà
oggetto del dibattito, visto che continua il dibattito in aula sui
singoli emendamenti.
Presidente
- Ci sono altre richieste di intervento? Ha
chiesto la parola il collega Gerandin.
Gerandin (MOUV')
- Semplicemente per ribadire, dopo
l'illustrazione, che questo emendamento aveva un unico scopo:
quello di provare a mettere alcune regole che non fossero oggetto
di libera interpretazione da parte di partiti, di movimenti. Non è
un emendamento che vada a stravolgere la vita politica dei singoli
movimenti perché io prima non ho parlato di movimenti e partiti, ma
per la stragrande maggioranza il limite dei tre mandati c'è già,
qualcuno addirittura due, pertanto non vuol penalizzare nessuno.
L'ho detto molto chiaramente: l'obiettivo è solo quello di
introdurre una regola, che non fosse una regola a libera
interpretazione del singolo partito, del singolo movimento,
modificabile
ad personam
, all'occorrenza. L'abbiamo già
visto in tanti partiti e movimenti che, quando era l'ora di far
scattare la tagliola, improvvisamente si allungava il brodo. Allora
invito chi ce l'ha nello statuto, e mi rivolgo all'Union
Valdôtaine, che ne ha fatto con estrema onestà e correttezza negli
anni una bandiera perché l'ha sempre rispettato, quando non era
scritto, ma l'ha rispettato, davvero mi viene difficile capire come
non possa accettare una regola del genere! Non sarei intervenuto se
avevate comunque deciso come maggioranza di appoggiarlo perché non
mi interessa fare politica e dare delle patenti, mi interessa
introdurre una regola che non sia a libera interpretazione, una
regola che si modifica
ad personam
e soprattutto che
favorisca, l'ho detto prima, il cambio di casacca. Immagino che
tutti abbiamo i nostri direttivi, abbiamo i nostri consigli,
abbiamo i nostri
comités
, sarà interessante capire come si
spiega che una regola che è all'interno di un movimento non viene
approvata in aula. Sarà davvero interessante perché significa che
forse non si è così convinti che la regola sia quella da rispettare
e soprattutto che si voglia di volta in volta modificare le regole
della partita. Penso che la Valle d'Aosta abbia bisogno in questo
momento di avere regole certe, vale per tutti, per cui io non posso
che ribadire per l'ennesima volta: votate secondo le regole che
avete, non secondo la vostra idea personale. In quest'aula tante
volte si è detto: "devo confrontarmi con la base", la richiesta è
di dire: "applichiamo quello che la base ha consolidato negli
statuti, nei regolamenti", questo è il messaggio che voglio dare e
torno a dire che non voglio dare patenti a nessuno, però una volta
tanto che quest'aula dimostri la coerenza con le regole che partiti
e movimenti hanno.
Presidente
- Ha chiesto la parola l'Assessore Viérin.
Viérin (UVP)
- Solo per entrare nel merito dell'argomento
e per annunciare che voteremo in modo favorevole a questo
emendamento. La sospensione andava anche nell'ottica di
condividere, al di là di una serie di emendamenti, visto che ci
sono certe tematiche che accomunano maggiormente rispetto a
sensibilità diverse nelle forze politiche. Altri colleghi lo
diranno, accogliamo favorevolmente questa idea di codificare in
legge, anche perché in passato ne avevamo spesso dibattuto, ma la
questione della costituzionalità era messa in dubbio. Sicuramente
la questione della Regione Veneto, che ha inserito in una legge che
non è stata impugnata oggi rafforza una competenza della nostra
Regione, di questo Consiglio, nell'inserire un qualcosa che è
nell'indole di tante forze politiche nel limitare i mandati e nel
limitare la permanenza all'interno di quest'aula. Lo diciamo
riferito a noi stessi e perché pensiamo - e avremo nel prosieguo
della discussione di dirlo - che il ricambio sia qualcosa di molto
importante e che oggi più che mai questo Consiglio abbia la
necessità di dare dei messaggi di rinnovamento. Noi quindi saremo i
primi a farlo, ma crediamo che scriverlo in legge sia un passo in
avanti, sia un passo ulteriore, quindi accogliamo favorevolmente
questa indicazione, che ha la novità di poter essere inserita
rispetto ad altre questioni che sono state dibattute in questa
giornata e che quindi vedranno il nostro accoglimento in modo
favorevole.
Presidente
- La parola alla collega Morelli.
Morelli (ALPE)
- Mi pare evidente che nel merito siamo
d'accordo sul contenuto di questo emendamento, anzi il nostro
Statuto è anche più restrittivo, nel senso che per noi sono tre
mandati e basta, non si fa una sospensione e poi si può riprendere.
Se mi permettete però vorrei sollevare soltanto una questione di
forma: un emendamento di questo tipo - lo dico con garbo e in modo
costruttivo al collega Gerandin - presentato in commissione nei
tempi dovuti sarebbe stato sicuramente integrato al testo e quindi
credo che non ci sia niente di più da aggiungere, da parte nostra
sarà un voto a favore.
Presidente
- La parola al collega Bianchi.
Bianchi (UV)
- Più volte da più parti, dal collega Vesan
e dal collega Gerandin è stato tirato in ballo il gruppo dell'Union
Valdôtaine. Ringrazio intanto i colleghi che sono intervenuti,
evidenziando che nel movimento dell'Union Valdôtaine questa è una
regola che abbiamo da diverso tempo ed è sempre stata rispettata.
Non avevamo quindi nessun problema a votare l'emendamento perché è
già una regola che abbiamo, il principio era un altro. In ogni caso
voteremo convintamente, ma è una regola che abbiamo già e la
votiamo e mi fa estremamente piacere che movimenti come i Cinque
Stelle comunque abbiano preso come regola una regola che
all'interno del nostro movimento c'è da tempo. L'esempio che il
collega Gerandin ha fatto sui cambi di casacca mi sembra che
arrivi... è una regola che c'è, teniamola lì, la mettiamo in legge,
ma le possibilità ci sono lo stesso, quindi diciamo: va bene così,
l'esempio che ha fatto il collega, secondo me, poteva essere un
ottimo esempio, ma molto probabilmente non l'avrebbe dovuto fare
lei!
Presidente
- La parola al collega Mossa.
Mossa (M5S)
- Solo per una precisazione: le regole del
Movimento Cinque Stelle prevedono due mandati e poi si va a casa,
quello che dicono i
media
non è affare nostro, noi abbiamo
delle regole ben stabili, dopodiché meglio che niente, voteremo
questo emendamento del collega Gerandin.
Presidente
- Ha chiesto la parola il collega Restano.
Restano (GM)
- Intervengo anch'io a nome del Gruppo
Misto, Rini, Fosson e Restano, siamo assolutamente d'accordo con
questa proposta, pur non condividendo il metodo che è stato
utilizzato per addivenire alla votazione della proposta stessa, si
poteva fare il tutto nelle dovute sedi prima. Nel merito
condividiamo appieno, quindi voteremo favorevolmente.
Presidente
- La parola al collega Marquis.
Marquis (SA)
- Come espresso poc'anzi, non abbiamo
condiviso la modalità di approccio alla discussione di una tematica
così importante, tuttavia nel merito condividiamo la proposta ed
esprimeremo voto favorevole.
Presidente
- Possiamo porre in votazione l'emendamento n.
1 del MOUV'. Con questa votazione ricordo che decade anche
l'emendamento n. 2 del Movimento Cinque Stelle perché è
alternativo. La votazione è aperta. La votazione è chiusa.
Presenti: 34
Votanti: 34
Favorevoli: 34
Il Consiglio approva all'unanimità.
Presidente
- Il Consiglio ha appena votato una norma che
disciplina il merito, quindi decade l'emendamento n. 2 del
Movimento Cinque Stelle. Collega Vesan per...?
(intervento del Consigliere Vesan, fuori microfono)
... abbia pazienza, applichiamo il Regolamento, l'aula
all'unanimità ha appena votato e ha appena disciplinato il limite
dei mandati, avendo appena disciplinato il limite dei mandati, non
si può ovviamente porre in discussione, in votazione un emendamento
che va a disciplinare in maniera diversa, tant'è che la
dichiarazione di voto del suo collega è andata proprio in questa
direzione, noi volevamo qualcosa di più restrittivo, ma, visto che
c'è questo, abbiamo votato questo. Non si torna quindi sulla
votazione.
(nuovo intervento del Consigliere Vesan, fuori
microfono)
... abbiamo appena approvato... si è appena espressa l'aula da
un punto di vista tecnico e non politico, collega Vesan. Andiamo
avanti. Articolo 2. Abbiamo l'emendamento n. 2 dei Consiglieri
Bertin e Minelli, che è uguale all'emendamento n. 4 della collega
Pulz. Chi intende illustrarlo? Lo diamo per illustrato? Possiamo
porlo in votazione? Apriamo la votazione sull'emendamento n. 2 dei
Consiglieri Bertin e Minelli e sull'emendamento n. 4 della
Consigliera Pulz. La votazione è aperta. La votazione è chiusa.
Presenti: 34
Votanti: 7
Favorevoli: 7
Astenuti: 27 (Aggravi, Baccega, Bertschy, Bianchi, Borrello,
Certan, Chatrian, Cognetta, Daudry, Distort, Farcoz, Ferrero,
Fosson, Gerandin, Luboz, Lucianaz, Manfrin, Marquis, Morelli,
Nogara, Restano, Rini, Rollandin, Sammaritani, Spelgatti, Testolin,
Viérin)
Il Consiglio non approva.
Presidente
- Mettiamo ora in votazione l'articolo 2. La
votazione è aperta. La votazione è chiusa.
Presenti: 34
Votanti: 34
Favorevoli: 34
Il Consiglio approva all'unanimità.
Posso dare lo stesso risultato per l'articolo 3? Stesso
risultato. Articolo 4. Stesso risultato.
Dopo l'articolo 4 abbiamo l'emendamento n. 3 dei colleghi Bertin
e Minelli, che è uguale all'emendamento n. 5 della collega Pulz, si
inserisce l'articolo 4 bis. Chi intende illustrare? La parola alla
collega Minelli.
Minelli (RC-AC)
- In realtà, sia questo che quello
successivo sono semplicemente un adattamento riguardo a quelli
precedenti, che erano sulla preferenza e sulla rappresentanza di
genere, quindi credo che sia superfluo fare l'illustrazione perché
si tratta semplicemente di parti tecniche, che sono legate a quelli
precedenti, almeno per quello che riguarda quelli che presento a
nome mio.
Presidente
- Possiamo mettere quindi in votazione
l'emendamento n. 3 dei colleghi Bertin e Minelli e l'emendamento n.
5 della collega Pulz. La votazione è aperta. La votazione è
chiusa.
Presenti: 34
Votanti: 7
Favorevoli: 7
Astenuti: 27 (Aggravi, Baccega, Bertschy, Bianchi, Borrello,
Certan, Chatrian, Cognetta, Daudry, Distort, Farcoz, Ferrero,
Fosson, Gerandin, Luboz, Lucianaz, Manfrin, Marquis, Morelli,
Nogara, Restano, Rini, Rollandin, Sammaritani, Spelgatti, Testolin,
Viérin)
Il Consiglio non approva.
Presidente
- Mettiamo ora in votazione l'articolo 5. La
votazione è aperta. La votazione è chiusa.
Presenti: 34
Votanti: 34
Favorevoli: 34
Il Consiglio approva all'unanimità.
Presidente
- Passiamo ora all'esame dell'articolo 6,
innanzitutto con l'emendamento n. 3 della Consigliera Minelli e
l'emendamento n. 6 della Consigliera Pulz, sono la stessa cosa,
sempre una questione tecnica. Apriamo la votazione su entrambi gli
emendamenti. La votazione è aperta. La votazione è chiusa.
Presenti: 33
Votanti: 8
Favorevoli: 3
Contrari: 5
Astenuti: 25 (Aggravi, Baccega, Bertschy, Bianchi, Borrello,
Certan, Chatrian, Cognetta, Daudry, Distort, Farcoz, Ferrero,
Fosson, Luboz, Lucianaz, Manfrin, Marquis, Morelli, Nogara,
Restano, Rini, Sammaritani, Spelgatti, Testolin, Viérin)
Il Consiglio non approva.
Presidente -
Pongo in votazione l'articolo 6. La
votazione è aperta. La votazione è chiusa.
Presenti: 34
Votanti: 34
Favorevoli: 34
Il Consiglio approva all'unanimità.
Presidente
- All'articolo 7 vi è l'emendamento n. 7 della
collega Pulz e poi l'emendamento n. 4 della collega Minelli, però
sono diversi. Possiamo metterli in votazione insieme? La parola
alla collega Minelli.
Minelli (RC-AC)
- Il mio emendamento era quello che
riguardava la doppia di genere, quindi è collegato ancora
all'altro, non ho letto con precisione quello della collega Pulz,
non so se è diverso, per quanto mi riguarda, la situazione è
esattamente quella degli articoli precedenti.
Presidente
- Dobbiamo procedere a due votazioni separate.
Emendamento n. 7 della collega Pulz. È aperta la votazione. È
chiusa la votazione.
Presenti: 34
Votanti: 1
Favorevoli: 1
Astenuti: 33 (Aggravi, Baccega, Bertin, Bertschy, Bianchi,
Borrello, Certan, Chatrian, Cognetta, Daudry, Distort, Farcoz,
Ferrero, Fosson, Gerandin, Luboz, Lucianaz, Manfrin, Marquis,
Minelli, Morelli, Mossa, Nasso, Nogara, Restano, Rini, Rollandin,
Russo, Sammaritani, Spelgatti, Testolin, Vesan, Viérin)
Il Consiglio non approva.
Presidente
- Metto in votazione l'emendamento n. 4 della
collega Minelli. La votazione è aperta. La votazione è chiusa.
Presenti: 34
Votanti: 3
Favorevoli: 3
Astenuti: 31 (Aggravi, Baccega, Bertschy, Bianchi, Borrello,
Certan, Chatrian, Cognetta, Daudry, Distort, Farcoz, Ferrero,
Fosson, Gerandin, Luboz, Lucianaz, Manfrin, Marquis, Morelli,
Mossa, Nasso, Nogara, Restano, Rini, Rollandin, Russo, Sammaritani,
Spelgatti, Testolin, Vesan, Viérin)
Il Consiglio non approva.
Presidente
- Pongo in votazione l'articolo 7. La
votazione è aperta. La votazione è chiusa.
Presenti: 34
Votanti: 34
Favorevoli: 34
Il Consiglio approva all'unanimità.
Presidente
- All'articolo 8 vi è prima l'emendamento n. 5
della collega Minelli, che mettiamo in votazione. La votazione è
aperta. La votazione è chiusa.
Presenti: 34
Votanti: 3
Favorevoli: 3
Astenuti: 31 (Aggravi, Baccega, Bertschy, Bianchi, Borrello,
Certan, Chatrian, Cognetta, Daudry, Distort, Farcoz, Ferrero,
Fosson, Gerandin, Luboz, Lucianaz, Manfrin, Marquis, Morelli,
Mossa, Nasso, Nogara, Restano, Rini, Rollandin, Russo, Sammaritani,
Spelgatti, Testolin, Vesan, Viérin)
Il Consiglio non approva.
Presidente
- Emendamento n. 8 della collega Pulz. Collega
vuole illustrarlo? Lo metto in votazione? È sempre una questione
tecnica. La votazione è aperta. La votazione è chiusa.
Presenti: 33
Votanti: 2
Favorevoli: 2
Astenuti: 31 (Aggravi, Baccega, Bertschy, Bianchi, Borrello,
Certan, Chatrian, Cognetta, Daudry, Distort, Farcoz, Ferrero,
Fosson, Gerandin, Luboz, Lucianaz, Manfrin, Marquis, Morelli,
Mossa, Nasso, Nogara, Restano, Rini, Rollandin, Russo, Sammaritani,
Spelgatti, Testolin, Vesan, Viérin)
Il Consiglio non approva.
Presidente
- Pongo in votazione l'articolo 8. La
votazione è aperta. La votazione è chiusa.
Presenti: 34
Votanti: 34
Favorevoli: 34
Il Consiglio approva all'unanimità.
Presidente
- All'articolo 9 abbiamo l'emendamento n. 6
della collega Minelli, che è uguale all'emendamento n. 9 della
collega Pulz. La votazione è aperta su entrambi gli emendamenti. La
votazione è chiusa.
Presenti: 34
Votanti: 3
Favorevoli: 3
Astenuti: 31 (Aggravi, Baccega, Bertschy, Bianchi, Borrello,
Certan, Chatrian, Cognetta, Daudry, Distort, Farcoz, Ferrero,
Fosson, Gerandin, Luboz, Lucianaz, Manfrin, Marquis, Morelli,
Mossa, Nasso, Nogara, Restano, Rini, Rollandin, Russo, Sammaritani,
Spelgatti, Testolin, Vesan, Viérin)
Il Consiglio non approva.
Presidente
- Pongo in votazione l'articolo 9. La
votazione è aperta. La votazione è chiusa.
Presenti: 34
Votanti: 34
Favorevoli: 34
Il Consiglio approva all'unanimità.
Presidente
- All'articolo 10 troviamo innanzitutto
l'emendamento n. 7 della collega Minelli, che è uguale
all'emendamento n. 10 della collega Pulz. Metto in votazione
entrambi gli emendamenti. La votazione è aperta. La votazione è
chiusa.
Presenti: 34
Votanti: 3
Favorevoli: 3
Astenuti: 31 (Aggravi, Baccega, Bertschy, Bianchi, Borrello,
Certan, Chatrian, Cognetta, Daudry, Distort, Farcoz, Ferrero,
Fosson, Gerandin, Luboz, Lucianaz, Manfrin, Marquis, Morelli,
Mossa, Nasso, Nogara, Restano, Rini, Rollandin, Russo, Sammaritani,
Spelgatti, Testolin, Vesan, Viérin)
Il Consiglio non approva.
Presidente
- Pongo in votazione l'articolo 10, con cui si
votano anche la tabella B e la tabella B bis. La votazione è
aperta. La votazione è chiusa.
Presenti: 34
Votanti: 34
Favorevoli: 34
Il Consiglio approva all'unanimità.
Siamo ora all'esame dell'emendamento n. 2 del MOUV' che
introduce il capo I bis. La parola al collega Gerandin.
Gerandin (MOUV')
- A volte si dice che non bisogna
sfidare più volte la sorte o la fortuna, per cui mi faccio poche
illusioni su questo emendamento. Detto questo, mi pare corretto
illustrarlo proprio perché chi mi ha preceduto ha detto che questa
riforma presentata, questo testo di legge concordato in commissione
aveva un obiettivo definito prima minimo, è chiaro che questo testo
di legge, così come presentato e così come probabilmente verrà
approvato, non scioglie nulla in merito governabilità. Io penso che
sia corretto dire ai cittadini che, qualora non ci fossero le
condizioni politiche, i numeri per cambiare questo testo di legge
così com'era uno degli obiettivi prefissati all'interno della I
Commissione, con ogni probabilità le prossime elezioni saranno
delle elezioni in cui la governabilità e lo scenario politico sarà
pari, pari a questo, nel senso che se nessuna coalizione o lista
otterrà il 42% e avrà il premio di maggioranza, probabilmente
avremo di nuovo... anzi certamente avremo di nuovo trattative,
avremo di nuovo delle maggioranze ballerine, magari a 18, forse 19,
non si sa bene come.
Io mi sono posto un problema dicendo che è vero, che questa
proposta è una proposta minimale, ma perché non provare a inserire
all'interno del testo di legge almeno un qualcosa che possa in
previsione provare a garantire una governabilità. Faccio qualche
premessa. Qualcuno mi dirà che con ogni probabilità sarà impugnato
dalla Corte costituzionale perché c'è già stato un pronunciamento
sul discorso del ballottaggio, dove la Corte costituzionale
comunque prevedeva che ci fosse una soglia minima di consensi per
andare al ballottaggio. Nel dubbio non si è voluta riscrivere una
norma che introdusse una soglia, anche perché sarà difficile capire
qual è il vero orientamento della Corte costituzionale. L'idea che
ho espresso - e ringrazio gli uffici che ci hanno lavorato davvero
tanto, ringrazio il Dipartimento Enti locali e l'ufficio del
Consiglio - è la reintroduzione della legge precedente: quella del
1993, che già di per sé era una legge che introduceva il discorso
del ballottaggio, con qualche correzione. Quella legge diceva che,
qualora non si raggiungesse più del 50% o non ci fossero 18 eletti
al primo turno, si andava al ballottaggio, questa è stata adeguata
alle norme attuali, alle regole attuali relative al discorso del
raggiungimento o meno del 42%. Semplifico il quadro, la volontà è
questa: se ci sarà una forza politica o una coalizione che
raggiungerà il 42%, si applicherà la legge e ci sarà il premio di
maggioranza a 21, qualora non sussisterà questo, le due coalizioni
o forze politiche che avranno il maggior consenso si confronteranno
in un ballottaggio e chi vincerà comunque avrà il premio di
maggioranza a 21. Torno a dire che non ho nessuna certezza che
questa legge non venga impugnata.
Detto questo, non ho neanche alcuna preoccupazione perché, se
questa legge venisse impugnata, l'unico rischio che ci troveremmo
di fronte è quello di dire che la Corte costituzionale non ha
ritenuto abbastanza tutelante e non prevista in legge una soglia
minima con cui andare al ballottaggio, però il rischio che si
potrebbe correre è l'impugnativa dell'articolo e non della legge,
per cui non si corre alcun tipo di pericolo. In questo momento di
debolezza politica generale, per cui non si sa effettivamente i
numeri per eventualmente continuare ad andare avanti o
eventualmente cessare questo tipo di legislatura, a noi pareva
opportuno proporre questo tipo di soluzione, che può essere una
soluzione temporanea perché, se ci saranno i numeri, nessuno
negherà a quest'aula di fare una correzione che sia una correzione
largamente condivisa e una correzione che vada nel senso che la
maggioranza delle forze politiche ritenga essere un percorso
corretto. Era per dare la possibilità di non avere uno scenario
molto simile alla legislatura passata e a quella attuale.
Presidente
- La parola al collega Aggravi.
Aggravi (LEGA VDA)
- Visto che anch'io amo le sfide
ardue, prendo la parola a sostegno di questo emendamento che, come
gruppo Lega, sosterremo. In quest'aula, e non solo, si è parlato
tanto di governabilità e di stabilità, io credo che questo
emendamento possa consentire di trovare una via verso la
governabilità e la stabilità. Ovviamente poi bisognerà comprendere
quelli che potranno essere i pronunciamenti di una Corte, ma
comunque può essere il primo passo verso una soluzione che
quest'aula si può sicuramente dare. È ovvio che fare un filotto
oggi sarebbe molto positivo, ma credo che se l'intenzione anche di
quanto fatto, del lavoro fatto dalla commissione sia porre le basi
per una legge o comunque un testo di legge che avrebbe poi portato
elementi seri e solidi di governabilità, bene, questo emendamento,
cari colleghi, può essere l'occasione per porre nuovamente un
elemento di forte stabilità a un futuro prossimo governo.
Presidente
- La parola al collega Bertin.
Bertin (RC-AC)
- Due aspetti: uno, se vogliamo di metodo,
nel senso che la commissione aveva deciso in modo esplicito di
dividere la questione della legge elettorale in due
step
: il
primo, che affrontava la questione delle preferenze, lo spoglio
centralizzato, più in generale le modalità di voto e un secondo
step
nel quale si sarebbe affrontata, spero si faccia a
breve, la questione riguardante la governabilità. È vero quello che
ha detto il Consigliere Gerandin, nel senso che questo intervento
oggi non va ad affrontare quella questione ma è proprio alla base
del ragionamento, che abbiamo fatto prima con la Commissione
presieduta da Luboz e in seguito con la Commissione presieduta da
Morelli. Poi personalmente, tra l'altro, ho da diverso tempo una
proposta di legge che andrebbe ad affrontare la questione,
attenendomi a questo "accordo" che avevamo preso, non l'ho
depositata per non ampliare una discussione che già pareva
piuttosto difficile da portare a termine, come abbiamo visto. Nel
merito poi della proposta sull'aspetto dell'incostituzionalità, se
fino a qualche tempo fa la Corte costituzionale non interveniva,
fino a sette-otto anni fa non era mai intervenuta sulla questione
elettorale, è intervenuta ben tre volte negli ultimi anni e, tra
l'altro, l'ultima volta con la sentenza sul cosiddetto "Italicum",
ha disegnato e individuato anche le condizioni per poter prevedere
un ballottaggio e questo è palesemente diverso da quanto era
previsto nella nostra vecchia legge, che era a rischio di
incostituzionalità sopravvenuta, ma un rischio piuttosto remoto e
sarebbe a rischio di incostituzionalità questo emendamento che
introduce
ex novo
quell'elemento. Personalmente credo che
sarebbe meglio affrontare la questione della governabilità con
strumenti diversi, sarebbe l'elezione diretta della Giunta, ma con
strumenti più solidi che possano garantire in modo maggiore una
vera stabilità. Nel merito mi trovo distante da questa proposta e,
in ragione anche di quanto detto in precedenza, mi asterrò.
Presidente
- La parola alla collega Pulz.
Pulz (ADU VDA)
- Volevo precisare che voterò contro e mi
trovo molto d'accordo con quanto ha detto il collega Bertin. Voterò
contro per una questione sia di metodo, sia di merito. Per quanto
riguarda il metodo, è vero che era stato annunciato nella I
Commissione che ci sarebbe stato questo emendamento sul
ballottaggio, ma il ballottaggio è una rivoluzione, non è un
dettaglio marginale, quindi avremmo dovuto avere il tempo di
confrontarci prima su un cambiamento così forte e soprattutto in
questo clima da Consiglio delegittimato a me sembra un po' incauto
fare una proposta così potente.
Entrando nel merito della questione, il problema sarebbe che
arriverebbe a 21 seggi una forza che alla fine ha preso qualche
voto in più, credo che si debba contare in questo caso, come diceva
il collega Bertin, un po' sull'amnesia dei valdostani perché la
Corte costituzionale ha dichiarato incostituzionale il ballottaggio
dell'Italicum, per evitare proprio questa questione della sovra
rappresentanza di un gruppo. Se è questa la soluzione per la
governabilità, sento che sarò contraria a tutte le proposte di
questo genere. Mi scuso con i colleghi, però mi piace essere molto
trasparente. In definitiva, trovo questa proposta troppo
ambigua.
Presidente -
Ci sono altre richieste? Possiamo mettere in
votazione l'emendamento n. 2 del MOUV'. La votazione è aperta. La
votazione è chiusa.
Presenti: 34
Votanti: 15
Favorevoli: 14
Contrari: 1
Astenuti: 19 (Baccega, Bertin, Bertschy, Bianchi, Borrello,
Certan, Chatrian, Daudry, Farcoz, Fosson, Marquis, Minelli,
Morelli, Nogara, Restano, Rini, Rollandin, Testolin, Viérin)
Il Consiglio non approva.
Presidente
- Passiamo ora alla votazione dell'articolo
11. La votazione è aperta. La votazione è chiusa.
Presenti: 34
Votanti: 34
Favorevoli: 34
Il Consiglio approva all'unanimità.
Presidente
- All'articolo 12 vi è l'emendamento n. 11
della collega Pulz. Lo vuole illustrare? Prego, collega Pulz, ha la
parola.
Pulz (ADU VDA)
- A noi sembrava questo l'unico vero scopo
di una nuova legge elettorale, quello dello spoglio centralizzato,
da mettere assolutamente in sicurezza con la massima urgenza.
L'abbiamo utilizzato come sperimentazione per le elezioni del 20
maggio 2018, appunto per il rinnovo del Consiglio regionale e
adesso deve diventare assolutamente una modalità di scrutinio
permanente, soprattutto se ci saranno elezioni anticipate, che
sembrano verosimili. In seguito all'elezione del maggio, tutte le
forze qui presenti avevano ampiamente convenuto sul fatto che,
seppure tra imperfezioni da affrontare e da migliorare, lo spoglio
centralizzato è stato un decisivo passo avanti in una comunità dai
numeri esigui che da molti anni è purtroppo vittima di strategie di
controllo del voto, legate al sistema politico patologico
valdostano, da contrastare definitivamente e con forza ora che
anche la 'ndrangheta ha trovato in Valle d'Aosta un humus fertile,
un humus che però era preesistente. Noi vorremmo richiamare
l'attenzione su questo punto perché tutta la comunità valdostana
dovrebbe riflettere con più coraggio, a cominciare ovviamente da
noi politici, sul fatto che queste infiltrazioni mafiose
delegittimano non i singoli, ma in qualche modo il Consiglio tutto
che si è formato grazie a voti di provenienza dubbia. Noi, per
quanto riguarda lo spoglio centralizzato, proponiamo il numero
precedente di poli, cioè quei quattro poli che a maggio hanno
funzionato benissimo, e ci sembra che la proposta degli otto poli
sia troppo vasta. Perché non riprendere questo sistema che ha
garantito la segretezza del voto al punto tale da non richiedere
altre misure che, come abbiamo più volte detto in commissione,
risulterebbero ridondanti, quindi superflue e persino
controproducenti? Ci stiamo riferendo alla preferenza unica che
alla fine limiterebbe il diritto di scelta e quindi il diritto alla
rappresentatività di ciascun cittadino.
Lo spoglio centralizzato e la preferenza unica perseguono lo
stesso scopo: appunto quello di impedire il controllo del voto, ma
in più noi vediamo uno svantaggio nella preferenza unica, che è
quello sostanzialmente di dare spazio ai soliti noti della politica
in modo che vengano riconfermati, cioè a chi sa di poter contare su
un pacco certo di voti e quindi, in fondo, si cementa così il
clientelismo elettorale. Noi pensiamo che una legge elettorale sia
buona se rispetta i criteri del voto libero, uguale e segreto, ma
qui si sta puntando tutto sulla possibilità di evitare il controllo
del voto, che è reale, ho già raccontato di averlo sperimentato di
persona purtroppo, come vittima, ma forse adesso stiamo diventando
un po' ossessionati, basta per evitare il controllo del voto lo
spoglio centralizzato, meglio se con quattro poli. Noi abbiamo
anche la preoccupazione di non ledere la libertà di scelta del
singolo cittadino.
Presidente
- La parola al collega Manfrin.
Manfrin (LEGA VDA)
- Come già coerentemente avevamo
espresso durante il dibattito di questa legge in commissione,
riteniamo che questo emendamento sia assolutamente condivisibile e
da sostenere e il motivo, in aggiunta a quanto già spiegato dalla
collega Pulz, è che, quando si era deciso di introdurre questo
spoglio centralizzato, l'idea di fondo alla base era quella di
ridurre appunto le zone in cui veniva effettuato lo spoglio per
evitare che il voto fosse riconoscibile. È evidente che quindi
l'idea di andare a ridurre i seggi in cui si faceva uno spoglio
riduceva anche la possibilità che questo voto fosse riconoscibile.
È evidente che, andando in senso contrario rispetto a quanto si era
fatto ai tempi, e che ha funzionato peraltro molto bene alle ultime
elezioni regionali, quindi i quattro poli centralizzati, risulta
alquanto strano. Mi preme peraltro anche di far notare che, mentre
una realtà fortemente antropizzata come quella del Comune di Aosta
rimane inalterata, quindi il Comune di Aosta continua a essere un
seggio unico per lo spoglio, invece altre zone, che registrano
inferiore presenza antropica, e quindi un inferiore numero di
votanti, vengono suddivise ulteriormente rendendo molto più ridotti
i numeri da scrutinare ed eventualmente molto più semplice anche
l'eventuale controllo. Per questo motivo, a nome del gruppo Lega,
voteremo questo emendamento.
Presidente
- La parola al collega Bertin.
Bertin (RC-AC)
- Da una parte mi fa piacere che il voto
centralizzato sui quattro poli che all'epoca aveva avuto molto
critiche, anche messe in discussione rispetto alla reale segretezza
e non riconducibilità del voto, oggi venga visto come un elemento
ormai riconosciuto da tutti. Personalmente avrei mantenuto i
quattro poli, che avevano funzionato, ma in commissione si è
trovato un accordo, che andava nella direzione di dare una maggiore
leggibilità al territorio, introducendo però la preferenza unica.
Il combinato della preferenza unica e dello spoglio centralizzato
di fatto rendono impossibile ogni controllo del voto e la
segretezza è assolutamente garantita. Avrei preferito una scelta
sui quattro poli, che già era stata sperimentata, ma ritengo che
l'accordo trovato in commissione sia comunque accettabile e, come
sempre, i compromessi a volte sono anche positivi e possono essere
una soluzione che ha una sua logica.
Presidente
- La parola al collega Gerandin.
Gerandin (MOUV')
- Solo per annunciare anche noi il voto
favorevole in quanto riteniamo che il testo di commissione, con
questa proposta, sia addirittura migliorabile e sia comunque in
linea con la prima proposta da lei presentata, Presidente, che
prevedeva il ripristino dei quattro poli. Ciò detto, non riteniamo
che questo vada a stravolgere gli accordi all'interno del testo che
è stato portato in aula, per cui noi lo voteremo e, se sarà votato,
ne saremo assolutamente soddisfatti, altrimenti voteremo il testo
di legge con gli otto poli.
Presidente
- Posso mettere in votazione l'emendamento n.
11 della collega Pulz. La votazione è aperta. La votazione è
chiusa.
Presenti: 33
Votanti: 11
Favorevoli: 11
Astenuti: 22 (Baccega, Bertin, Bertschy, Bianchi, Borrello,
Certan, Chatrian, Daudry, Fosson, Marquis, Minelli, Morelli, Mossa,
Nasso, Nogara, Restano, Rini, Rollandin, Russo, Testolin, Vesan,
Viérin)
Il Consiglio non approva.
Presidente
- Pongo in votazione l'articolo 12. La
votazione è aperta. La votazione è chiusa.
Presenti: 33
Votanti: 33
Favorevoli: 32
Contrari: 1
Il Consiglio approva.
Presidente
- Metto in votazione l'articolo 13 con
l'emendamento n. 1 della I Commissione. La votazione è aperta. La
votazione è chiusa.
Presenti: 33
Votanti: 33
Favorevoli: 33
Il Consiglio approva all'unanimità.
Presidente -
Articolo 14. Posso dare lo stesso risultato?
Stesso risultato. Articolo 15. Stesso risultato. All'articolo 16 vi
è l'emendamento n. 2 della commissione. Posso dare lo stesso
risultato per l'articolo emendato? Stesso risultato. All'articolo
17 vi sono gli emendamenti n. 3, n. 4 e n. 5 della I Commissione.
Posso dare lo stesso risultato per l'articolo emendato? Stesso
risultato. Articolo 18. Stesso risultato. Articolo 19. Stesso
risultato. Articolo 20. Stesso risultato.
Metto in votazione l'articolo 21. La votazione è aperta. La
votazione è chiusa.
Presenti: 34
Votanti: 34
Favorevoli: 34
Il Consiglio approva all'unanimità.
Articolo 22. Stesso risultato. Articolo 23. Stesso risultato.
Articolo 24. Stesso risultato. Articolo 25. Stesso risultato.
All'articolo 26 c'è l'emendamento n. 8 della collega Minelli e
l'emendamento n. 12 della collega Pulz, che dicono la stessa cosa.
Metto in votazione gli emendamenti. La votazione è aperta. La
votazione è chiusa.
Presenti: 34
Votanti: 3
Favorevoli: 3
Astenuti: 31 (Aggravi, Baccega, Bertschy, Bianchi, Borrello,
Certan, Chatrian, Cognetta, Daudry, Distort, Farcoz, Ferrero,
Fosson, Gerandin, Luboz, Lucianaz, Manfrin, Marquis, Morelli,
Mossa, Nasso, Nogara, Restano, Rini, Rollandin, Russo, Sammaritani,
Spelgatti, Testolin, Vesan, Viérin)
Il Consiglio non approva.
Presidente
- Metto in votazione l'articolo 26. La
votazione è aperta. La votazione è chiusa.
Presenti: 34
Votanti: 34
Favorevoli: 34
Il Consiglio approva all'unanimità.
Presidente
- Articolo 27. Stesso risultato. Articolo 28.
Stesso risultato. Articolo 29. Stesso risultato. Articolo 30.
Stesso risultato. Articolo 31. Stesso risultato. Articolo 32.
Stesso risultato. Articolo 33. Stesso risultato. Articolo 34.
Stesso risultato. Articolo 35. Stesso risultato. Articolo 36.
Stesso risultato. Articolo 37. Stesso risultato. Articolo 38.
Stesso risultato. Le tabelle sono già state votate. Ci sono delle
dichiarazioni di voto? Per dichiarazione di voto, la parola al
collega Bertin.
Bertin (RC-AC)
- Una rapida dichiarazione di voto,
comunque anche la discussione di oggi piuttosto difficile e lunga
evidenzia il fatto che non è stato così semplice raggiungere questo
risultato, che comunque è un risultato, da un certo punto di vista,
storico poiché la questione delle preferenze multiple in Valle
d'Aosta è stata oggetto di un lungo dibattito, ma che mai negli
anni era riuscito a raggiungere un obiettivo concreto. Un fatto
rilevante poiché su questo aspetto delle preferenze multiple negli
anni si è creato un sistema clientelare e che in ogni caso permette
una più facile penetrabilità delle organizzazioni mafiose, visto
che in questi giorni è
à la une
questo aspetto legato al
voto di scambio, eccetera, è un passo avanti significativo.
Personalmente, come dicevo, sono piuttosto soddisfatto anche sul
piano personale perché è anche un impegno che negli anni mi ero
preso e alla fine vedere un risultato concreto fa comunque piacere.
Si introduce un elemento di rottura con il passato piuttosto
significativo, che non va neanche banalizzato più di tanto. È un
fatto importante che in questa fase, anche particolare, può
rappresentare un segnale che non va sottovalutato.
Presidente
- Ci sono altre dichiarazioni di voto? La
parola al collega Assessore Viérin.
Viérin (UVP)
- Solo due battute in dichiarazione di voto
per ricordare alcuni passaggi, prendere atto con soddisfazione che,
come ogni volta che viene messa in campo una legge elettorale,
questa è frutto di sintesi e di sensibilità tra tutte le forze
politiche, chiaramente ci sono sensibilità anche all'interno di
talune forze che devono trovare una sintesi per cercare di mettere
in campo la migliore legge che dovrà accompagnare per le prossime
elezioni. Va ricordato che questo lavoro è stato iniziato - io
facevo parte della I Commissione con altri colleghi la scorsa
estate - a inizio legislatura, il Presidente Luboz aveva condotto
questa idea di sintesi e già ci eravamo espressi, e quindi, anche
rispetto ad alcuni interventi che hanno legato il fatto di arrivare
ad alcune regole, come la preferenza unica, ai fatti che sono
successi, bisogna dire che le forze politiche si erano espresse sin
subito dopo l'inizio della legislatura. Avevamo trovato una sintesi
tra le varie forze cercando di andare sulla conferma dello spoglio
di comunità, sulla preferenza unica e chiaramente anche su un
dibattito della governabilità, perché non possiamo pensare che la
governabilità non possa essere al centro dell'attenzione, sapendo
che oggi una norma esiste, esiste con una percentuale di voti che
porta a 21 Consiglieri e che era anche un incentivo per poter
creare dei progetti o delle coalizioni che andassero a governare
indipendentemente poi da chi raggiungesse questo
quorum
.
Per quanto ci riguarda, esprimiamo quindi soddisfazione per
avere contribuito ad arrivare a regole nuove, riconfermate in
parte, ma nuove per quanto riguarda alcune composizioni e
soprattutto, rispetto all'ultima disposizione che abbiamo accolto
del limite dei mandati, che peraltro si applica a noi stessi e
quindi è ancora più forte nel fatto di chiedere un cambiamento, un
rinnovamento che noi riconosciamo essere necessario in questo
Consiglio Valle, che siamo stati ben contenti di poter non solo
accogliere, ma sostenere, perché pensiamo che sia effettivamente un
qualcosa che debba essere codificato anche all'interno delle leggi,
al di là delle disposizioni dei movimenti. Dicevo della
governabilità perché diversi colleghi si sono espressi, crediamo
che, al di là di alcuni emendamenti, l'auspicio era e sarebbe stato
quello di arrivare già magari con un leggero correttivo o dei
correttivi ma le sensibilità sulla governabilità erano così
distanti da rimandare il dibattito sugli stessi tavoli ma in altri
momenti. Ci teniamo anche a dire che, rispetto a questa
legislatura, che noi avremo auspicato diversa rispetto a quella che
si era conclusa, con dei numeri 18 a 17, che non danno la
possibilità di governare, oggi in una legislatura, che era iniziata
di nuovo con questi numeri e che poi ha avuto in parte l'esito di
non riuscire ad andare avanti ma che nel proseguimento aveva degli
obiettivi ben precisi che erano quelli di andare a dare una
governabilità parziale e transitoria almeno per arrivare a fare
alcune cose... una era la legge di bilancio, che è stata approvata,
sicuramente sarà quella di riuscire a portare una variazione, che
vada a incamerare le risorse, che sono state compensate e tra le
prime priorità c'era anche quella della legge elettorale. Noi
riteniamo che, ottenuto questo risultato, che magari non si sperava
così condiviso e quindi è rafforzativo negli obiettivi che avevamo,
le forze politiche debbano effettivamente e seriamente confrontarsi
- l'ha ricordato la collega Pulz poc'anzi - sul prosieguo di questa
legislatura e sulla necessità - questo è chiaramente un dibattito
che va portato all'interno delle forze politiche, nei tempi e nei
modi che saranno decisi anche tecnicamente a seguito di queste
modifiche di oggi - di ridare la parola agli elettori. Crediamo che
sia un momento di chiarezza, alcune forze si sono già espresse in
tal senso in quest'aula e non solo, sarà un dibattito delle
prossime settimane, ma in questo senso noi crediamo che si debba
procedere, indipendentemente poi da altre considerazioni, ma
riuscire a dare una prospettiva e soprattutto cercando di uscire da
questa
impasse
, dando un futuro diverso a questa
comunità.
Presidente
- La parola al collega Vesan.
Vesan (M5S)
- Il nostro movimento ha insistito per
l'inserimento della preferenza unica all'interno del
corpus
legislativo valdostano fin dalla campagna elettorale. È stato uno
dei prerequisiti sui quali ci siamo confrontati con tutte le forze
politiche che hanno voluto confrontarsi con noi, perché per noi era
un elemento fondamentale per quello che riguarda la libertà di voto
in Valle d'Aosta. Infatti, fin dal primo momento in cui è stata
presentata la prima proposta di legge elettorale, la n. 2,
presentata dalla Presidente Rini, insieme al collega Bertin,
abbiamo presentato un'ulteriore proposta, confidando in una celere
approvazione, ormai al mese di luglio scorso, in cui, oltre allo
spoglio centralizzato, che era ritenuto comunque una formulazione
che garantisse la trasparenza, avevamo inserito ed espressamente
richiesto la preferenza unica, oltre a una maggiore
rappresentatività di genere.
Siamo arrivati a distanza di parecchi mesi e di lunghi dibattiti
a quest'approvazione sulla quale esprimiamo comunque tutta la
nostra soddisfazione, almeno per quello che riguarda la preferenza
unica. Purtroppo ci siamo dovuti scontrare in commissione su
dibattiti, ulteriori emendamenti, discussioni e quindi la proposta
iniziale di mantenere i quattro poli li ha visti invece raddoppiare
per trovare un maggior consenso in quest'aula, ma soprattutto in
commissione, che poi alla fine abbiamo faticato a trovare lo stesso
e al tempo stesso si sono ridotte le nostre proposte sulla
rappresentatività di genere. Dobbiamo riconoscere però che il
dibattito all'interno della commissione e anche all'interno
dell'aula ha portato comunque dei miglioramenti della nostra
proposta di legge iniziale, la riduzione del numero delle firme è
uno di questi, l'estensione dei certificatori assolutamente anche,
e l'altro motivo di soddisfazione per noi è che il dibattito su
questa legge all'interno di quest'aula sia arrivato anche alla
approvazione del limite dei tre mandati. La maggioranza si era
presentata in modo piuttosto restio sull'accoglimento di un
qualunque emendamento e siamo contenti che il proficuo dibattito
all'interno di quest'aula abbia portato a mettere finalmente almeno
un paletto per quello che riguarda la continuità nella presenza
degli stessi Consiglieri all'interno del Consiglio Valle.
Naturalmente quindi esprimiamo il nostro voto favorevole,
nonostante questa norma sia stata significativamente emendata,
corretta e modificata rispetto alla nostra proposta iniziale e
confidiamo che questo sia un momento importante per la Valle
d'Aosta, un momento in cui finalmente cambiamo le regole del gioco
per dare più peso al voto dei nostri concittadini.
Presidente
- Ha chiesto la parola il collega Manfrin.
Manfrin
(LEGA VDA)
- Mi unisco anch'io ovviamente
alla soddisfazione per il positivo lavoro portato avanti in
quest'aula, che ha portato oggi a una legge elettorale certamente
con dei limiti, certamente con delle inevitabili mediazioni che
però mi pare, da quello che si sente, porterà se non l'unanimità,
la stragrande maggioranza di questo Consiglio a dare il via libera
e questo va ad integrare, com'è già stato ricordato dal collega
Viérin, uno degli obiettivi che questo Governo si poneva, un
obiettivo importante e un obiettivo importante che ci avvicina
ovviamente sempre di più alla soluzione. Quella da noi auspicata
sono le elezioni per trovare un momento di condivisione e per
ridare anche la parola ai cittadini per uscire da questa
impasse
che si è creata,
impasse
aggravata
ulteriormente dai noti fatti che noi tutti ben conosciamo in
quest'aula e che oggi ha privato la maggioranza dei numeri per
potersi definire tale... prendiamo in maniera assolutamente
positiva questo riconoscimento del collega Viérin rispetto alla
tabella di marcia che questo Governo si era preso. Riteniamo che,
da questo punto di vista, si possa arrivare a quest'obiettivo
comune che possa ridare effettivamente una possibilità di scelta a
tutti i valdostani e che possa dare poi effettivamente anche, come
detto un attimo fa, una governabilità a questa Regione.
Presidente
- La parola alla collega Morelli.
Morelli (ALPE) -
Credo che le posizioni siano ben note e
ben chiare, però forse è opportuno fare una piccola sintesi finale.
Questa legge si prefiggeva la messa in sicurezza di alcuni punti
chiari, condivisi e credo che questo sia stato un obiettivo
raggiunto. Per il nostro gruppo devo dire che una certa
soddisfazione la possiamo esprimere. Il tema della segretezza del
voto e della necessità di adottare misure che meglio la
garantiscano è un tema che ci è particolarmente caro e lo vediamo
oggi accolto da tutta l'aula. C'è quindi sicuramente un
apprezzamento rispetto a un cambio di visione di questo Consiglio e
riteniamo che il dibattito in commissione sia stato proficuo, così
come quello che ci ha visti impegnati oggi in Consiglio, potrà
proseguire in commissione affrontando l'altro aspetto: quello della
governabilità, che è già stato evocato da tutti e su cui non voglio
tornare. Volevo rassicurare il collega Gerandin, il lavoro che è
stato svolto dagli uffici e che il collega ha presentato e non ha
avuto però l'esito da lui sperato non è comunque un lavoro
sprecato, potrà essere messo a fattor comune all'interno della
commissione per contribuire al raggiungimento di altri futuri
obiettivi. L'augurio è che in commissione il confronto prosegua e
in conclusione credo sia giusto esprimere il ringraziamento, in
particolare ai Commissari della I, ma a tutto il Consiglio.
Presidente
- La parola alla collega Pulz.
Pulz (ADU VDA)
- Vorrei ribadire velocemente quanto
illustrato stamane e cioè che il nostro voto alla legge elettorale
nel suo complesso è contrario, essenzialmente perché non è stata
dimostrata in quest'aula alcuna sensibilità in merito alla doppia
preferenza di genere, ovvero a un'emergenza democratica, pari, ci
permettiamo, alla emergenza delle infiltrazioni mafiose, rispetto
alla possibilità di una vera rappresentanza e questa scelta, di cui
il Consiglio si assume la responsabilità, rispetto anche al dettato
costituzionale, ci pone inevitabilmente tra le Regioni
culturalmente arretrate, me ne rammarico davvero. Spero ora che il
confronto che riprenderà nella I Commissione consiliare possa
essere più aperto alla voce della cittadinanza attiva e a quella
anche degli studiosi esperti in materia di voto elettronico e anche
di supposta governabilità. Purtroppo in questo momento non posso
esprimere alcuna soddisfazione se non sul limite dei tre mandati
con cui ci consoleremo.
Presidente
- Altre richieste? La parola al Presidente
Fosson.
Fosson (GM)
- Al termine di questa giornata voglio
anch'io ringraziare quanto è stato fatto in commissione, il
Presidente e tutti i commissari, gli uffici per come hanno lavorato
e tutti i colleghi per avere raggiunto comunque questo che è un
traguardo. Non sarà un traguardo risolutivo di tutti i problemi,
per esempio, è un primo passo perché quello sulla governabilità,
così importante, è ancora da fare. È un risultato positivo anche
per questa maggioranza, che se lo era posto come un paletto da
raggiungere, non ha fatto ostruzione, non abbiamo fatto alcuna
resistenza al fatto che questa legge elettorale venisse in aula e
ci fosse un confronto. Chiaramente questo era uno degli scopi di
questa maggioranza, adesso, raggiunto questo, chiaramente la
libertà e la possibilità di fare più liberamente tante
considerazioni è di tutti.
Presidente
- Ci sono altre richieste di intervento? Non
ci sono richieste. Possiamo mettere in votazione la legge nel suo
complesso. La votazione è aperta. La votazione è chiusa.
Presenti: 34
Votanti: 34
Favorevoli: 33
Contrari: 1
Il Consiglio approva.
Presidente
- Colleghi, vi chiedo una breve sospensione
per una riunione dei Capigruppo per condividere il prosieguo dei
lavori.
La seduta è sospesa dalle ore 19:39 alle ore 19:45.
Rini (Presidente)
- Sospendiamo i lavori, che
riprenderanno alle ore 21:00 fino a mezzanotte.
La seduta è sospesa dalle ore 19:45 alle ore 21:13.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK