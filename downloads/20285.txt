Consiglio Regionale della Valle d'Aosta - Oggetto del Consiglio n. 271 del 2 dicembre 2003 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula
Oggetto del Consiglio n. 271 del 2 dicembre 2003 - Resoconto
OGGETTO N. 271/XII - Disegno di legge: "Disposizioni per la
formazione del bilancio annuale e pluriennale della Regione
autonoma Valle d'Aosta (legge finanziaria per gli anni 2004/2006).
Modificazioni di leggi regionali ed altri interventi".
TITOLO I
DISPOSIZIONI IN MATERIA DI ENTRATE
CAPO I
DISPOSIZIONI IN MATERIA DI ENTRATE
Articolo 1
(Imposta regionale sulle attività produttive - IRAP)
1. A decorrere dal periodo di imposta in corso al 1° gennaio
2004, le attività di liquidazione, accertamento, riscossione e
contabilizzazione dell'imposta regionale sulle attività produttive
(IRAP), nonché la constatazione delle violazioni, il contenzioso ed
i rimborsi, sono di competenza della Regione autonoma Valle
d'Aosta. Per l'espletamento, in tutto o in parte, di tali attività,
la Giunta regionale è autorizzata a stipulare, ai sensi
dell'articolo 24, comma 4, del decreto legislativo 15 dicembre
1997, n. 446 (Istituzione dell'imposta regionale sulle attività
produttive, revisione degli scaglioni, delle aliquote e delle
detrazioni dell'Irpef e istituzione di una addizionale regionale a
tale imposta, nonché riordino della disciplina dei tributi locali),
convenzioni con il Ministero dell'economia o con le Agenzie fiscali
disciplinate dal Titolo V, Capo II, del decreto legislativo 30
luglio 1999, n. 300 (Riforma dell'organizzazione del Governo, a
norma dell'articolo 11 della L. 15 marzo 1997, n. 59).
2. Fino alla stipula delle convenzioni di cui al comma 1, si
applicano le disposizioni previste dal d.lgs. 446/1997.
3. A decorrere dal periodo di imposta in corso alla data del
1° gennaio 2004, per i soggetti che operano nel settore agricolo,
ai sensi dell'articolo 2135 del codice civile, l'aliquota
dell'imposta regionale sulle attività produttive (IRAP), di cui
all'articolo 45, comma 1, del d.lgs 446/1997 e successive
modificazioni, è ridotta di un punto percentuale rispetto alla
misura prevista per il relativo periodo di imposta dalla vigente
normativa statale.
4. A decorrere dal periodo di imposta in corso alla data del
1° gennaio 2004, per le società cooperative iscritte alla sezione
produzione lavoro e mista del registro regionale di cui
all'articolo 3 della legge regionale 5 maggio 1998, n. 27 (Testo
unico in materia di cooperazione), che si costituiscono dopo il 1°
gennaio 2004, l'aliquota dell'IRAP è ridotta di un punto
percentuale per i tre periodi di imposta successivi a quello in
corso al 31 dicembre 2003.
5. Per le società cooperative iscritte alla sezione
produzione lavoro e miste del registro regionale di cui
all'articolo 3 della l.r. 27/1998, che siano composte
prevalentemente da soggetti di età compresa tra i 18 e i 30 anni,
ovvero da donne di età compresa tra i 18 e i 45 anni, ovvero
costituite da una compagine sociale formata da un numero non
inferiore a 10 cooperative sociali iscritte al registro regionale
di cui al presente comma, a decorrere dal periodo di imposta in
corso alla data del 1° gennaio 2004, l'aliquota dell'IRAP è ridotta
di un punto percentuale.
6. I benefici di cui ai commi 4 e 5 sono concessi in regime
"de minimis".
Articolo 2
(Finanziamento di interventi per la viabilità
regionale)
1. Per il finanziamento delle spese d'investimento per la
viabilità regionale e i parcheggi, la Giunta regionale è
autorizzata, nell'anno 2004, a contrarre uno o più prestiti, a
medio o a lungo termine, con le modalità ritenute più opportune,
per un ammontare massimo di euro 22.000.000, ad un tasso non
superiore al tasso IRS a 10 anni, aumentato di un punto
percentuale, per un periodo di ammortamento non superiore a
quindici anni.
2. L'onere derivante dall'applicazione del comma 1 è
determinato in euro 1.600.000 per l'anno 2004, euro 2.700.000 per
l'anno 2005 ed euro 2.600.000 per l'anno 2006 (obiettivo
programmatico 3.2, capitoli 69300 parz. e 69320 parz.).
Articolo 3
(Finanziamento interventi di rifacimento delle funivie del
Monte Bianco)
1. Per il finanziamento del rifacimento delle funivie del
Monte Bianco, di cui all'articolo 18, comma 2, la Giunta regionale
è autorizzata a contrarre, nell'anno 2005, uno o più prestiti, a
medio o a lungo termine, con le modalità ritenute più opportune,
per un ammontare massimo di euro 60.000.000, ad un tasso non
superiore al tasso IRS a 10 anni, aumentato di un punto
percentuale, per un periodo di ammortamento non superiore a
quindici anni.
2. L'onere derivante dall'applicazione del comma 1 è
determinato in euro 4.000.000 per l'anno 2005 ed euro 7.000.000 per
l'anno 2006 (obiettivo programmatico 3.2, capitoli 69300 parz. e
69320 parz.).
TITOLO II
DISPOSIZIONI IN MATERIA DI SPESA
CAPO I
FINANZA LOCALE, ENTI LOCALI E PROGRAMMI DI
INVESTIMENTO
Articolo 4
(Determinazione delle risorse destinate alla finanza
locale)
1. L'ammontare delle risorse finanziarie da destinare agli
interventi in materia di finanza locale è determinato, ai sensi
dell'articolo 6, comma 1, della legge regionale 20 novembre 1995,
n. 48 (Interventi regionali in materia di finanza locale), in euro
175.465.871 per l'anno 2004.
2. La somma di cui al comma 1 è ripartita fra gli interventi
finanziari di cui all'articolo 5 della l.r. 48/1995 nel modo
seguente:
a) trasferimenti finanziari agli enti locali senza vincolo
settoriale di destinazione: euro 108.649.340 (obiettivo
programmatico 2.1.1.01, capitoli 20501, 20503 e 20745);
b) interventi per programmi di investimento: euro 35.093.174
da utilizzarsi, quanto ad euro 32.502.295, per il finanziamento dei
programmi del Fondo per speciali programmi di investimento
(Fo.S.P.I.) di cui al Titolo IV, Capo II, della l.r. 48/1995
(obiettivo programmatico 2.1.1.03.) e quanto ad euro 2.590.879 per
gli interventi previsti dalla legge regionale 30 maggio 1994, n. 21
(Interventi regionali per favorire l'accesso al credito degli enti
locali e degli enti ad essi strumentali dotati di personalità
giuridica), (obiettivo programmatico 2.1.1.03, capitolo
33755);
c) trasferimenti finanziari con vincolo settoriale di
destinazione: euro 31.723.357 (obiettivi programmatici 2.1.1.02 e
3.2) ripartiti ed autorizzati nelle misure indicate nell'allegato
A, ai sensi dell'articolo 27 della l.r. 48/1995.
3. Per l'anno 2004, in deroga ai criteri stabiliti dalla l.r.
48/1995, le risorse finanziarie di cui al comma 2, lettera a), sono
destinate:
a) per euro 4.441.529 al finanziamento dei comuni ripartiti
secondo il criterio di cui all'articolo 6, comma 2bis, della legge
regionale 17 dicembre 1997, n. 41 (Legge finanziaria per gli anni
1998-2000), aggiunto dall'articolo 1 della legge regionale 6 aprile
1998, n. 10 (obiettivo programmatico 2.1.1.01, capitolo 20501
parz.);
b) per euro 98.910.051 al finanziamento dei comuni (obiettivo
programmatico 2.1.1.01, capitoli 20501 parz. e 20503);
c) per euro 5.297.760 al finanziamento delle Comunità montane
(obiettivo programmatico 2.1.1.01, capitolo 20745).
4. Per l'anno 2004, in deroga ai criteri stabiliti dalla l.r.
48/1995, una quota delle risorse finanziarie di cui al comma 3,
lettera b), è destinata:
a) per un importo pari ad euro 2.967.302 alle spese
d'investimento (obiettivo programmatico 2.1.1.01, capitolo
20503);
b) per un importo pari ad euro 4.000.000 alle spese per gli
interventi di politica sociale, i cui criteri di riparto sono
determinati dalla Giunta regionale, sentito il Consiglio permanente
degli enti locali.
5. Per l'anno 2004, il fondo istituito dall'articolo 7, comma
6, della legge regionale 11 dicembre 2001, n. 38 (Legge finanziaria
per gli anni 2002/2004), è determinato nella misura massima di euro
600.000 (obiettivo programmatico 2.1.1.02, capitolo 67120).
6. Salvo quanto previsto dalla presente legge, gli enti
locali si fanno carico degli oneri per la realizzazione degli
interventi previsti nell'allegato A, per quanto eccedente gli
stanziamenti iscritti nei competenti capitoli di spesa del bilancio
di previsione della Regione.
7. I Comuni hanno l'obbligo di concorrere al finanziamento
delle Comunità montane d'appartenenza, al fine di garantirne un
adeguato funzionamento.
8. Gli enti locali hanno l'obbligo di concorrere,
reciprocamente, per quanto di rispettiva competenza, al
finanziamento dei servizi erogati ai propri cittadini.
Articolo 5
(Fondo per Speciali Programmi di Investimento -
Fo.S.P.I.)
1. I progetti esecutivi che gli enti locali devono presentare
per la formazione del programma definitivo Fo.S.P.I. 2004/2006, ai
sensi dell'articolo 20, comma 3, della l.r. 48/1995, devono essere
accompagnati, per i casi dovuti, dal decreto di esproprio ai sensi
del decreto del Presidente della Repubblica 8 giugno 2001, n. 327
(Testo unico delle disposizioni legislative e regolamentari in
materia di espropriazione per pubblica utilità), e successive
modificazioni.
2. Il termine del 10 gennaio 2004 per la presentazione dei
progetti esecutivi del programma Fo.S.P.I. 2004/2006 è posticipato
al 10 maggio 2004.
3. Per la realizzazione del programma definitivo Fo.S.P.I.
2003/2005, la spesa di euro 35.139.181 già autorizzata con la legge
regionale 11 dicembre 2002, n. 25 (Legge finanziaria per gli anni
2003/2005), è rideterminata in euro 32.750.634 e ripartita per gli
anni 2004 e 2005 rispettivamente in euro 12.935.344 e euro
7.547.332.
4. Per la realizzazione del programma definitivo Fo.S.P.I.
2004/2006, di cui all'articolo 20 della l.r. 48/1995, è autorizzata
la spesa complessiva di euro 30.259.552 (obiettivo programmatico
2.1.1.03, capitolo 21245 parz.) così suddivisa:
- anno 2004 euro 8.294.887;
- anno 2005 euro 13.247.769;
- anno 2006 euro 8.716.896.
5. Per l'erogazione dei contributi previsti dall'articolo 21
della l.r. 48/1995 è confermata la spesa di euro 2.263.196 per
l'anno 2004, già autorizzata dall'articolo 5, comma 4, della l.r.
25/2002, ed è autorizzata, per l'anno 2005, la spesa di euro
2.329.216 (obiettivo programmatico 2.1.1.03, capitolo
21255).
6. Ai fini dell'approvazione del programma preliminare
Fo.S.P.I., di cui all'articolo 20, comma 1, della l.r. 48/1995, la
spesa di riferimento per il triennio 2005/2007 è determinata in
euro 29.115.206, di cui indicativamente euro 7.614.363 per l'anno
2005 ed euro 11.368.846 per l'anno 2006. In ottemperanza ai
principi della legge regionale 7 dicembre 1998, n. 54 (Sistema
delle autonomie in Valle d'Aosta), da ultimo modificata dalla legge
regionale 31 marzo 2003, n. 8, non si procede alla destinazione, in
via prioritaria, di quote percentuali di detta spesa in favore
delle Comunità montane, dei Consorzi di comuni e delle Associazioni
di comuni. All'autorizzazione della spesa e alla sua articolazione
per annualità di programma si provvederà con legge finanziaria per
il triennio 2005/2007 (obiettivo programmatico 2.1.1.03, capitolo
21245 parz.).
7. Per l'aggiornamento, nel periodo 2004/2006, dei programmi
triennali in precedenza approvati ai sensi della l.r. 51/1986, e
successive modificazioni ed integrazioni, della l.r. 46/1993,
nonché della l.r. 48/1995, e successive modificazioni e
integrazioni, è rideterminata la spesa complessiva in euro
2.925.277, di cui euro 802.277 annui per l'anno 2004, euro 976.000
per l'anno 2005 e euro 1.147.000 per l'anno 2006 (obiettivo
programmatico 2.1.1.03, capitolo 21245 parz.).
Articolo 6
(Finanziamento degli interventi per la riqualificazione di
Aosta quale moderno capoluogo regionale)
1. L'autorizzazione di spesa di cui all'articolo 1 della
legge regionale 2 marzo 1992, n. 3 (Interventi per la
riqualificazione di Aosta quale moderno capoluogo regionale), è
determinata in euro 28.000.000 nel triennio 2004/2006, di cui euro
8.000.000 nell'anno 2004, euro 10.000.000 nell'anno 2005 ed euro
10.000.000 nell'anno 2006 (obiettivo programmatico 2.1.1.05,
capitolo 33665).
2. La Giunta regionale è autorizzata a contrarre mutui
passivi nella medesima misura e per il medesimo esercizio di cui al
comma 1 (capitolo 11155).
Articolo 7
(Finanziamento di speciali programmi di investimento del
Comune di Saint-Vincent)
1. Il termine fissato dall'articolo 10, comma 1, della legge
regionale 24 dicembre 1996, n. 48 (Legge finanziaria per gli anni
1997/1999), per l'intervento relativo al finanziamento
straordinario per la riqualificazione di Saint-Vincent, è
posticipato al 31 dicembre 2007.
Articolo 8
(Contributi a favore dei comuni per la predisposizione di
programmi per la qualificazione della rete commerciale)
1. La Regione, ai sensi dell'articolo 10, comma 1, lettera
c), del decreto legislativo 31 marzo 1998, n. 114 (Riforma della
disciplina relativa al settore del commercio, a norma dell'articolo
4, comma 4, della L. 15 marzo 1997, n. 59), e in relazione a quanto
previsto dall'articolo 4, comma 2, della legge regionale 7 giugno
1999, n. 12 (Principi e direttive per l'esercizio dell'attività
commerciale), può concedere, a favore dei comuni, contributi in
conto capitale finalizzati alla realizzazione di programmi per la
qualificazione della rete commerciale, cofinanziati dal fondo di
cui all'articolo 16, comma 1, della legge 7 agosto 1997, n. 266
(Interventi urgenti per l'economia), conformemente a quanto
disposto dall'articolo 52, comma 80, della legge 28 dicembre 2001,
n. 448 (Legge finanziaria 2002).
2. L'autorizzazione di spesa è determinata, per l'anno 2004,
in euro 48.401 (obiettivo programmatico 2.1.1.02, capitolo
65000).
3. I criteri e le modalità di concessione dei contributi di
cui al comma 1 sono stabiliti con deliberazione della Giunta
regionale.
CAPO II
POLITICHE DEL LAVORO E PROGRAMMI COMUNITARI
Articolo 9
(Piano politiche del lavoro)
1. L'autorizzazione di spesa per l'attuazione del piano
triennale degli interventi di politica del lavoro, di cui alla
legge regionale 31 marzo 2003, n. 7 (Disposizioni in materia di
politiche regionali del lavoro, di formazione professionale e di
riorganizzazione dei servizi per l'impiego), è determinata per il
triennio 2004/2006 in euro 12.657.789, di cui euro 4.219.263
rispettivamente per gli anni 2004, 2005 e 2006 (obiettivo
programmatico 2.2.2.16, capitolo 26010).
Articolo 10
(Programmi di investimento oggetto di cofinanziamento
comunitario e statale)
1. L'autorizzazione di spesa per la prosecuzione o il
completamento - nell'ambito del Documento unico di programmazione -
Docup ob. 2 - per il periodo 2000/2006 di cui al regolamento (CE)
n. 1260/1999 del Consiglio, del 21 giugno 1999, recante
disposizioni generali sui Fondi strutturali - degli investimenti,
di cui all'articolo 11, comma 1, della legge regionale 21 agosto
2000, n. 27 (Modifiche ed integrazioni a disposizioni legislative
aventi riflessi sul bilancio, rideterminazione di autorizzazioni di
spesa per gli anni 2000, 2001 e 2002 e prima variazione al bilancio
di previsione 2000 e del triennio 2000-2002), intrapresi
nell'ambito dei programmi a finalità strutturale obiettivo n. 2 e
di iniziativa comunitaria Interreg, previsti dal regolamento (CEE)
n. 2052/88 del Consiglio del 24 giugno 1988, dal regolamento (CEE)
n. 4253/88 del Consiglio del 19 dicembre 1988, dal regolamento
(CEE) n. 2081/93 del Consiglio del 20 luglio 1993 e dal regolamento
(CEE) n. 2082/93 del Consiglio del 20 luglio 1993, già determinata,
per il periodo 2000/2006, in euro 38.646.000, è rideterminata in
euro 38.864.439, di cui euro 16.754.402 per il triennio 2004/2006,
al lordo delle risorse già autorizzate dall'articolo 12, comma 1,
lettere b) e c), della l.r. 25/2002, annualmente così suddivisi
(obiettivo programmatico 2.2.2.17, capitolo 25026):
a) anno 2004: euro 10.918.393;
b) anno 2005: euro 4.722.998;
c) anno 2006: euro 1.113.011.
2. Gli investimenti di cui al comma 1 sono attuati, secondo
quanto previsto dall'articolo 11, comma 2, della l.r. 27/2000,
anche mediante l'utilizzo delle risorse finanziarie che l'Unione
europea e lo Stato italiano rendono disponibili, in applicazione
del reg. (CE) 1260/1999 e della legge 16 aprile 1987, n. 183
(Coordinamento delle politiche riguardanti l'appartenenza
dell'Italia alle Comunità europee ed adeguamento dell'ordinamento
interno agli atti normativi comunitari), per gli interventi nelle
aree ob. 2 previsti dal Documento unico di programmazione
finalizzato al conseguimento del medesimo obiettivo (riconversione
economica e sociale delle zone con difficoltà strutturali) per il
periodo 2000/2006.
3. Gli oneri a carico della Regione per l'attuazione degli
interventi a titolo di sostegno transitorio del Fondo europeo di
sviluppo regionale (FESR), nel periodo 2000/2005, di cui al reg.
(CE) 1260/1999, sono determinati in complessivi euro 1.726.246, di
cui euro 1.042.600 per l'anno 2004 ed euro 683.646 per l'anno 2005
(obiettivo programmatico 2.2.2.17, capitolo 43040 parz.).
4. Gli oneri a carico della Regione per l'attuazione dei
programmi di investimento in applicazione dell'iniziativa
comunitaria Interreg III 2000/2006, oggetto di contributi del Fondo
europeo di sviluppo regionale (FESR) e del Fondo di rotazione
statale (FRS) di cui, rispettivamente, al reg. (CE) 1260/1999 e
alla l. 183/1987, sono rideterminati in euro 855.552 per l'anno
2004, euro 970.037 per l'anno 2005 ed euro 993.806 per l'anno 2006,
articolati come segue:
a) programma "INTERREG IIIA italo-francese 2000/2006": euro
733.895 per l'anno 2004, euro 848.065 per l'anno 2005 ed euro
872.149 per l'anno 2006 (obiettivo programmatico 2.2.2.17, capitolo
25030);
b) programma "INTERREG IIIA italo-svizzero 2000/2006": euro
121.657 per l'anno 2004, euro 121.972 per l'anno 2005 ed euro
121.657 per l'anno 2006 (obiettivo programmatico 2.2.2.17, capitolo
25029).
5. Gli oneri a carico della Regione per la realizzazione dei
progetti attuativi dei programmi di investimento, in applicazione
dell'iniziativa comunitaria Interreg IIIC 2000/2006, oggetto di
contributi del Fondo europeo di sviluppo regionale (FESR) e del
Fondo di rotazione statale (FRS) di cui, rispettivamente, al reg.
(CE) 1260/1999 e alla l. 183/1987, sono determinati in euro 30.000
rispettivamente per gli anni 2004, 2005 e 2006 (programma 2.2.2.17,
capitolo 25045).
6. Gli oneri a carico della Regione per la proposizione,
l'avvio e l'attuazione dei progetti in attuazione dei programmi
d'iniziativa comunitaria Interreg IIIB (Mediterraneo occidentale e
Spazio Alpino) e Interreg III C (South, West, North, East), sono
quantificati come segue (obiettivo programmatico 2.2.2.17, capitolo
25033):
a) Mediterraneo occidentale: euro 80.000 rispettivamente per
gli anni 2004, 2005 e 2006;
b) Spazio alpino: euro 25.000 rispettivamente per gli anni
2004, 2005 e 2006;
c) Interreg IIIC: euro 8.000 rispettivamente per gli anni
2004, 2005 e 2006.
7. Gli oneri a carico della Regione per l'attuazione del
programma d'iniziativa comunitaria Leader Plus, nel periodo
2000/2006, di cui al reg. (CE) 1260/1999, sono determinati in euro
366.000 per l'anno 2004, euro 392.000 per l'anno 2005 ed euro
293.000 per l'anno 2006 (obiettivo programmatico 2.2.2.06, capitolo
43080).
CAPO III
PERSONALE E FONDI PENSIONE
Articolo 11
(Disposizioni in materia di personale regionale)
1. Ai sensi dell'articolo 3, comma 1, lettera b), della legge
regionale 23 ottobre 1995, n. 45 (Riforma dell'organizzazione
dell'Amministrazione regionale della Valle d'Aosta e revisione
della disciplina del personale), la dotazione organica della
struttura regionale è definita in 2.866 unità di personale di cui
149 unità con qualifica di dirigente, oltre a 84 unità di personale
dipendenti dal Consiglio regionale di cui 11 unità con qualifica di
dirigente.
2. Al comma 5 dell'articolo 62 della l.r. 45/1995, come
sostituito dall'articolo 13 della legge regionale 27 maggio 1998,
n. 45, le parole "di Direttore dell'Ufficio di collegamento e di
rappresentanza di Roma, di Commissario regionale presso la Casa da
gioco di Saint-Vincent," sono soppresse. I posti di direttore
dell'Ufficio di collegamento e di rappresentanza di Roma e di
Commissario regionale presso la Casa da gioco di Saint-Vincent sono
assorbiti nella qualifica dirigenziale e rilevano ai fini della
determinazione della dotazione organica di cui al comma 1.
3. Il comma 2 dell'articolo 29 della legge regionale 15
dicembre 1994, n. 77 (Norme in materia di asili-nido), come
sostituito dall'articolo 16 della legge regionale 16 luglio 2002,
n. 14, è sostituito dal seguente:
"2. Le funzioni di coordinamento pedagogico sono assicurate
mediante il conferimento di incarico dirigenziale ai sensi degli
articoli 16 e 17 della legge regionale 23 ottobre 1995, n. 45
(Riforma dell'organizzazione dell'Amministrazione regionale della
Valle d'Aosta e revisione della disciplina del personale), come
modificati dalla legge regionale 27 maggio 1998, n. 45.".
4. Il comma 4 dell'articolo 29 della l.r. 77/1994 è
abrogato.
5. Il contingente di personale con qualifica di dirigente di
cui al comma 1 è comprensivo di quello di cui agli articoli 35 e
62, comma 5, della l.r. 45/1995 e di quello i cui incarichi possono
essere conferiti con le modalità di cui all'articolo 17, commi 2 e
3, della medesima legge. Gli incarichi al personale di cui
all'articolo 17, comma 2, lettera c), della l.r. 45/1995 non
concorrono alla determinazione del limite massimo del quindici per
cento della dotazione organica della qualifica unica dirigenziale
ai fini del conferimento di incarichi a personale esterno
all'Amministrazione regionale.
6. L'articolo 25 della l.r. 45/1995 è abrogato.
7. Per i fini di cui all'articolo 8, comma 2, della l.r.
45/1995, i limiti di spesa relativi alla dotazione organica di cui
al comma 1 sono definiti in euro 123.573.172 per retribuzioni,
indennità accessorie ed oneri di legge a carico del datore di
lavoro, di cui euro 119.131.434 per il personale amministrato dalla
Giunta regionale (capitoli 30500 parz., 30501, 30505, 30510, 30511,
30512, 30515, 30520, 30521 parz., 39020 e 39021 parz.), euro
627.755 per il personale dell'Agenzia del lavoro assunto con
contratto di diritto privato (obiettivo programmatico 1.2.1,
capitolo 30631) ed euro 3.813.983 per il personale dipendente dal
Consiglio regionale (obiettivo programmatico 1.1.1, capitolo 20000
parz.), ivi comprese le assunzioni a tempo determinato.
8. Per il biennio economico 2004/2005 la spesa contrattuale è
rideterminata in euro 3.710.000 per l'anno 2004 e in euro 5.700.000
a decorrere dall'anno 2005; per il biennio economico 2006/2007 la
spesa contrattuale è stimata in complessivi euro 9.410.000
(obiettivo programmatico 1.2.1, capitolo 30650 parz.).
Articolo 12
(Disposizioni in materia di fondi pensione)
1. L'autorizzazione di spesa per l'ulteriore applicazione
della legge regionale 26 giugno 1997, n. 22 (Interventi per
promuovere e sostenere i fondi pensione a base territoriale
regionale), è determinata, per il triennio 2004/2006, in euro
450.000, di cui euro 150.000 rispettivamente per gli anni 2004,
2005 e 2006 (obiettivo programmatico 2.1.2., capitolo
20065).
2. Il trasferimento al fondo cessazione servizio previsto
dalla legge regionale 31 dicembre 1998, n. 57 (Gestione dei
trattamenti di fine rapporto del personale regionale, maturati al
31 dicembre 1997, tramite fondo pensione), è prorogato all'anno
2006 ed è determinato, per il triennio 2004/2006, in euro
18.000.000, di cui euro 7.000.000 per l'anno 2004, euro 6.000.000
per l'anno 2005 ed euro 5.000.000 per l'anno 2006 (obiettivo
programmatico 1.2.1, capitolo 39050).
3. Il trasferimento al fondo di previdenza del personale
direttivo e docente della scuola elementare di cui alla legge
regionale 2 febbraio 1968, n. 1 (Norme sulla corresponsione e sulla
pensionabilità della indennità regionale spettante al personale
scolastico in servizio presso le Scuole elementari della Valle
d'Aosta, in relazione al prolungamento di orario per l'insegnamento
della lingua francese), in applicazione dell'articolo 8, comma 2,
della legge regionale 2 luglio 1999, n. 16 (Modifiche ed
integrazioni a disposizioni legislative aventi riflessi sul
bilancio e rideterminazione di autorizzazioni di spesa per l'anno
1999), è determinato in euro 1.200.000 per l'anno 2006 (obiettivo
programmatico 1.2.2, capitolo 54740).
4. Il trasferimento a favore dell'Istituto dell'assegno
vitalizio, di cui alla legge regionale 8 settembre 1999, n. 28
(Interventi per il contenimento della spesa in materia di
previdenza dei consiglieri regionali. Costituzione dell'Istituto
dell'assegno vitalizio. Modificazioni alla legge regionale 21
agosto 1995, n. 33), è determinato, in deroga al piano di rientro
di cui all'articolo 12, comma 2, della l.r. 28/1999, come
sostituito dall'articolo 56 della l.r. 25/2002, in euro 30.500.000
per il triennio 2004/2006, di cui euro 8.000.000 per l'anno 2004,
euro 10.000.000 per l'anno 2005 ed euro 12.500.000 per l'anno 2006
(obiettivo programmatico 1.1.1, capitolo 20010).
CAPO IV
INTERVENTI IN MATERIA SANITARIA E SOCIALE
Articolo 13
(Finanziamento della spesa sanitaria regionale di parte
corrente)
1. La spesa sanitaria di parte corrente è determinata per
l'anno 2004 in euro 228.410.295 di cui:
a) trasferimenti all'Azienda USL per complessivi euro
198.629.737, dei quali euro 192.500.000 quale assegnazione per
l'erogazione dei livelli essenziali di assistenza (obiettivo
programmatico 2.2.3.01, capitolo 59900 parz.) e:
1) euro 1.800.000 per prestazioni sanitarie aggiuntive
(obiettivo programmatico 2.2.3.01., capitolo 59980);
2) euro 50.000 per iniziative di formazione (capitolo 59900
parz.);
3) euro 557.800 per attuazione e potenziamento di iniziative
di assistenza sanitaria (capitolo 59900 parz.);
4) euro 230.000 per prestazioni sanitarie particolari e
ricerca (capitolo 59900 parz.);
5) euro 3.491.937 per accordo integrativo di lavoro del
personale dipendente e convenzionato (capitolo 59900
parz.);
b) rimborso al Fondo sanitario nazionale degli oneri connessi
alla mobilità passiva di euro 28.436.000, di cui euro 7.300.000
quale saldo dell'anno 2001 ed euro 21.136.000 quali acconti degli
anni 2002 e 2003 (obiettivo programmatico 2.2.3.01, capitolo
59910);
c) interventi diretti della Regione, euro 1.344.558
(obiettivi programmatici 2.2.3.01 e 2.2.3.03, capitoli 59920,
61265).
2. La Giunta regionale è autorizzata ad apportare al bilancio
di previsione variazioni compensative tra le assegnazioni disposte
dal comma 1, lettera a).
Articolo 14
(Strutture sanitarie, ospedaliere ed apparecchiature
sanitarie)
1. La spesa per la manutenzione straordinaria e l'adeguamento
tecnologico delle strutture sanitarie, da trasferire all'Azienda
USL, è determinata, per il triennio 2004/2006, in euro
5.861.684,
di cui euro 2.495.228 per l'anno 2004, euro
1.758.228 per l'anno 2005 ed euro 1.608.228 per l'anno 2006
(obiettivo programmatico 2.2.3.02, capitolo 60380).
2. La spesa per la progettazione e la realizzazione di
strutture sanitarie è determinata in euro 261.517 per l'anno 2004
(obiettivo programmatico 2.2.3.02, capitolo 60310).
3. La spesa per la realizzazione di opere urgenti di
ripristino e straordinaria manutenzione di strutture ospedaliere è
determinata, per il triennio 2004/2006, in euro 11.677.230, di cui
euro 1.130.962 per l'anno 2004, euro 4.744.962 per l'anno 2005 ed
euro 5.801.306 per l'anno 2006 (obiettivo programmatico 2.2.3.02,
capitolo 60420).
4. La spesa per l'adeguamento tecnologico delle
apparecchiature sanitarie, da trasferire all'Azienda USL, è
determinata ai sensi dell'articolo 1, comma 2, della legge
regionale 24 giugno 1994, n. 31 (Interventi finanziari per
l'adeguamento tecnologico delle apparecchiature sanitarie), in euro
4.000.000, per il triennio 2004/2006, di cui euro 1.000.000 per
l'anno 2004, euro 1.500.000 per l'anno 2005 ed euro 1.500.000 per
l'anno 2006 (obiettivo programmatico 2.2.3.02, capitolo
60445).
Articolo 15
(Agenzia regionale per la protezione dell'ambiente -
ARPA)
1. Il trasferimento annuale all'Agenzia regionale per la
protezione dell'ambiente (ARPA) è determinato in euro 4.914.000 per
l'anno 2004 (obiettivo programmatico 2.2.1.08, capitolo
67380).
2. L'autorizzazione di spesa disposta dall'articolo 17 della
l.r. 25/2002 è prorogata all'esercizio finanziario 2006 ed è
determinata in euro 460.000 rispettivamente per gli anni 2004, 2005
e 2006 (obiettivo programmatico 2.2.1.08, capitolo 67382).
Articolo 16
(Fondo regionale per le politiche sociali. Legge regionale 4
settembre 2001, n. 18)
1. L'autorizzazione di spesa del Fondo regionale per le
politiche sociali, istituito dall'articolo 3 della legge regionale
4 settembre 2001, n. 18 (Approvazione del piano socio-sanitario
regionale per il triennio 2002/2004), è determinata, per il
triennio 2004/2006, in euro 49.576.504, di cui euro 16.766.088 per
l'anno 2004, euro 16.670.208 per l'anno 2005 ed euro 16.140.208 per
l'anno 2006 (obiettivo programmatico 2.2.3.03, capitoli 61310,
61311, 61312, 61313, 61316 e 61317).
Articolo 17
(Opere pubbliche destinate all'assistenza delle persone
anziane ed inabili)
1. La Regione, in relazione all'interesse sovracomunale delle
opere pubbliche dalla stessa realizzate e destinate all'assistenza
delle persone anziane ed inabili, si fa carico delle opere di
ampliamento, di ristrutturazione, nonché di altri interventi di
manutenzione straordinaria finalizzati all'adeguamento funzionale,
con le modalità e con le priorità definite dalla Giunta regionale,
sentito il Consiglio permanente degli enti locali.
2. L'autorizzazione di spesa è determinata, per il triennio
2004/2006, in euro 3.000.000, di cui euro 1.000.000 rispettivamente
per gli anni 2004, 2005 e 2006 (obiettivo programmatico 2.1.1.05,
capitolo 33690).
CAPO V
INTERVENTI IN MATERIA DI PATRIMONIO E PARTECIPAZIONI
Articolo 18
(Partecipazioni azionarie e conferimenti)
1. Per gli interventi da effettuarsi tramite la gestione
speciale della Finaosta S.p.A. di cui all'articolo 5 della legge
regionale 28 giugno 1982, n. 16 (Costituzione della società
finanziaria regionale per lo sviluppo economico della Regione Valle
d'Aosta), come modificato dall'articolo 4 della legge regionale 16
agosto 1994, n. 46, è autorizzata, per il triennio 2004/2006, la
spesa di euro 117.500.000, di cui euro 32.000.000 per l'anno 2004,
euro 65.000.000 per l'anno 2005 ed euro 20.500.000 per l'anno 2006
(obiettivo programmatico 2.1.4.02, capitolo 35620 parz.).
2. Rientra nell'autorizzazione di cui al comma 1 la spesa, di
euro 2.000.000 per l'anno 2004 e di euro 60.000.000 per l'anno
2005, per gli interventi volti al rifacimento delle funivie del
Monte Bianco da effettuarsi ai sensi dell'articolo 5 della l.r.
16/1982, in applicazione della legge regionale 23 dicembre 1999, n.
38 (Affidamento della realizzazione di opere pubbliche a soggetti
pubblici o privati concessionari di servizi pubblici).
Articolo 19
(Concessione di contributi in conto interessi. Autorizzazioni
di limiti di impegno)
1. Il limite di impegno, della durata massima di dieci anni,
previsto dalla legge regionale 31 maggio 1983, n. 35 (Sviluppo
della meccanizzazione forestale e delle strutture produttive per la
prima lavorazione del legno), è autorizzato, per l'anno 2004, in
euro 4.000 (obiettivo programmatico 2.2.1.07, capitolo 38600
parz.).
2. Il limite di impegno, della durata massima di quindici
anni, previsto dalla legge regionale 31 marzo 2003, n. 6
(Interventi regionali per lo sviluppo delle imprese industriali e
artigiane), è autorizzato, per l'anno 2004, in euro 122.533,00
(obiettivo programmatico 2.2.2.09, capitolo 35750 parz.).
3. Il limite di impegno, della durata massima di quindici
anni, previsto dalla l.r. 6/2003, è autorizzato, per l'anno 2004,
in euro 122.533,00 (obiettivo programmatico 2.2.2.10, capitolo
47590 parz.).
4. Il limite di impegno, della durata massima di dieci anni,
previsto dalla legge regionale 15 gennaio 1997, n. 1 (Norme per il
recupero e la valorizzazione dei prodotti forestali di scarto e dei
rifiuti lignei), è autorizzato, per l'anno 2004, in euro 25.000
(obiettivo programmatico 2.2.2.15, capitolo 48830 parz.).
CAPO VI
INTERVENTI IN MATERIA DI ASSETTO DEL TERRITORIO E TUTELA
DELL'AMBIENTE
Articolo 20
(Infrastrutture tecniche per il Parco del Mont Avic)
1. L'autorizzazione di spesa per la realizzazione delle
infrastrutture tecniche per il Parco regionale del Mont Avic, di
cui alla legge regionale 7 aprile 1992, n. 18 (Finanziamento dei
lavori di costruzione di infrastrutture di servizio per il Parco
del Monte Avic), è determinata, per il triennio 2004/2006, in euro
10.650.000, di cui euro 3.550.000 rispettivamente per gli anni
2004, 2005 e 2006 (obiettivo programmatico 2.2.1.08., capitolo
50150).
2. La Giunta regionale è autorizzata a contrarre mutui
passivi nella medesima misura e per il medesimo esercizio di cui al
comma 1 (capitolo 11175).
Articolo 21
(Interventi di delocalizzazione degli edifici a rischio
idrogeologico. Modificazioni della legge regionale 24 giugno 2002,
n. 11)
1. L'autorizzazione di spesa disposta dall'articolo 26 della
legge regionale 24 giugno 2002, n. 11 (Disciplina degli interventi
e degli strumenti diretti alla delocalizzazione degli immobili siti
in zone a rischio idrogeologico), è determinata, per il triennio
2004/2006, in euro 1.582.000, di cui euro 582.000 per l'anno 2004,
euro 500.000 per l'anno 2005 ed euro 500.000 per l'anno 2006
(obiettivo programmatico 2.2.1.04, capitolo 38100).
CAPO VII
INTERVENTI PER LO SVILUPPO ECONOMICO E LA PROMOZIONE
SOCIALE
Articolo 22
(Disposizioni in materia di razionalizzazione,
diversificazione e risparmio di fonti energetiche)
1. L'applicazione della legge regionale 24 dicembre 1996, n.
44 (Concessione di contributi regionali per l'incentivazione
dell'utilizzo del gas metano), è prorogata al 31 dicembre
2006.
2. L'autorizzazione di spesa per l'applicazione della l.r.
44/1996 è determinata, per il triennio 2004/2006, in euro
1.300.000, di cui euro 500.000 per l'anno 2004, euro 400.000 per
l'anno 2005 ed euro 400.000 per l'anno 2006 (obiettivo
programmatico 2.2.2.15, capitolo 33751).
Articolo 23
(Interventi per la valorizzazione del Forte e del Borgo
medioevale di Bard)
1. Dopo il comma 4 dell'articolo 2 della legge regionale 17
maggio 1996, n. 10 (Interventi per il recupero e la valorizzazione
del forte e del borgo medioevale di Bard), è aggiunto il
seguente:
"4bis. Nelle more della costituzione della fondazione o di
altra figura giuridica di cui al comma 3, la Giunta regionale è
autorizzata a provvedere alla gestione e manutenzione delle
strutture recuperate tramite la società Finbard S.p.A., mediante
trasferimenti alla gestione speciale, ai sensi dell'articolo 5
della l.r. 16/1982.".
2. L'onere derivante dall'applicazione del comma 1 è
determinato, per il triennio 2004/2006, in euro 3.520.000, di cui
euro 1.520.000 nell'anno 2004, euro 1.000.000 nell'anno 2005 ed
euro 1.000.000 nell'anno 2006 (obiettivo programmatico 2.1.4.02,
capitolo 35620).
3. Il periodo previsto dall'articolo 3, comma 1, della l.r.
10/1996 è prorogato al 31 dicembre 2006.
4. L'autorizzazione di spesa disposta dall'articolo 3, comma
1, della l.r. 10/1996 è aumentata di euro 9.754.490, di cui euro
3.000.000 nell'anno 2004, euro 4.754.490 nell'anno 2005 ed euro
2.000.000 nell'anno 2006 (obiettivo programmatico 2.2.4.07,
capitolo 68360).
Articolo 24
(Restauro conservativo della "Maison et Tour de
Saint-Anselme" in comune di Gressan)
1. Il restauro conservativo del complesso denominato "Maison
et Tour de Saint-Anselme" in comune di Gressan è riconosciuto
d'interesse regionale.
2. Il complesso restaurato è adibito dal Comune di Gressan a
polo culturale, destinato ad accogliere la sede della Académie
Saint-Anselme, attesa l'importanza che tale istituzione assume
nella diffusione delle tradizioni e del patrimonio linguistico e
culturale della Regione.
3. La Giunta regionale, con proprio atto, determina i criteri
e le modalità di trasferimento delle risorse finanziarie al Comune
di Gressan.
4. L'autorizzazione di spesa è determinata in euro 1.500.000,
di cui euro 500.000 nell'anno 2004 ed euro 1.000.000 nell'anno 2005
(obiettivo programmatico 2.1.1.05, capitolo 33675).
Articolo 25
(Interventi in materia di pubblica istruzione)
1. Per l'attuazione delle funzioni amministrative in materia
scolastica a favore di studenti universitari, previste
dall'articolo 23 del decreto del Presidente della Repubblica 22
febbraio 1982, n. 182 (Norme di attuazione dello statuto speciale
della regione Valle d'Aosta per la estensione alla regione delle
disposizioni del D.P.R. 24 luglio 1977, n. 616 e della normativa
relativa agli enti soppressi con l'articolo 1- bis del D.L. 18
agosto 1978, n. 481, convertito nella L. 21 ottobre 1978, n. 641),
ed in applicazione dell'articolo 3 della legge 2 dicembre 1991, n.
390 (Norme sul diritto agli studi universitari), sono autorizzate,
nel triennio 2004/2006, le seguenti spese:
a) euro 420.000 per il concorso nel pagamento dei buoni mensa
a favore degli studenti frequentanti i corsi attivati
dall'Università della Valle d'Aosta - Université de la Vallée
d'Aoste e i corsi della terza facoltà di ingegneria
dell'informazione del Politecnico di Torino con sede ad Aosta, di
cui euro 110.000 per l'anno 2004, euro 144.000 per l'anno 2005 ed
euro 166.000 per l'anno 2006 (obiettivo programmatico 2.2.4.02,
capitolo 55560 parz.);
b) euro 90.000 per l'assegnazione di benefici economici
(assegno di studio e contributo affitto) a favore degli studenti
non residenti nella regione e frequentanti i corsi attivati
dall'Università della Valle d'Aosta - Université de la Vallée
d'Aoste e i corsi della terza facoltà di ingegneria
dell'informazione del Politecnico di Torino con sede ad Aosta, i
cui bandi sono emanati ai sensi della legge regionale 14 giugno
1989, n. 30 (Interventi della Regione per l'attuazione del diritto
allo studio nell'ambito universitario), di cui euro 30.000 per
ciascuno degli anni 2004, 2005 e 2006 (obiettivo programmatico
2.2.4.02, capitolo 55560 parz.).
Articolo 26
(Istituto regionale Adolfo Gervasone)
1. Ad integrazione del finanziamento previsto dall'articolo 9
della legge regionale 30 luglio 1986, n. 36 (Institut régional
Adolfo Gervasone - Istituto regionale Adolfo Gervasone), è
autorizzato il trasferimento a favore dell'istituto regionale di
euro 60.000 per l'anno 2004 per l'acquisto di arredi (obiettivo
programmatico 2.2.4.01, capitolo 55240).
Articolo 27
(Determinazione di autorizzazioni di spesa recate da leggi
regionali)
1. Le autorizzazioni di spesa recate dalle leggi regionali
indicate nell'allegato B e dalle leggi regionali modificative delle
stesse sono determinate, ai sensi dell'articolo 19 della legge
regionale 27 dicembre 1989, n. 90 (Norme in materia di bilancio e
di contabilità generale della Regione Autonoma Valle d'Aosta),
nelle misure indicate nello stesso allegato B.
Articolo 28
(Disposizioni finanziarie)
1. Le spese autorizzate dalla presente legge trovano
copertura nelle risorse iscritte nello stato di previsione
dell'entrata del bilancio di previsione 2004 e pluriennale
2004/2006.
TITOLO III
MODIFICAZIONI DI LEGGI REGIONALI ED ALTRI INTERVENTI
CAPO I
INTERVENTI IN MATERIA DI ENTI LOCALI, ASSETTO DEL TERRITORIO
E EDILIZIA ABITATIVA
Articolo 29
(Modificazioni della legge regionale 7 dicembre 1998, n.
54)
1. Al comma 1 dell'articolo 11 della l.r. 54/1998, come
modificato dall'articolo 2 della l.r. 8/2003, le parole "entro due
anni dall'entrata in vigore della legge regionale di cui
all'articolo 7, comma 1", sono sostituite dalle parole "entro tre
anni dall'entrata in vigore della legge regionale di cui
all'articolo 7, comma 1".
2. Il comma 5 dell'articolo 93 della l.r. 54/1998, da ultimo
modificato dall'articolo 55 della l.r. 8/2003, è sostituito dal
seguente:
"5. Ai fini dell'applicazione della normativa statale in
materia fiscale, le Associazioni dei comuni sono equiparate ai
Consorzi tra enti locali.".
3. Al comma 1 dell'articolo 120 della l.r. 54/1998, da ultimo
modificato dall'articolo 10, comma 2, della l.r. 25/2002, le parole
"Entro il 31 dicembre 2003" sono sostituite dalle parole "Entro il
31 dicembre 2004".
4. Al comma 1 dell'articolo 121 della l.r. 54/1998, da ultimo
modificato dall'articolo 65 della l.r. 8/2003, le parole "Entro il
31 dicembre 2003" sono sostituite dalle parole "Entro il 31
dicembre 2004".
Articolo 30
(Disposizioni in materia urbanistica e di pianificazione
territoriale. Modificazioni della legge regionale 6 aprile 1998, n.
11)
1. Il comma 4 dell'articolo 13 della legge regionale 6 aprile
1998, n. 11 (Normativa urbanistica e di pianificazione territoriale
della Valle d'Aosta), è sostituito dal seguente:
"4. L'inottemperanza alle disposizioni di cui al presente
articolo esclude l'adottabilità di varianti sostanziali al
PRG.".
2. Dopo il comma 4 dell'articolo 13 della l.r. 11/1998 è
aggiunto il seguente:
"4bis. La Giunta regionale, sentito il Consiglio permanente
degli enti locali, scaduto il termine di cinque anni di cui al
comma 2, definisce le modalità attraverso le quali i comuni devono
procedere all'adeguamento dei PRG, come previsto al comma 1, e
individua gli strumenti di coordinamento e di indirizzo delle
attività comunali. A tale scopo, i finanziamenti disponibili per la
costituzione del Sistema informativo territoriale regionale (SITR)
sono destinabili in via prioritaria ai progetti connessi alla
raccolta ed elaborazione dei dati per l'adeguamento dei PRG di cui
al comma 1.".
3. Al comma 1 dell'articolo 71 della l.r. 11/1998 le parole
", nel limite massimo del trenta per cento," sono
soppresse.
Articolo 31
(Disposizioni in materia di lavori pubblici. Modificazione
della legge regionale 20 giugno 1996, n. 12)
1. Dopo il comma 3 dell'articolo 38 della legge regionale 20
giugno 1996, n. 12 (Legge regionale in materia di lavori pubblici),
è aggiunto il seguente:
"3bis. L'Amministrazione regionale, su richiesta degli enti
locali, può utilizzare il proprio personale ed i propri mezzi,
qualora disponibili, per l'esecuzione di lavori, che rivestano
carattere di urgenza e frammentarietà, su beni di proprietà degli
enti stessi.".
Articolo 32
(Criteri per la formazione e l'aggiornamento della proposta
di piani di vendita - Alienazione di alloggi disponibili.
Modificazioni della legge regionale 4 settembre 1995, n.
40)
1. Il comma 2 dell'articolo 4 della legge regionale 4
settembre 1995, n. 40 (Norme regionali per la vendita del
patrimonio di edilizia residenziale pubblica), come modificato
dall'articolo 28 della l.r. 25/2002, è sostituito dal
seguente:
"2. Nei piani di vendita non devono essere inclusi
alloggi:
a) di nuova costruzione ovvero interessati da interventi di
recupero, di cui all'articolo 31, comma 1, lettere c), d) ed e),
della l. 457/1978, la cui ultimazione è intervenuta negli ultimi
dieci anni antecedenti quello di approvazione da parte dell'ente
gestore della proposta del piano di vendita;
b) collocati in ambiti territoriali nei quali è prioritario
il mantenimento di alloggi in locazione;
c) destinati a case parcheggio per la sistemazione temporanea
di famiglie sprovviste di abitazione.".
2. Il comma 1 dell'articolo 5 della l.r. 40/1995 è sostituito
dal seguente:
"1. Gli alloggi inseriti nei piani di vendita di cui ai
precedenti articoli, che si rendono disponibili anche a seguito
della mobilità degli assegnatari o per altro motivo, possono in
alternativa essere estrapolati dal piano di vendita, senza che ciò
costituisca variante al piano, ovvero venduti al miglior offerente
sulla base del prezzo di vendita, all'interno di ciascuna fascia di
priorità, nell'ordine, a favore di:
a) coloro che, in possesso dei requisiti, hanno rinunciato
all'acquisto perché assegnatari di un alloggio non
adeguato;
b) coloro che sono assegnatari compresi nell'area di
decadenza per superamento dei limiti di reddito e occupano alloggi
non inseriti nel piano di vendita;
c) coloro che, in possesso dei requisiti di cui all'articolo
7, sono assegnatari di alloggi non inseriti nei piani di
vendita.".
3. Il comma 2 dell'articolo 9 della l.r. 40/1995 è sostituito
dal seguente:
"2. Per gli alloggi compresi in fabbricati sottoposti ad
interventi di recupero, di cui all'articolo 31, comma primo, lett.
c) e d), della l. 457/1978, eseguiti nel ventennio antecedente il
loro inserimento nel piano di vendita, la riduzione del prezzo di
vendita è pari a 0,5 punti per anno fino a un massimo di dieci
punti e l'anzianità di costruzione decorre dalla data di
ultimazione dei lavori.".
4. Il comma 3 dell'articolo 9 della l.r. 40/1995 è sostituito
dal seguente:
"3. Nel caso in cui nei dieci anni antecedenti quello di
approvazione da parte dell'ente gestore della proposta del piano di
vendita, sul singolo alloggio o sull'intero stabile siano
effettuati interventi di manutenzione straordinaria, di cui
all'articolo 31, comma primo, lett. b), della l. 457/1978, la
percentuale di abbattimento per la vetustà, di cui all'ultimo
periodo del comma 1, è applicata a decorrere dalla data di
ultimazione dei lavori in ragione del 1 per cento per ogni anno
trascorso, fino ad un massimo del dieci per cento.".
Articolo 33
(Disposizioni in materia di sostegno al settore dell'edilizia
residenziale pubblica. Modificazioni dell'articolo 21 della legge
regionale 3 gennaio 2000, n. 1)
1. Il comma 2 dell'articolo 21 della legge regionale 3
gennaio 2000, n. 1 (Legge finanziaria per gli anni 2000/2002), è
sostituito dal seguente:
"2. I fondi statali, attribuiti alla Regione per i fini di
cui all'articolo 11 della legge 9 dicembre 1998, n. 431 (Disciplina
delle locazioni e del rilascio degli immobili adibiti ad uso
abitativo), sono gestiti direttamente dalla Regione e affluiscono
al capitolo 13050 del bilancio regionale.".
2. Il comma 3 dell'articolo 21 della l.r. 1/2000 è sostituito
dal seguente:
"3. La dotazione finanziaria del Fondo per il sostegno
all'accesso alle abitazioni in locazione di cui all'articolo 11
della l. 431/1998 può essere destinata anche all'integrazione del
fondo regionale per l'abitazione, istituito dalla legge regionale
26 maggio 1998, n. 36 (Norme per la costituzione e il funzionamento
del Fondo regionale per l'abitazione), in aggiunta alla quota
prevista dall'articolo 9, comma 1, della l.r. 36/1998, senza
incidere sulla quantificazione delle quote di cui all'articolo 2,
comma 1, lettere a), b) e c), della l.r. 36/1998.".
3. Il comma 4 dell'articolo 21 della l.r. 1/2000 è
abrogato.
CAPO II
INTERVENTI IN MATERIA SANITARIA E SOCIALE
Articolo 34
(Relazione sullo stato di salute e di benessere sociale.
Modificazione della legge regionale 25 gennaio 2000, n. 5)
1. L'articolo 4 della legge regionale 25 gennaio 2000, n. 5
(
Norme per la razionalizzazione dell'organizzazione del
Servizio socio-sanitario regionale e per il miglioramento della
qualità e dell'appropriatezza delle prestazioni sanitarie,
socio-sanitarie e socio-assistenziali prodotte ed erogate nella
regione), è sostituito dal seguente:
"Articolo 4
(Relazione sullo stato di salute e di benessere
sociale)
1. L'Osservatorio regionale epidemiologico e per le politiche
sociali predispone, ogni anno, una relazione sullo stato di salute
e di benessere sociale della popolazione regionale.
2. La relazione sullo stato di salute e di benessere sociale
ha una versione strategica e una versione congiunturale. La
versione strategica, quadriennale, è strutturata per problemi
generali di salute e di benessere sociale della popolazione
regionale. La versione congiunturale consiste in un approfondimento
specialistico su uno dei temi di rilevanza per la programmazione
sanitaria o sociale regionale ed è prodotta annualmente nel
triennio successivo a ciascuna relazione strategica.
3. La relazione sullo stato di salute e di benessere sociale
è illustrata dall'Assessore competente alla Giunta regionale e al
Consiglio regionale.".
2. La lettera i) del comma 1 dell'articolo 5 della l.r.
5/2000 è sostituita dalla seguente
:
"i) predisporre la relazione sullo stato di salute e di
benessere sociale come definita all'articolo 4;".
Articolo 35
(Razionalizzazione dell'organizzazione del Servizio
socio-sanitario regionale. Modificazione dell'articolo 40 della
legge regionale 25 gennaio 2000, n. 5)
1. Al comma 2 dell'articolo 40 della l.r. 5/2000 le parole ",
con le modalità di cui alla legge regionale 23 novembre 1994, n. 68
(Alienazione di beni immobili di proprietà regionale a favore dei
comuni)" sono soppresse.
Articolo 36
(Riordino delle Istituzioni pubbliche di assistenza e
beneficenza)
1. In attesa dell'emanazione di apposita legge regionale di
riordino delle Istituzioni pubbliche di assistenza e beneficenza
(II.PP.A.B.) operanti sul territorio regionale in ambito
assistenziale ed educativo, all'I.P.A.B. denominata Casa di riposo
G.B. Festaz, con sede in Aosta, continuano ad applicarsi le
disposizioni di cui agli articoli 3 e 4 della legge regionale 12
luglio 1996, n. 18 (Regolamentazione dei rapporti patrimoniali tra
la Regione e la Casa di riposo G.B. Festaz).
2. La Casa di riposo G.B. Festaz, svolgendo direttamente
attività di erogazione di servizi assistenziali, è tenuta, entro il
31 dicembre 2004, a trasformarsi in azienda pubblica di servizi
alla persona. La trasformazione è deliberata dal Consiglio di
amministrazione.
3. Anche dopo la trasformazione di cui al comma 2, nelle more
dell'emanazione della legge regionale di riordino, al personale
della Casa di riposo G.B. Festaz si applica il contratto collettivo
di lavoro in vigore al momento della trasformazione in
azienda.
4. Le altre II.PP.A.B. operanti nel settore educativo, che
non siano dichiarate estinte per cessata attività, su proposta
dell'organo di amministrazione, con deliberazione della Giunta
regionale, con la quale sono altresì definite la destinazione del
patrimonio e l'assegnazione del personale dipendente, provvedono a
trasformarsi in associazioni o fondazioni di diritto privato senza
scopo di lucro nel rispetto delle originarie finalità statutarie,
entro il 31 dicembre 2004. La trasformazione o la proposta di
estinzione sono deliberate dagli organi di amministrazione in
carica alla data di entrata in vigore della presente legge, i
quali, se in scadenza, sono prorogati sino al compimento delle
procedure di trasformazione o di estinzione. Alle revisioni
statutarie e ai patrimoni delle II.PP.A.B. trasformate in persone
giuridiche di diritto privato si applicano le disposizioni di cui
agli articoli 17 e 18 del decreto legislativo 4 maggio 2001, n. 207
(Riordino del sistema delle istituzioni pubbliche di assistenza e
beneficenza, a norma dell'articolo 10 della L. 8 novembre 2000, n.
328).
5. Per le II.PP.A.B. che, alla scadenza del 31 dicembre 2004,
non abbiano assunto e comunicato alla Giunta regionale gli atti
necessari alla trasformazione in persone giuridiche di diritto
privato, la Giunta regionale nomina, previa diffida ad adempiere
entro quindici giorni, un commissario con il compito di procedere
alla trasformazione.
6. Al personale già dipendente dalle II.PP.A.B. al momento
della trasformazione in persone giuridiche di diritto privato si
applicano i contratti collettivi di lavoro in vigore, sino alla
scadenza e comunque sino alla stipula di un nuovo contratto. In
ogni caso, al predetto personale è assicurata la conservazione
della posizione giuridica, nonché dei trattamenti economici in
godimento al momento della trasformazione, compresa l'anzianità
maturata.
7. La Casa di riposo G.B. Festaz e le altre II.PP.A.B.,
rispettivamente riordinate in azienda pubblica di servizi e in
persone giuridiche di diritto privato senza scopo di lucro,
subentrano nei rapporti giuridici, attivi e passivi, facenti capo
alle II.PP.A.B. dalle quali derivano.
Articolo 37
(Associazioni ex-combattenti ed ex-internati. Modificazione
della legge regionale 27 novembre 1990, n. 69)
1. Il comma 2 dell'articolo 5 della legge regionale 27
novembre 1990, n. 69 (Contributi alle associazioni di
ex-combattenti ed ex-internati, operanti in Valle d'Aosta, a
sostegno dell'attività di promozione sociale e di tutela degli
associati), è sostituito dal seguente:
''2. I contributi non possono essere utilizzati per
interventi assistenziali ai singoli iscritti.''.
CAPO III
INTERVENTI IN MATERIA DI PROMOZIONE SOCIALE
Articolo 38
(Organi collegiali della scuola. Modificazioni della legge
regionale 8 agosto 1977, n. 55)
1. Il comma primo dell'articolo 9 della legge regionale 8
agosto 1977, n. 55 (Organi collegiali della scuola a livello
distrettuale e regionale - Modifiche e integrazioni alla legge
regionale 5 novembre 1976, n. 47), come modificato dall'articolo 2
della legge regionale 28 novembre 1996, n. 36, è sostituito dal
seguente:
"1. L'Amministrazione scolastica regionale e la Giunta
regionale esercitano la vigilanza sui consigli scolastici
distrettuali secondo le seguenti modalità:
a) le deliberazioni concernenti il bilancio preventivo, le
variazioni di bilancio e i prelevamenti dal fondo di riserva e
dall'avanzo di amministrazione sono sottoposte all'approvazione
della competente struttura dell'Amministrazione scolastica
regionale;
b) il conto consuntivo è approvato dalla Giunta regionale,
previa analisi dei documenti contabili da parte della competente
struttura dell'Amministrazione scolastica regionale.".
2. Il comma secondo dell'articolo 9 della l.r. 55/1977 è
abrogato.
Articolo 39
(Istituzioni scolastiche. Regime dei beni mobili e
strumentali)
1. La Giunta regionale, al fine di dare uniformità al regime
dei beni mobili in uso nelle istituzioni scolastiche regionali cui
è stata attribuita personalità giuridica, è autorizzata a cedere a
titolo gratuito ad ogni istituzione scolastica i beni mobili e
strumentali da esse acquistati con fondi trasferiti
dall'Amministrazione regionale, inclusi nel patrimonio
indisponibile della Regione alla data del 31 dicembre 2003, con
vincolo di destinazione per il fine istituzionale del servizio di
istruzione pubblica e con obbligo di gestione secondo le
disposizioni del regolamento regionale 4 dicembre 2001, n. 3
(Istruzioni generali sulla gestione amministrativa-contabile delle
istituzioni scolastiche. Abrogazione dei regolamenti regionali 5
giugno 1978 e 28 novembre 1978).
Articolo 40
(Tutela e censimento del patrimonio storico di architettura
minore. Ulteriore proroga del termine di cui all'articolo 5 della
legge regionale 1° luglio 1991, n. 21)
1. Il termine di dieci anni di cui all'articolo 5, comma 1,
della legge regionale 1° luglio 1991, n. 21 (Tutela e censimento
del patrimonio storico di architettura minore in Valle d'Aosta),
già prorogato dall'articolo 44 della l.r. 38/2001 e dall'articolo
38 della l.r. 25/2002, è ulteriormente prorogato di un
anno.
CAPO IV
INTERVENTI IN MATERIA DI SVILUPPO ECONOMICO
Articolo 41
(Iniziative d'interesse turistico-promozionale. Modificazioni
della legge regionale 24 agosto 1992, n. 31)
1. Dopo l'articolo 2 della legge regionale 24 giugno 1992, n.
31 (Concessione di contributi per la realizzazione di iniziative di
interesse turistico-promozionale), è inserito il seguente:
"Articolo 2bis
(Termini per la presentazione delle domande)
1. Le domande per l'ottenimento dei contributi di cui
all'articolo 1 devono essere presentate, a pena di decadenza, entro
i seguenti termini:
a) 30 novembre, per le iniziative programmate nel successivo
periodo compreso tra il 1° gennaio ed il 30 giugno;
b) 31 maggio, per le iniziative programmate nel successivo
periodo compreso tra il 1° luglio ed il 31 dicembre.
2. In deroga a quanto previsto al comma 1, le domande
presentate oltre i termini indicati possono essere ammesse a
contributo qualora si riferiscano alla realizzazione di iniziative
alle quali la Giunta regionale riconosca un particolare rilievo
turistico promozionale.".
2. Il comma 2 dell'articolo 4 della l.r. 31/1992 è sostituito
dal seguente:
"2. I contributi sono concessi con deliberazione della Giunta
regionale.".
Articolo 42
(Contributo annuo all'Aero Club Valle d'Aosta. Modificazione
della legge regionale 3 aprile 1991, n. 14)
1. L'articolo 2 della legge regionale 3 aprile 1991, n. 14
(Erogazione di un contributo annuo all'Aero Club Valle d'Aosta per
l'esercizio di attività turistico-sportive di interesse regionale),
è sostituito dal seguente:
"Articolo 2
(Modalità di erogazione)
1. La Giunta regionale provvede, con propria deliberazione,
alla determinazione del contributo, per ogni singolo esercizio
finanziario, previa presentazione da parte dell'Aero Club Valle
d'Aosta, entro il 31 dicembre di ogni anno, di un'istanza corredata
del bilancio preventivo dell'anno cui si riferisce il contributo,
nonché di una relazione riassuntiva dell'attività
programmata.
2. Alla liquidazione del contributo si provvede in due
soluzioni:
a) in acconto, fino ad un massimo del 70 per cento, entro il
31 marzo;
b) a saldo, previa presentazione del bilancio consuntivo,
approvato dai competenti organi statutari, e di una relazione
illustrante l'attività turistico-sportiva svolta nell'anno cui si
riferisce il contributo.".
Articolo 43
(Interventi regionali a sostegno delle attività
turistico-ricettive e commerciali. Modificazioni della legge
regionale 4 settembre 2001, n. 19)
1. Dopo il comma 5 dell'articolo 23 della legge regionale 4
settembre 2001, n. 19 (Interventi regionali a sostegno delle
attività turistico-ricettive e commerciali), è aggiunto il
seguente:
"5bis. Qualora il soggetto beneficiario, prima della scadenza
dei termini di cui al comma 2, per la sopravvenuta impossibilità
del mantenimento della destinazione dichiarata dei beni finanziati,
intenda alienare i detti beni o mutarne la destinazione d'uso,
propone apposita istanza alla struttura competente. Fatti salvi i
vincoli di natura urbanistica, la struttura competente dispone a
tal fine gli accertamenti istruttori ritenuti più opportuni,
avvalendosi, se del caso, di Finaosta S.p.A. per accertare la
sussistenza delle condizioni che consentano il rilascio di apposita
autorizzazione al mutamento di destinazione d'uso o all'alienazione
anticipata dei beni finanziati. L'autorizzazione può essere altresì
concessa con riferimento ai beni immobili destinati all'esercizio
di attività turistico-ricettive, commerciali e di pubblico
esercizio che risultino già assoggettati a vincoli di destinazione
che non siano di natura urbanistica.".
2. Dopo il comma 5bis dell'articolo 23 della l.r. 19/2001,
introdotto dal comma 1, è aggiunto il seguente:
"5ter. L'autorizzazione di cui al comma 5bis è concessa con
deliberazione della Giunta regionale. Entro sessanta giorni dalla
comunicazione dell'autorizzazione, l'agevolazione percepita è
restituita alla Regione o, nel caso di mutui a tasso agevolato, a
Finaosta S.p.A., con le modalità di cui all'articolo 25, commi 3, 4
e 5.".
3. Dopo il comma 5ter dell'articolo 23 della l.r. 19/2001,
introdotto dal comma 2, è aggiunto il seguente:
"5quater. Le disposizioni di cui ai commi 5bis e 5ter si
applicano, altresì, qualora il soggetto beneficiario intenda donare
i beni finanziati alla Regione o a un ente locale territoriale per
destinarli a finalità sociali o di pubblico interesse; in caso di
donazione a un ente locale, l'onere di restituzione del capitale
residuo rimane in capo al donatario.".
Articolo 44
(Servizio di soccorso sulle piste. Modificazione della legge
regionale 15 gennaio 1997, n. 2)
1. Il comma 4 dell'articolo 8 della legge regionale 15
gennaio 1997, n. 2 (Disciplina del servizio di soccorso sulle piste
di sci della Regione), è sostituito dal seguente:
"4. I corsisti, quale compartecipazione alle spese necessarie
per l'organizzazione e lo svolgimento dei corsi, devono versare una
quota d'iscrizione. Detta quota, fissata nella misura massima del
30 per cento del costo pro capite del corso, è stabilita dalla
Giunta regionale con propria deliberazione.".
Articolo 45
(Sviluppo dell'aeroporto regionale Corrado Gex)
1. La Giunta regionale è autorizzata ad affidare la gestione
e lo sviluppo dell'aeroporto "Corrado Gex" ad apposita società di
capitali, da costituire secondo le procedure di cui al decreto
ministeriale 12 novembre 1997, n. 521 (Regolamento recante norme di
attuazione delle disposizioni di cui all'articolo 10, comma 13,
della l. 24 dicembre 1993, n. 537, con cui è stata disposta la
costituzione di società di capitali per la gestione dei servizi e
infrastrutture degli aeroporti gestiti anche in parte dallo Stato),
in quanto compatibili.
2. L'oggetto principale dell'attività svolta dalla società di
cui al comma 1 consiste nello sviluppo, progettazione,
realizzazione, adeguamento, gestione, manutenzione ed uso degli
impianti e delle infrastrutture per l'esercizio dell'attività
aeroportuale, nonché delle attività ad essa connesse o
collegate.
3. Gli interventi di cui al comma 2 sono realizzati anche
mediante l'utilizzazione delle risorse previste dalla legge
regionale 23 dicembre 1991, n. 78 (Infrastrutture aeroportuali e
piano di radioassistenze per l'aeroporto "Corrado Gex" della Valle
d'Aosta), previa approvazione, da parte della Giunta regionale, di
un programma di investimento e sviluppo.
4. Nelle more della costituzione della società di cui al
comma 1 e al fine di garantire l'operatività dello scalo
aeroportuale, la durata del contratto di gestione dell'aeroporto
"Corrado Gex", in scadenza alla data del 31 dicembre 2003, può
essere prorogata sino al 30 novembre 2004.
Articolo 46
(Disciplina delle attività di volo alpino. Proroga del
termine di cui all'articolo 1, comma 5bis, della legge regionale 4
marzo 1988, n. 15)
1. Il termine di cui all'articolo 1, comma 5bis, della legge
regionale 4 marzo 1988, n. 15 (Disciplina delle attività di volo
alpino ai fini della tutela ambientale), aggiunto dall'articolo 1
della legge regionale 16 novembre 1999, n. 35, è prorogato al 31
dicembre 2007.
Articolo 47
(Norme in materia di servizi di trasporto pubblico di linea.
Modificazione della legge regionale 1° settembre 1997, n.
29)
1. Al comma 6 dell'articolo 24 della legge regionale 1°
settembre 1997, n. 29 (Norme in materia di servizi di trasporto
pubblico di linea), dopo le parole "fino ad un massimo dell'ottanta
per cento di sconto sul costo di corsa semplice" sono aggiunte le
parole "e di abbonamento".
Articolo 48
(Disposizioni in materia di controlli tecnici sugli impianti
a fune. Abrogazione dell'articolo 41 della legge regionale 11
dicembre 2001, n. 38)
1. Nelle more del completo recepimento delle norme europee di
settore, gli impianti che giungono alla scadenza di revisione
generale o di vita tecnica entro il 28 febbraio 2005 possono godere
della proroga di un anno dei termini relativi alle scadenze
temporali fissate al paragrafo 3 delle norme regolamentari
approvate con decreto ministeriale 2 gennaio 1985, n. 23, a
condizione che sia effettuato quanto previsto dal paragrafo 4 delle
norme regolamentari del citato decreto ministeriale.
2. L'articolo 41 della l.r. 38/2001 è abrogato.
Articolo 49
(Disposizioni relative alla colorazione delle autovetture da
adibire a servizio di taxi. Modificazione della legge regionale 9
agosto 1994, n. 42)
1. Dopo l'articolo 1 della legge regionale 9 agosto 1994, n.
42 (Direttive per l'esercizio delle funzioni previste dalla legge
quadro per il trasporto di persone mediante autoservizi pubblici
non di linea), è inserito il seguente:
"Articolo 1bis
(Colorazione delle autovetture da adibire a servizio di
taxi)
1. La Giunta regionale è autorizzata a definire, con propria
deliberazione, il colore delle autovetture da adibire a servizio di
taxi.".
Articolo 50
(Interventi regionali in materia di agricoltura.
Modificazione della legge regionale 6 luglio 1984, n. 30)
1. Il comma 2 dell'articolo 20 della legge regionale 6 luglio
1984, n. 30 (Interventi regionali in materia di agricoltura), è
sostituito dal seguente:
"2. La gestione delle strutture collettive è affidata a
cooperative agricole, a loro consorzi od associazioni di produttori
agricoli, che diano garanzia di funzionalità e capacità
tecnico-amministrativa, con la stipulazione di apposite convenzioni
approvate dalla Giunta regionale.".
Articolo 51
(Disposizioni in materia di Indicazioni geografiche protette
e di Denominazioni d'origine protette. Modificazione della legge
regionale 7 agosto 2001, n. 13)
1. Dopo il comma 1 dell'articolo 6 della legge regionale 7
agosto 2001, n. 13 (Disposizioni in materia di Indicazioni
geografiche protette e di Denominazioni d'origine protette), è
inserito il seguente:
"1bis. I contributi previsti al comma 1 possono essere
erogati anche a favore dei Consorzi riconosciuti di cui
all'articolo 10, qualora rappresentino i propri associati e per
conto di essi sostengano le spese.".
Articolo 52
(Consorzi Garanzia Fidi. Modificazione della legge regionale
27 novembre 1990, n. 75)
1. Dopo l'articolo 3 della legge regionale 27 novembre 1990,
n. 75 (Adesione della Regione al Consorzio Garanzia Fidi tra
esercenti le libere professioni in Valle D'Aosta. Interventi a
favore dei Consorzi Garanzia Fidi), è aggiunto il seguente:
"Articolo 3bis
(Soggetti beneficiari degli interventi)
1. A decorrere dall'esercizio 2004, ciascun Consorzio di
garanzia fidi può concedere i contributi in conto interessi di cui
all'articolo 2 anche a soggetti operanti nei settori di attività
degli altri Consorzi.
2. L'ammontare dei finanziamenti assistiti dal contributo in
conto interessi di cui all'articolo 2, concessi dagli istituti di
credito convenzionati a favore dei soggetti beneficiari di cui al
comma 1, non può superare la misura annua del 5% del valore
nominale degli affidamenti totali concessi, come risultanti dal
bilancio di ciascun Consorzio alla data del 31 dicembre dell'anno
precedente o da essi dichiarati, con un limite massimo annuo di
3.000.000 di euro.".
Articolo 53
(Tutela e valorizzazione dell'artigianato valdostano di
tradizione. Modificazioni della legge regionale 21 gennaio 2003, n.
2)
1. Il comma 7 dell'articolo 4 della legge regionale 21
gennaio 2003, n. 2 (Tutela e valorizzazione dell'artigianato
valdostano di tradizione), è abrogato.
2. All'articolo 4, comma 8, della l.r. 2/2003 le parole "o di
cancellazione d'ufficio" sono soppresse.
3. Il comma 2 dell'articolo 7 della l.r. 2/2003 è sostituito
dal seguente:
"2. Alle manifestazioni di cui al comma 1 possono altresì
partecipare le imprese artigiane, nonché i produttori non
professionali iscritti al registro di cui all'articolo 8 per la
produzione di oggetti in rame, ceramica, vetro, oro e argento,
interamente realizzati in Valle d'Aosta.".
4. La lettera b) del comma 2 dell'articolo 8 della l.r.
2/2003 è sostituita dalla seguente:
"b) produttori di oggetti in ceramica, rame, vetro, oro e
argento di cui all'articolo 7, comma 2;".
5. Il comma 1 dell'articolo 11 della l.r. 2/2003 è sostituito
dal seguente:
"1. La Regione incentiva i corsi per l'apprendimento delle
tecniche di lavorazione artigianali, in particolare quelli relativi
a lavorazioni in via di progressivo abbandono, organizzati da
comuni, Comunità montane, associazioni, fondazioni e pro-loco,
riservati a residenti in Valle d'Aosta.".
Articolo 54
(Attività per la produzione di pane da parte delle imprese
artigiane. Modificazioni della legge regionale 17 aprile 1998, n.
15, e disposizione transitoria)
1. Dopo l'articolo 5 della legge regionale 17 aprile 1998, n.
15 (Attuazione della legge 31 luglio 1956, n. 1002 (Nuove norme
sulla panificazione) e modificazioni alla legge regionale 7 marzo
1995, n. 7 (Attività per la produzione di pane da parte delle
imprese artigiane)), è inserito il seguente:
"Articolo 5bis
(Produzione di grissini)
1. L'attività avente per oggetto la produzione di grissini è
soggetta alle disposizioni previste dalla l. 1002/1956.".
2. Le imprese valdostane che, al momento dell'entrata in
vigore della presente legge, esercitano esclusivamente l'attività
di produzione di grissini e le imprese valdostane, già esercenti
l'attività di panificazione, che hanno apportato modificazioni al
proprio impianto per effettuare una linea di produzione di grissini
devono presentare alla struttura regionale competente in materia di
panificazione, entro novanta giorni dall'entrata in vigore della
presente legge, apposita istanza per l'aggiornamento della
potenzialità del proprio impianto, anche in deroga al disposto
degli articoli 7 e 8 della l.r. 15/1998.
3. La lettera c) del comma 1 dell'articolo 6 della l.r.
15/1998 è sostituita dalla seguente:
"c) per località, il comune direttamente interessato
dall'impianto, nonché il territorio facente capo alla somma dei
territori dei comuni confinanti al comune interessato, purché
collegati direttamente da vie di comunicazione, escluse le vie
inter-vallive, costituite da colli carrozzabili. Il territorio
comunale di Aosta costituisce località a sé stante e non entra nel
calcolo della somma dei territori dei comuni confinanti;".
Articolo 55
(Interventi regionali per lo sviluppo delle imprese
industriali e artigiane. Modificazione della legge regionale 31
marzo 2003, n. 6)
1. Il limite massimo di spesa ammissibile, previsto dagli
articoli 18 e 19 della legge regionale 31 marzo 2003, n. 6
(Interventi regionali per lo sviluppo delle imprese industriali e
artigiane), per gli investimenti effettuati da grandi imprese, è
esteso a quelli effettuati dai consorzi o dalle società consortili
di cui all'articolo 26 della legge medesima.
Articolo 56
(Contributi per la ricerca e lo sviluppo. Proroga del termine
di cui all'articolo 8, comma 4, della legge regionale 7 dicembre
1993, n. 84)
1. Il termine di cui all'articolo 8, comma 4, della legge
regionale 7 dicembre 1993, n. 84 (Interventi regionali in favore
della ricerca e dello sviluppo), da ultimo modificato dall'articolo
3 della legge regionale 18 aprile 2000, n. 11, è prorogato al 31
dicembre 2005.
Articolo 57
(Dichiarazione d'urgenza)
1. La presente legge è dichiarata urgente ai sensi
dell'articolo 31, comma terzo, dello Statuto speciale per la Valle
d'Aosta ed entrerà in vigore il giorno successivo a quello della
sua pubblicazione nel Bollettino ufficiale della Regione.
Allegati A e B
(Omissis)
Presidente - Siamo sempre in discussione generale, sono stati
depositati 71 emendamenti, proporrei questa procedura, se siete
d'accordo: se non vi sono altri interventi, dichiaro chiusa la
discussione generale, do la parola alla Giunta per la replica e poi
iniziamo l'esame dell'articolato.
La parola all'Assessore al bilancio, finanze, programmazione e
partecipazioni regionali, Marguerettaz.
Marguerettaz (UV) - Ogni attività necessita di un
acclimatamento, quindi, da un certo punto di vista, come neo
Assessore alle finanze devo percorrere questa fase di
acclimatamento e prendere atto di quali sono le ritualità e qual è
la procedura di un'assise così importante.
Vi sono tanti modi per guardare le cose: si può guardare il
bicchiere mezzo pieno o il bicchiere mezzo vuoto; per natura sono
ottimista e quindi cercherò di guardare il bicchiere mezzo pieno di
questa giornata di lavoro. Innanzitutto, a parte tutta una serie di
"attività" che probabilmente potevano essere evitate sia da una
parte che dall'altra, la discussione generale ha permesso di
verificare tutta una serie di questioni. Dal punto di vista
metodologico, mi corre l'obbligo di dire che, per un'economia
migliore dei lavori, forse sarebbe stato meglio affrontare
congiuntamente sia la legge finanziaria, sia il bilancio; questo,
perché dal tenore di tanti interventi, abbiamo visto che le due
cose hanno una ragion d'essere comune, per cui diventava difficile
analizzare l'articolato della finanziaria senza avere dall'altra
parte la possibilità di fare dei ragionamenti sul bilancio. Tant'è
vero che in tanti ragionamenti effettuati si è fatto il
collegamento con le previsioni di bilancio, quindi si è ragionato
sulla finanziaria, ma si faceva riferimento ai capitoli di
bilancio. Detto questo, credo che l'analisi dell'articolato
permetterà a tutti noi di dare delle risposte puntuali e consentirà
un'analisi più approfondita. Rimanendo sempre nell'ambito della
discussione generale del provvedimento, però ricorderei ai colleghi
che la finanziaria e il bilancio sono dei provvedimenti che "danno
delle gambe", è vero, ad un programma di legislatura, ma è vero che
devono dare delle risposte ad un'attività legislativa già in
itinere. Abbiamo tutta una serie di provvedimenti che devono
trovare un'attuazione nell'ambito del bilancio e della finanziaria
e la mia non vuole essere una difesa dell'attività della Giunta,
anzi, sono nella condizione di dire che la Giunta, per quanto di
sua competenza, ha presentato una buona legge finanziaria e un buon
bilancio, ovviamente ha dovuto tenere conto delle norme vigenti.
Vedremo appieno l'attività nel corso di questa legislatura, quando
vi saranno dei provvedimenti che nasceranno da questa maggioranza e
che troveranno applicazione.
Cercando di ripercorrere i titoli di questa finanziaria, abbiamo
il titolo I, che qualcuno ha proposto di riassumere con una certa
logica: è il titolo delle poche imposte e dei tanti mutui. Non
vorrei essere troppo critico, ma mi pare che una lettura di questo
genere sia minimalista, perché la politica fiscale che è stata
messa in atto da questa Giunta è una politica fiscale mirata, che
ha individuato alcune attività meritevoli, individuando degli
sgravi fiscali a delle attività che questa maggioranza ritiene
meritevoli di sostegno. Non è quindi un'attività nazional popolare
che permette di raccogliere consenso, è una misura voluta per
sostenere o settori particolarmente meritevoli di attenzione? o
delle indicazioni e dei sostegni per delle attività che devono
avere un ritorno nell'ambito della nostra società: da un lato, lo
sgravio nel settore dell'agricoltura; dall'altro, un intervento che
permette una riduzione delle imposte - IRAP in particolare - nei
confronti delle cooperative formate da donne o da giovani.
Qualcuno degli intervenuti ha chiesto di conoscere quale fosse
il risultato dei provvedimenti approvati nella finanziaria dello
scorso anno; questi dati non sono in nostro possesso, perché non vi
è la possibilità di averli, se non con ricerche particolarmente
lunghe, che necessitano di dati che non sono in nostro
possesso.
Qual è stato il riscontro dell'esenzione per le ONLUS? Sappiamo
che per le ONLUS, che hanno avuto modo di rapportarsi con
l'Amministrazione regionale, questo è stato un provvedimento molto
apprezzato. Dire che la filosofia del titolo I è quella di "poche
imposte e tanti mutui", quindi, è un ragionamento ingiusto.
Ricordo, anche per coloro che si sono scandalizzati dei mutui,
che il mutuo a pareggio è presente in tutti i bilanci e le
finanziarie di questi ultimi anni, ma la presenza di questo mutuo a
pareggio ovviamente non è corrispondente all'effettiva contrazione
di questi mutui, tanto che negli ultimi anni non vi sono stati dei
mutui a pareggio, anzi vi sono stati degli avanzi di
amministrazione.
La scelta di individuare un finanziamento specifico per la
viabilità e per una grande opera, come quella relativa alle funivie
del Monte Bianco, dà la sensazione di poter plasmare su una serie
di anni un intervento che, se dovesse gravare su un esercizio
specifico, andrebbe a condizionare la nostra manovra finanziaria,
quindi l'indebitamento con un finanziamento a medio-lungo termine
permette di ripartire su più anni un intervento che è ritenuto
strategico da questa maggioranza.
Per quel che concerne le attività e i provvedimenti compresi nel
titolo II, balza agli occhi l'impegno che questa Amministrazione ha
nei confronti del costo della struttura, quindi si è enfatizzato
l'aumento di 8 unità su più di 2.800 persone. Capite che è un
discorso un po' estremo. Per contro condividiamo l'attenzione che
questa Assemblea ha voluto dedicare a questo dato, quindi vi è un
impegno specifico nel non incrementare l'apparato e la struttura
dell'Amministrazione regionale. Sono 8 posti su 2.800! Non voglio
anche qui ridurre il ragionamento alla percentuale, perché capite
bene che il numero che viene fuori è zero virgola; dunque sto
parlando di unità. Ora, se qualcuno si prendesse la briga di andare
a fare un'analisi del perché? ma poi sul 9% innanzitutto le
percentuali si determinano rapportando dei dati, non so qual è il
dato di riferimento che avete preso: la spesa prevista, la spesa
accertata, qual è la base? Non ho capito. Se voi prendete a
riferimento la previsione del 2003 e la raffrontate a quella del
2004, probabilmente fate un qualcosa che rappresenta un'analisi di
dati omogenei, ma di dati non attendibili, perché il 2003 deve
essere considerato per quello che sarà l'accertato, non per quella
che sarà la previsione, perché, nel frattempo, nel corso del 2003,
vi sono stati degli adeguamenti e, se voi prendete questi due dati,
apparentemente avete fatto un raffronto omogeneo ma, dal punto di
vista sostanziale, vi inviterei a fare un raffronto con il dato
accertato del 2003. Vi potrò confutare con i dati che l'aumento del
9% è esclusivamente dovuto agli adeguamenti contrattuali. Chiedo a
quest'aula, qualora contenesse, come contiene, brillanti manager ed
economisti? nel momento in cui dovesse prendere le redini di questa
amministrazione, si troverebbe esattamente nella condizione di
questa maggioranza, perché la gente non la possiamo mettere per
strada da un giorno all'altro, ma dobbiamo fare delle attività che
nel tempo lancino degli indirizzi ed è quello che abbiamo detto in
modo molto esplicito. Noi vogliamo dedicarci ad una gestione
corretta della risorsa lavoro e in questo il controllo di gestione
farà la sua parte.
Vi ricordo che dall'8 di luglio, da quando ci siamo insediati,
abbiamo rafforzato la struttura del controllo di gestione, siamo in
fase di studio in modo da avere degli strumenti, perché sarebbe
anche poco serio partire con un controllo di gestione che non fosse
supportato da uno studio adeguato, perché la macchina è molto
complessa. La misurazione dell'efficienza, del rispetto delle
regole necessitano una conoscenza approfondita, vi sono degli
esperti, delle esperienze nel territorio nazionale e forse anche
all'esterno, che potranno venirci incontro. Riteniamo che, nel
corso di questo mandato, vedrà la luce un nucleo di valutazione che
via via dalla fase progettuale passerà alla fase di
sperimentazione, per poi estendere il controllo di gestione a tutta
l'amministrazione. Sappiamo che la scommessa non sarà facile,
perché a parole tutti vogliono il controllo di gestione;
probabilmente, nel momento in cui entreremo nel vivo, non tutti
saranno così entusiasti, però la riteniamo una sfida accoglibile e
degna di attenzione.
Qualcuno, forse con troppa severità, ha detto: "qui manca la
progettualità, non vediamo i fondi globali!" Io mi chiedo:
consiglieri così attenti alla legge n. 90/1989, così attenti
nell'individuare le regole di contabilità e di bilancio, poi non si
accorgono che la previsione dei fondi globali è una previsione che
viene fatta sulla scorta di provvedimenti in itinere e che avranno
un'esecutività nel corso del 2004"? ed è quello che abbiamo fatto.
Non possiamo andare a prevedere dei fondi globali per delle
attività che sono nell'ambito della nostra progettualità, ma che
non sono ancora definite nei contorni, sarebbe poco serio! Da
questo punto di vista, quindi vi sono dei provvedimenti che sono
contenuti nei fondi globali, perché sono delle norme o che sono
state già licenziate dalla Giunta e che aspettano la risposta dalla
Comunità europea, piuttosto che provvedimenti che troveranno una
compiuta applicazione nel corso del 2004, e definiremo sicuramente
meglio, via via nel corso dell'anno. Il primo momento di verifica
sarà l'assestamento di bilancio, quando andremo a verificare
l'avanzo di amministrazione, andremo a fare l'applicazione
dell'avanzo di amministrazione, che annuncio già, da una prima
analisi, dovrebbe esserci. Abbiamo già dei dati quindi, ormai ci
avviciniamo ad una fase di consuntivo, siamo agli inizi di dicembre
e abbiamo già la sensazione di avere degli avanzi di
amministrazione; quindi la fase che in questi mesi andremo a
progettare troverà sicuramente una risposta.
Da un lato abbiamo colto positivamente tutta una serie di
considerazioni e non le riteniamo delle sterili polemiche o
critiche, ma le consideriamo uno stimolo a fare sempre meglio,
quindi, da questo punto di vista, vi è un impegno formale a che il
bilancio di previsione 2005-2007 e il bilancio annuale trovino un
iter metodologico più puntuale attraverso le audizioni, il
confronto con la società civile, le associazioni di categoria;
trovino una tempistica diversa da quella di quest'anno. Non siamo a
difendere quello che non è difendibile e questo non perché vi siano
delle responsabilità, ma perché è sotto gli occhi di tutti la
tempistica. Ricordo che questo è un Esecutivo che ha un inizio, l'8
luglio, alla vigilia della sospensione estiva, un Esecutivo dove
tutti gli Assessori, ad eccezione di uno, hanno dovuto
completamente conoscere la "macchina regionale", perché anche
coloro che erano già nella scorsa legislatura in Esecutivo, ad
eccezione dell'Assessore Ferraris, non conoscevano l'Assessorato,
mentre questa "macchina" è molto complessa e bisogna essere attenti
nel prendere dei provvedimenti.
In quest'aula ho sentito delle affermazioni contrastanti: da un
lato, ci si è lamentati della fretta di dover decidere all'ultimo
minuto senza avere gli elementi a disposizione; dall'altro, si è
obiettato che qui non si decide. Ho avuto modo di dire in altre
circostanze che non decidere è un problema, ma decidere male è
mortale. Da questo punto di vista, quindi credo che la fase in cui
ci si impadronisce della struttura regionale abbia avuto corso e
che questo bilancio sia un bilancio onesto e rigoroso, che non
vende fumo, ma che dà delle risposte a tutta una serie di
provvedimenti.
Anche il famigerato titolo III della finanziaria è un titolo che
contiene dei provvedimenti che danno delle risposte alla nostra
comunità e questa Giunta non è stata sorda alle vostre parole, nel
senso che il contributo del Consiglio regionale è stato recepito
appieno, dove c'erano gli estremi; dove invece abbiamo fatto
esercizi di stile, abbiamo fatto forse con troppa enfasi il gioco
delle parti, ovviamente non ci siamo trovati d'accordo. Credo che,
sulla scorta di quello che ho detto, alcuni emendamenti che sono
stati consegnati all'Ufficio di Presidenza, sarebbe bene che
fossero ritirati, non perché contrari alle indicazioni della
Giunta, ma perché volutamente provocatori. Se è vero che la
provocazione fa parte del ruolo della politica, credo che
successivamente si possa essere razionali e ritornare nel "solco"
della serietà e della correttezza. Se questo è un percorso
condiviso, questo Consiglio potrà dare un servizio alla Valle
d'Aosta, potrà veramente migliorare tutto quello che è
migliorabile, nella consapevolezza che i tempi non sono
entusiasmanti e che le istanze che questo Consiglio, che voi
consiglieri, che noi della Giunta riceviamo, sono delle istanze di
una comunità che ha delle preoccupazioni e che vuole una risposta
da parte del legislatore.
Dopo l'analisi di questi 71 emendamenti credo che si possa
licenziare una finanziaria che mette tutta una serie di settori
nella condizione di avere delle norme operative, una finanziaria
che permetterà a questa Giunta di lavorare e, insieme al contributo
delle commissioni e del Consiglio, di proporre dei nuovi
provvedimenti che raccoglieranno tutta una serie di contributi e
che potranno anche modificarla, ma senza la presunzione di dire che
questa attività è un'attività di cui uno può avere la
primogenitura. Questo è un lavoro collettivo, il Presidente Perrin
tante volte ha detto che siamo disposti ad ascoltare, abbiamo
voluto darvi una dimostrazione di quanto abbiamo asserito e
chiediamo non già il vostro plauso, ma un vostro giudizio onesto e
coerente.
Presidente - Si passa all'esame dell'articolato. Ricordo che
votiamo sul nuovo testo predisposto dalla II Commissione, che ha
espresso a maggioranza parere favorevole; il Consiglio permanente
degli enti locali ha fatto pervenire il parere favorevole a questo
disegno di legge. Rammento le modalità di votazione: prima vengono
discussi e votati gli emendamenti e successivamente viene votato
l'articolato.
All'articolo 1 vi è un emendamento dei Consiglieri Comé,
Stacchetti, Viérin Marco e Salzone; ne do lettura:
Emendamento
Il terzo, quarto, quinto e sesto comma dell'articolo 1 sono
sostituiti dal seguente comma:
"3. A decorrere dal periodo di imposta in corso dalla data
del 1° gennaio 2004, l'aliquota a carico di tutti i soggetti
dell'imposta regionale sulle attività produttive (IRAP) di cui al
D.Lgs. 446/1997 e successive modificazioni, è ridotta di un punto
percentuale rispetto alla misura prevista per il relativo periodo
di imposta della vigente normativa statale."
La parola al Consigliere Comé.
Comé (SA) - Voglio fare anch'io una breve considerazione dopo
aver ascoltato la replica dell'Assessore. Mi ha fatto piacere
sentire che l'Assessore nella parte introduttiva ha riconosciuto
che la sua prima esperienza nella finanziaria gli ha sollecitato la
riflessione che forse la politica del confronto è migliore rispetto
a quella della forza. Mi fa piacere sentirlo, anche se nella parte
finale ha fatto il richiamo "al solco della correttezza", come se
la correttezza fosse solo da una parte e non dall'altra! Avete
dimostrato, sì? ma avete dimostrato perché vi siete accorti che
correvate il rischio di approvare la finanziaria sabato e il
bilancio domenica prossima.
Venendo all'emendamento, voglio ribadire quello che avevo già
annunciato nella mia relazione generale. Avevamo condiviso la
proposta della Giunta concernente la riduzione dell'aliquota
dell'IRAP a carico di alcuni soggetti che hanno difficoltà;
riteniamo invece che non vi sia una motivazione così giustificata
che legittimi la proposta, che ci sembra discriminatoria fra
imprese, pertanto chiedevamo che la possibilità di una riduzione
dell'IRAP fosse estesa a tutti i soggetti, quindi il nostro
emendamento va in questa direzione. Ho colto già nell'intervento
dell'Assessore che la risposta è negativa, però noi riteniamo che
sarebbe stato importante dare un segnale forte a tutte le attività,
per permettere un rilancio e per attrarre nuove attività in
relazione al regime fiscale competitivo.
Presidente - Pongo in votazione l'emendamento n. 1, presentato
dai Consiglieri Comé, Stacchetti, Viérin Marco e Salzone:
Consiglieri presenti: 30
Votanti e favorevoli: 9
Astenuti: 21 (Borre, Caveri, Cerise, Cesal, Charles Teresa,
Ferraris, Fey, Fiou, Fosson, Isabellon, Maquignaz, Marguerettaz,
Nicco, Pastoret, Perrin, Perron, Praduroux, Rini, Sandri, Vicquéry,
Viérin Laurent)
Il Consiglio non approva.
Presidente - Pongo in votazione l'articolo 1:
Consiglieri presenti e votanti: 31
Favorevoli: 24
Contrari: 7
Il Consiglio approva.
Presidente - All'articolo 2 vi è l'emendamento n. 2, presentato
dal gruppo "Arcobaleno"; ne do lettura:
Emendamento
- Articolo 2. Il comma 2 è soppresso ed il comma 1 è così
modificato:
"1. Per il finanziamento delle spese di investimento per la
viabilità regionale e i parcheggi, è autorizzata, per l'anno 2004,
la spesa di 22 milioni di euro."
La parola al Consigliere Riccarand.
Riccarand (Arc-VA) - Come avevamo già detto in discussione
generale, troviamo strane due cose in questo articolo: da una
parte, una disposizione di legge appositamente fatta per finanziare
degli interventi di viabilità e di parcheggio, opere fra l'altro
indeterminate, per 22 milioni di euro. Non ci sembra una necessità
particolare, ma soprattutto contestiamo che, per far fronte a
questo tipo di spesa, si debba far ricorso ad un mutuo, cioè si
debba fare una previsione di indebitamento. Proponiamo quindi di
sopprimere il 2° comma, quello che prevede l'autorizzazione ad
accendere il mutuo, e la riformulazione del 1° comma
dell'articolo.
Presidente - La parola al Consigliere Tibaldi.
Tibaldi (CdL) - L'Assessore Marguerettaz, sia durante la
replica, sia durante l'illustrazione di ieri sera, non si è
soffermato molto sui contenuti dei singoli articoli, in particolare
questo è uno dei tanti che prevedono interventi di investimento, in
questo caso per la viabilità e i parcheggi. Per far fronte a questi
interventi, la Giunta si impegna a contrarre uno o più prestiti per
un ammontare definito fino a 22 milioni di euro. Vorremmo sapere,
visto che stiamo discutendo questo articolo, quali sono i programmi
di investimento che sono previsti nell'ambito di questa cifra.
Presidente - La parola all'Assessore al territorio, ambiente e
opere pubbliche, Cerise.
Cerise (UV) - Questi interventi per la metà sono previsti per
quello che riguarda la manutenzione ordinaria della viabilità e il
resto è previsto nel Piano triennale dei lavori pubblici, anzi un
po' meno. Volete i capitoli di riferimento? Già solo nell'area
parcheggi? abbiamo ad esempio il parcheggio di Valtournenche, per
intendersi, nel Piano triennale dei lavori pubblici, che da solo
costerebbe quella cifra ed è un'opera sola; comunque,
complessivamente, il mutuo viene acceso per fare gli interventi di
manutenzione ordinaria e gli investimenti; se mi date 3 minuti di
tempo, vi do gli elementi più di dettaglio.
Presidente - La parola all'Assessore al bilancio, finanze,
programmazione e partecipazioni regionali, Marguerettaz.
Marguerettaz (UV) - Non per fare un intervento, ma solo per dare
un'indicazione di voto: chiedo da parte della maggioranza un voto
contrario non per una contrarietà "brutale", ma per un'economia di
lavori, perché tutte le astensioni richiedono da parte del
Presidente il richiamo di tutti?
(proteste da parte dei Consiglieri Squarzino Secondina e
Frassy, fuori microfono)
? ognuno scherza come vuole, Consigliere Frassy, io volevo dare
un'indicazione?
Presidente - Pongo in votazione l'emendamento n. 2, presentato
dal gruppo "Arcobaleno":
Consiglieri presenti: 29
Votanti: 25
Favorevoli: 3
Contrari: 22
Astenuti: 4 (Comé, Stacchetti, Tibaldi, Viérin Marco)
Il Consiglio non approva.
Presidente - La parola alla Consigliera Squarzino Secondina
sull'articolo 2.
Squarzino (Arc-VA) - Volevo solo mettere in relazione quanto ha
detto prima l'Assessore Marguerettaz con quanto è emerso poi,
analizzando le opere, di cui al comma 1 dell'articolo 2.
L'Assessore Marguerettaz, nel sottolineare come nei loro interventi
i Consiglieri dell'opposizione non avessero capito bene la funzione
dei fondi globali, ce lo ha ricordato; ho preso nota diligentemente
e l'Assessore ha detto che i fondi globali servono per bloccare una
serie di risorse per progetti che la Giunta ha già in mente di
fare. Qui i casi sono due: o vi sono delle opere di manutenzione
ordinaria o straordinaria - e allora ci si chiede: vi sembra mai
possibile che, per opere di manutenzione ordinaria delle strade, si
debba fare un mutuo di 22 milioni di euro? Questo mi sembra assurdo
-; oppure vi è effettivamente un progetto, come sembra emerga
adesso dalle parole dell'Assessore Cerise, come era ipotizzato
stamani dal Consigliere Maquignaz: pare esservi il progetto chiaro
del parcheggio di Valtournenche.
Questo comune ha bisogno di una serie di interventi molto
importanti per la viabilità, allora la Giunta sa che vi sono questi
progetti, sa che devono trovare i fondi per questi progetti durante
il 2004 e cosa fa? Anzi, cosa avrebbe dovuto fare? Avrebbe dovuto
inserire nei fondi globali questa cifra per bloccare questi fondi
da utilizzare nel momento in cui si attuavano nel corso dell'anno i
progetti che la Giunta ha in programma di portare avanti. Questo
non è avvenuto, allora qui vi è qualche contraddizione; sarebbe
interessante capire bene qual è la destinazione di questi 22
milioni di euro: 40 e oltre miliardi di vecchie lire. Saremmo
interessati anche noi a conoscerne la destinazione perché, se
fossero destinati ad un'opera precisa, dovevano essere messi nei
fondi globali secondo la logica dell'Assessore Marguerettaz.
Presidente - La parola all'Assessore al bilancio, finanze,
programmazione e partecipazioni regionali, Marguerettaz.
Marguerettaz (UV) - Nel fare una dichiarazione di voto,
ovviamente favorevole, all'articolo 2, colgo l'occasione per dare,
se riesco, sufficienti indicazioni all'Assemblea, nel senso che
un'analisi comparata della legge finanziaria e del bilancio ci
avrebbe permesso di individuare in modo compiuto e corretto i
capitoli che contengono le opere finanziate con il mutuo. In modo
specifico, a pagina 133 del bilancio di previsione, vi sono i
capitoli che contengono le opere finanziate con il mutuo: il
capitolo 51300, "Spese per opere stradali di interesse regionale,
ivi comprese le opere di protezione da valanghe e frane", per
10.343.000 euro; nel capitolo successivo vi sono le spese per la
costruzione di parcheggi di interesse regionale, 1.552.000 euro;
dopodiché la quasi totalità del capitolo successivo, 51340, è per
spese per interventi di manutenzione straordinaria su strade
regionali, 8.756.000 euro. Nella pagina successiva, la pagina 134,
vi è 1.550.000 di euro per spese per l'ammodernamento e la
sistemazione della strada dell'Envers. Si tratta quindi di una
serie di interventi specifici.
Spero di aver dato i riferimenti richiesti, mi scuso, ma questa
analisi non congiunta dei due documenti porta a qualche piccolo
inconveniente facilmente superabile con la buona volontà.
Presidente - La parola al Consigliere Tibaldi.
Tibaldi (CdL) - Il nostro gruppo si astiene sull'articolo 2,
anche perché, pur ringraziando l'Assessore per averci fornito le
indicazioni richieste con la domanda di prima - e quindi la
destinazione singola dei diversi interventi per opere stradali,
opere di manutenzione e costruzione di parcheggi -, troviamo con
rammarico che non è previsto niente per l'avvio di quella
realizzazione che corrisponde alla circonvallazione di
Valtournenche; non ci risulta neppure dai fondi globali.
Vorremmo sapere se, a fronte di una pronuncia unanime da parte
del Consiglio su una risoluzione presentata dalla "Casa delle
Libertà" e poi concordata anche con la Giunta regionale, vi sia una
tempistica definita e se la stessa si esaurisce nell'ambito della
legislatura, oppure se prenderà corpo già nel 2004 o in anni
successivi. Ricordo che su questa proposta vi sono stati diversi
interventi "ad adiuvandum", proprio per sensibilizzare la Giunta
nel procedere nei confronti di questa opera, fra i quali quello del
Consigliere Maquignaz, che aveva plaudito all'iniziativa. Ci
piacerebbe quindi sapere se da parte dell'Assessore questo impegno
oggi viene mantenuto e concretizzato, oppure se rischiamo di
assistere ad un rinvio inaspettato.
Presidente - La parola all'Assessore al territorio, ambiente e
opere pubbliche, Cerise.
Cerise (UV) - Fatta salva la manutenzione straordinaria che
racchiude una serie di interventi di tipo fisiologico, quelli che
le varie necessità mettono in evidenza, gli altri interventi sono
previsti nel Piano triennale dei lavori pubblici e nel Piano
operativo annuale dei lavori pubblici, che sono due strumenti che
vengono approvati da questo Consiglio. Questo piano sarà aggiornato
sulla base delle disponibilità finanziarie e, sulle singole opere e
su quanto esso andrà a prevedere, il Consiglio potrà fare le sue
determinazioni.
Per quanto riguarda la questione più propriamente della
circonvallazione di Valtournenche, avevamo già fatto riferimento a
un disegno di legge che la Giunta sta elaborando relativo alla
programmazione, pianificazione e finanziamento di opere, che da
sole hanno un peso tale da andare a sbilanciare il bilancio. Sarà,
di conseguenza, un disegno di legge che va a prendere in
considerazione la possibilità di realizzare in questi termini le
cosiddette "grandi opere", fra cui anche la circonvallazione di
Valtournenche, il cui costo è previsto, al momento attuale, dai 25
ai 50 milioni di euro.
Presidente - La parola al Consigliere Maquignaz.
Maquignaz (UV) - Colgo l'occasione per ricordare agli amici
"dell'Arcobaleno" che mi sembra una cifra non da poco già 22
milioni di euro? per cui mi dispiace sentir dire che sembra quasi
troppo, abbiamo vari problemi da risolvere? forse ho capito male
prima, però mi sembrava di capire quasi che si intendesse dire che
sono cifre rilevanti per queste opere.
Per quel concerne il parcheggio del Breuil-Cervinia, è nel Piano
di previsione dei lavori pubblici triennale, per cui questo mi
rinfranca e mi fa piacere sentir dire dall'Assessore che sarà
presentato un disegno di legge per le grandi opere, dove sarà
sicuramente compresa anche la circonvallazione di
Valtournenche.
Presidente - Pongo in votazione l'articolo 2:
Consiglieri presenti: 30
Votanti: 25
Favorevoli: 22
Contrari: 3
Astenuti: 5 (Comé, Frassy, Stacchetti, Tibaldi, Viérin
Marco)
Il Consiglio approva.
Presidente - All'articolo 3 vi sono gli emendamenti nn. 3, 4 e
5, presentati dal gruppo "Arcobaleno"; ne do lettura:
Emendamento
Articolo 3. Il comma 2 è soppresso ed il comma 1 è così
sostituito:
"1. Per il finanziamento del rifacimento della Funivia del
Monte Bianco e per il recupero urbanistico della frazione di La
Palud è autorizzata, per l'anno 2005, la spesa di euro
60.000.000.".
Emendamento
Articolo 3, comma 1
Le prime due righe del comma 1 dell'articolo 3 sono così
sostituite:
"Per il finanziamento del rifacimento della Funivia del Monte
Bianco nonché per il recupero urbanistico della frazione di La
Palud, di cui al comma 2".
Emendamento
All'articolo 3 è aggiunto il seguente terzo comma:
"3. I due terzi della somma di cui al comma 1 sono destinati
al rifacimento della Funivia del Monte Bianco; un terzo è destinato
alla riqualificazione urbanistica della frazione di La
Palud.".
Ricordo che sull'emendamento n. 3 vi è parere negativo da parte
del Dipartimento del bilancio, mentre sugli emendamenti nn. 4 e 5
tale Dipartimento ha nulla da rilevare.
La parola al Consigliere Riccarand.
Riccarand (Arc-VA) - Illustro prima l'emendamento n. 3,
sinteticamente, perché è molto semplice: si tratta dello stesso
ragionamento che abbiamo fatto sull'articolo 2, cioè non riteniamo
opportuno ricorrere al mutuo per questa spesa. Condividiamo questo
intervento per il rifacimento della funivia del Monte Bianco, ma
non attraverso la forma del mutuo, quindi chiediamo di mantenere la
previsione di spesa, ma non sotto tale forma.
Presidente - Pongo in votazione l'emendamento n. 3:
Consiglieri presenti: 30
Votanti: 28
Favorevoli: 7
Contrari: 21
Astenuti: 2 (Frassy, Tibaldi)
Il Consiglio non approva.
Presidente - La parola al Consigliere Riccarand.
Riccarand (Arc-VA) - Intervengo a proposito dell'emendamento n.
4. Questo è un emendamento subordinato: dal momento che è stata
respinta la proposta di non finanziare con mutuo, con questo
emendamento poniamo un altro problema rilevante. L'articolo 3 non è
chiaro sulle finalità di questi 60 milioni, perché parla di
"finanziamento del rifacimento delle funivie?"
- al plurale
-
"? del Monte Bianco"
: cosa sono le
"funivie?"
-
minuscolo e plurale -
"? del Monte Bianco"
? È la funivia del
Monte Bianco Courmayeur Punta Helbronner o si tratta di altri
impianti?
Riteniamo che questo finanziamento debba essere finalizzato alla
"Funivia del Monte Bianco" e che contestualmente questo fondo debba
servire anche per il discorso che abbiamo fatto tutti: recupero
urbanistico della frazione di La Palud, quindi chiediamo che si
chiarisca questo aspetto.
Presidente - La parola all'Assessore al turismo, sport,
commercio, trasporti e affari europei, Caveri.
Caveri (UV) - La definizione
"funivie del Monte Bianco"
è
una definizione nota, fra l'altro in due tronconi? sono due
funivie, quindi non vi è un errore.
Per quel che riguarda La Palud, abbiamo già spiegato in
Consiglio, rispondendo ad interrogazione ed interpellanze, che già
nell'accordo di programma è previsto che vi sia un progetto per La
Palud, quindi è connesso alla realizzazione dell'opera. Riteniamo
di non accogliere questi emendamenti, perché già una parte degli
interventi complessivi varranno per la frazione di La Palud.
Presidente - La parola al Consigliere Viérin Marco.
Viérin M. (SA) - Voteremo questo emendamento perché abbiamo già
discusso di questo problema alcune settimane fa e, anche se posso
apprezzare le parole dell'Assessore, che garantisce in aula che
tutto sarà contestuale - sia le opere necessarie per la frazione La
Palud, sia quelle per la funivia del Monte Bianco, anche se sono
due progettazioni diverse? gradivamo maggiore chiarezza nella
finanziaria. Spero che questo iter non sia messo a repentaglio da
decisioni che sono diverse da quelle riportate oggi in aula.
Presidente - La parola al Consigliere Curtaz.
Curtaz (Arc-VA) - Intervengo per fare un'osservazione, perché mi
è sembrato che l'argomentazione utilizzata dall'Assessore Caveri in
risposta al nostro emendamento sia incomprensibile. Quando
l'Assessore Caveri dice che il recupero di La Palud c'è, ma non è
scritto, non capisco perché; se vi è nell'accordo di programma, a
mio giudizio si deve scrivere, anche per chiarezza, altrimenti la
formulazione legislativa che proponete è equivoca. Se è vero - e
non avremmo motivo di dubitare delle vostre intenzioni -, allora
scrivetelo, perché se non lo volete scrivere, vi è da dubitare
sulla veridicità delle vostre intenzioni, soprattutto per quanto
riguarda i tempi, come faceva rilevare il Consigliere Viérin.
Richiamiamo l'accordo di programma, formuliamo diversamente questo
emendamento, non so cosa dire? però, come è formulato, si presta ad
un equivoco. Non capisco perché la Giunta insista su una
formulazione dell'articolato che è foriero di equivoci; se tutti
vogliamo dire la stessa cosa, diciamolo in maniera più chiara!
Presidente - Pongo in votazione l'emendamento n. 4:
Consiglieri presenti e votanti: 30
Favorevoli: 9
Contrari: 21
Il Consiglio non approva.
Presidente - La parola al Consigliere Riccarand.
Riccarand (Arc-VA) - Intervengo a proposito dell'emendamento n.
5. Anche questo è un emendamento connesso al punto che dicevamo
prima: è sempre riferito alla destinazione di una quota di questi
60 milioni di euro alla riqualificazione urbanistica. Chiediamo
l'aggiunta di un comma dove si indichi che i 2/3 della somma sono
destinati al rifacimento dell'impianto funiviario e 1/3 alla
riqualificazione urbanistica della frazione di La Palud.
Presidente - La parola al Consigliere Viérin Marco.
Viérin M. (SA) - Su questo emendamento, che segue quello
precedente, ci asterremo per le motivazioni che abbiamo già
espresso in aula la volta scorsa, nel senso che non ci sembra
corretto dire che su 60 milioni di euro bisogna stanziarne 20 per
la ristrutturazione della frazione di La Palud e 40 per la funivia
del Monte Bianco. La decisione di quanto spendere per un'opera o
per l'altra va fatta sulla base tecnica dei progetti approvati e
condivisi, quindi, come eravamo favorevoli per l'altro emendamento
che abbiamo votato prima, su questo ci asterremo.
Presidente - Pongo in votazione l'emendamento n. 5:
Consiglieri presenti: 28
Votanti: 22
Favorevoli: 3
Contrari: 19
Astenuti: 6 (Comé, Frassy, Salzone, Stacchetti, Tibaldi, Viérin
Marco)
Il Consiglio non approva.
Presidente - Pongo in votazione l'articolo 3:
Consiglieri presenti: 28
Votanti: 24
Favorevoli: 21
Contrari: 3
Astenuti: 4 (Comé, Salzone, Stacchetti, Viérin Marco)
Il Consiglio approva.
Presidente - All'articolo 4 vi sono gli emendamenti nn. 6 e 7,
presentati dal gruppo "Arcobaleno"; ne do lettura:
Emendamento
Alla lettera b) del comma 4 dell'articolo 4, sostituire "per
un importo pari a 4.000.000 euro", con "per un importo pari al
6,32%".
Emendamento
All'articolo 4 inserire il comma 5bis:
"5bis. Per l'attuazione della legge regionale 20 agosto 1993,
n. 68, articolo 13, è autorizzata la spesa complessiva di euro
186.000, per il triennio 2004/2006, di cui 62.000 per l'anno 2004,
euro 62.000 per l'anno 2005 e euro 62.000 per l'anno
2006.".
La parola alla Consigliera Squarzino Secondina.
Squarzino (Arc-VA) - Nel mio intervento di ieri sera avevo
cercato di spiegare le nostre osservazioni rispetto all'intero
articolo 4 e avevo sottolineato due aspetti: che, rispetto al
passato piano di distribuzione delle risorse, quest'anno si
prevedevano delle risorse aggiuntive per quanto riguarda gli
investimenti e delle risorse in meno per quanto concerne il settore
sociale.
La nostra proposta è quella di non parlare solo di 4 milioni di
euro - fra l'altro, vi è un refuso, perché qui si riprende una
cifra indicata sul disegno di legge -, quindi chiediamo di non
destinare una cifra "in toto" che i comuni devono spendere per gli
interventi di politica sociale, ma preferiamo che rimanga il
meccanismo attivato lo scorso anno delle percentuali, laddove si
parlava di un 6,32% per le spese sociali. La nostra preferenza per
questo meccanismo non è perché noi amiamo le percentuali rispetto
alle altre cifre, ma perché - come ho cercato di spiegare ieri - il
6,32%, applicato quest'anno alla cifra che viene data ai comuni,
significherebbe 6.197.974 lire, ben 2.197.974 lire in più rispetto
ai 4 milioni previsti in legge. Vorremmo capire allora il motivo
per cui quest'anno si è deciso di diminuire la quota che gli enti
locali sono tenuti a spendere per i progetti di politica sociale;
secondo, chiediamo che venga reintegrato un criterio di percentuale
come lo scorso anno, non ce lo siamo inventato noi il 6,32%, ma lo
abbiamo trovato lo scorso anno e lo abbiamo ripreso tale e quale,
perché se quello è stato un criterio scelto lo scorso anno,
probabilmente vi è una logica. Non sono in grado né di contrastare
tale logica, né di fare proposte alternative, mi sembrava però che
si potesse utilizzare questa percentuale, che comunque consente ai
comuni di poter spendere 2 milioni di euro in più nel settore delle
politiche sociali nella nostra Regione. Avevo preso sul serio le
parole di attenzione al sociale da parte della Giunta, non le ho
"trovate" in questo contesto, quindi sarebbe interessante capire
come mai. Può darsi che sia una svista, quindi con questo
emendamento consentiamo alla Giunta di porvi rimedio.
Presidente - La parola al Presidente della Regione, Perrin.
Perrin (UV) - Pour tranquilliser Madame Squarzino. La diminution
est due au fait qu'il y a une prévision quant aux crèches qui est
de 2 millions d'euros; il y a eu une prévision à côté de cette
dépense pour le secteur social. Je veux aussi confirmer que tout
l'article 4, donc la finance locale, a été concertée avec
l'Association des collectivités locales et sur le social, entre
autres, il y a eu cette année une prise en charge de la part de la
Région des frais pour l'aménagement et la construction
d'éventuelles maisons pour les personnes âgées. C'est donc une
ultérieure attention que le Gouvernement a eue et qu'on propose
d'avoir face à ce secteur, qui va donner quelques disponibilités
majeures aux communes pour les services sociaux. Dans le cas
spécifique, c'est la séparation des engagements prévus pour les
crèches de ce qui est l'engagement pour la politique sociale tout
court.
Presidente - La parola al Consigliere Viérin Marco.
Viérin M. (SA) - Solo per dire che quanto proposto riguarda le
richieste formulate dagli enti locali e pertanto, il nostro gruppo
voterà a favore.
Presidente - La parola alla Consigliera Squarzino Secondina.
Squarzino (Arc-VA) - Prendo atto della spiegazione; vedo che,
proprio la differenza fra 4 milioni e la cifra del 6,32%,
corrisponde a quanto dato, quindi ritiro l'emendamento.
Presidente - L'emendamento n. 6, presentato dal gruppo
"Arcobaleno", è ritirato. Sullo stesso articolo, sempre presentato
da tale gruppo, vi è l'emendamento n. 7; ricordo che il
Dipartimento del bilancio ha espresso parere negativo su tale
emendamento.
La parola alla Consigliera Squarzino Secondina.
Squarzino (Arc-VA) - Con questo emendamento intendiamo
riproporre il problema del finanziamento delle scuole di montagna
per i piccoli comuni. Questa è una di quelle leggi settoriali che
si è deciso di non più finanziare, ma di collocare all'interno del
budget complessivo dei comuni anche il fondo legato a questo tipo
di legge.
Ora, il fatto che si sia sottratto non ai 74 comuni, ma a 2-3
comuni quella cifra, che sarebbe loro servita per pagare gli
insegnanti, per tenere aperte delle classi per bambini di scuola
materna ed elementare con un numero di alunni inferiori a quelli
previsti dalla legge regionale, il fatto di aver tolto a questi
piccoli comuni la possibilità di accedere a questo fondo specifico,
costringe i piccoli comuni o a rinunciare alla scuola, con un danno
nei confronti dell'abitabilità ed appetibilità per le giovani
famiglie di risiedere in quel comune, o a fare delle scelte
drastiche per trovare i finanziamenti per pagare comunque quegli
insegnanti.
Il ragionamento che facciamo è questo: è obiettivo della Giunta
- nel programma, fra l'altro, è scritto in modo molto chiaro -
facilitare la presenza delle famiglie e delle famiglie con bambini
nelle zone di montagna? Allora la legge che andava in tale
direzione, non andava tolta dall'elenco delle leggi settoriali. Tra
l'altro si tratta, come si vede, di risorse minime, 62.000 euro,
esattamente i 110 milioni che erano stati previsti per il 2001,
quindi bazzecole rispetto a un bilancio così grande; non parliamo
di milioni di euro, parliamo di 62.000 euro all'anno. Credo che una
cifra così irrisoria possa essere ancora prevista; è vero che qui
c'è un parere negativo da parte della Finanza, perché non è
prevista la copertura, ma pensavamo che, discutendo prima la legge
finanziaria e poi la legge di bilancio, a fronte di scelte precise
che la Giunta ritiene importanti, fosse possibile modificare alcune
voci di bilancio.
Presidente, ho preso nota di quanto ci ha detto prima rispetto
al fondo sociale, cioè lei ha detto: "abbiamo pensato che, invece
di fare il fondo sociale per tutti, dato che riteniamo importante?"
- questo ragionamento lei non lo ha fatto, ma è sotteso - "? agire
sui bambini e sulle famiglie, dato che reputiamo importante che
vengano garantiti in tutti i comuni della Regione, dove sono
necessari, quei servizi per l'infanzia, abbiamo estrapolato dal
fondo sociale, che prima davamo a tutti i comuni in modo
indistinto, solo questo legato agli asili nido". Allora chiedo:
perché non è possibile fare la stessa cosa per questa legge
settoriale? Questo è il senso del nostro emendamento, cioè si
richiede che la legge riguardante il finanziamento delle scuole di
montagna per pochi comuni, venga tolta dal numero delle leggi
cancellate come finanziamento specifico, che si ridia di nuovo il
finanziamento specifico.
Assessore Marguerettaz, lei provi a pensare un attimo ai comuni:
3-4 comuni hanno 62.000 euro da distribuirsi per un anno e sono in
grado di pagarsi il loro insegnante. Si tratta solo di 3-4 comuni,
non di più. Lei questa stessa cifra la distribuisce sui 74 comuni e
la sfido a vedere come un piccolo comune possa trovare, con quella
cifra così spalmata, le risorse per pagare la scuola. Non solo, ma
tutti gli altri piccoli o grandi comuni che se ne fanno di 6.000
euro in più all'anno? Niente. Spero che anche il fatto che si
affronta oggi la finanziaria, e in un secondo tempo il bilancio,
consenta di portare quegli emendamenti, che diano una risposta che
va nella logica dei programmi che voi avete annunciato e che noi
condividiamo.
Presidente - La parola al Presidente della Regione, Perrin.
Perrin (UV) - Madame Squarzino a été presque convaincante dans
ses raisons, que je partage.
Je veux réaffirmer que tout l'article 4 est le fruit d'une
concertation avec les collectivités locales et en même temps
qu'elle est la logique de la finance locale. Nous avons, petit à
petit, abandonné les lois de secteur pour transférer la somme
disponible pour les collectivités locales dans son ensemble, cela
pour le respect aussi des autonomies locales, étant donné que les
communes trouveront la façon elles-mêmes de décider de leurs
dépenses. Cela n'empêche dans le cas spécifique que, dans la
répartition des sommes disponibles pour les communes, il y ait une
attention particulière pour ces aspects. En ce moment je n'ai pas
de données précises sur les communes qui peuvent être intéressées à
cette initiative, mais quand même je peux affirmer que les
collectivités locales dans leur autonomie peuvent tenir compte de
cette nécessité. C'est dans ce sens que, dans l'accord général
qu'on a eu avec les collectivités locales, cette voix spécifique
n'a pas été prise en considération.
Presidente - La parola alla Consigliera Squarzino Secondina, per
dichiarazione di voto.
Squarzino (Arc-VA) - Voterò a favore di questo emendamento,
naturalmente.
Vede, Signor Presidente, capisco che lei faccia dichiarazioni di
buone intenzioni, ma qui vi sono due elementi che rendono
difficilmente credibili le sue dichiarazioni. Qui bisognerebbe un
giorno o l'altro affrontare un argomento serio ed è il rapporto fra
questo Consiglio e il CELVA?
Curtaz
- (fuori microfono)
? è diventato il senato
federale, legifera su tutte le materie praticamente?
Squarzino (Arc-VA) - ? secondo me, è un argomento serio che non
va affrontato oggi in finanziaria, ma è un argomento che le
chiediamo di mettere nell'agenda politica, perché moltissime leggi
che arrivano in commissione, nel momento in cui la legge tutta
intera o anche solo l'articolo è approvato dal CELVA, diventa un
"orto" chiuso, diventa intoccabile; allora, Signor Presidente,
bisogna capire se qui governa il CELVA o il Consiglio. Non sto
dicendo che bisogna mettere in contrapposizione l'uno con l'altro:
affermo che esiste un problema e che, secondo me, esso va posto
all'attenzione seria del Consiglio, per vedere i poteri e il
coordinamento fra i vari poteri, per cui, finché la giunta si
nasconde dietro "lo abbiamo deciso con il CELVA", non diventa
possibile un confronto serio in Consiglio.
Su questo aspetto, in concreto, si sa quali sono i Comuni:
Valsavarenche, Rhêmes, Ollomont. Sono tutti quelli che hanno
scritto una lettera e lei, Signor Presidente, quando ho affrontato
con l'allora Presidente Louvin la questione, era nei banchi insieme
a tutti gli altri consiglieri, quindi lei era attento, ne sono
sicura, perché era attenta anche l'allora Consigliera Charles, ora
Assessore alla cultura? eravate attenti alla questione dei piccoli
comuni. In quella lettera il Sindaco del Comune di Valsavarenche ha
spiegato molto bene le esigenze e ha anche detto: "quante volte ho
tentato di portare questa questione all'interno del CELVA, ma non
mi hanno ascoltato, perché nel CELVA vi sono 74 comuni e le
esigenze di 2-3 piccoli comuni non sono ascoltate". Non
colpevolizzo nessuno, capisco tutte queste esigenze ma, secondo me,
proprio perché la situazione è così complessa e non possiamo
lasciare che automaticamente si risolva, se il problema ci
interessa, prendiamolo in mano; 62.000 euro all'anno! Pensate un
po' quale grosso sforzo! Voi pensate che il CELVA faccia la
rivoluzione per 62.000 euro all'anno tolte all'intero budget? Ma
non è credibile, per questo manteniamo il nostro emendamento.
Presidente - Pongo in votazione l'emendamento n. 7, presentato
dal gruppo "Arcobaleno":
Consiglieri presenti: 32
Votanti: 25
Favorevoli: 8
Contrari: 17
Astenuti: 7 (Cesal, Charles Teresa, Frassy, Marguerettaz,
Pastoret, Perrin, Tibaldi)
Il Consiglio non approva.
Presidente - All'articolo 4 vi è poi l'emendamento n. 8,
presentato dai Consiglieri Tibaldi e Frassy; ne do lettura:
Emendamento
I commi 7 e 8 dell'articolo 4 sono soppressi.
La parola al Consigliere Tibaldi.
Tibaldi (CdL) - Con questo emendamento proponiamo la
soppressione dei commi 7 e 8 dell'articolo 4, commi che sanciscono
un obbligo in capo ai comuni e agli enti locali di concorrere al
finanziamento delle comunità montane di appartenenza, al fine di
garantire un adeguato funzionamento e di finanziare i servizi
erogati ai propri cittadini. Questi due commi, a nostro avviso,
stridono fortemente con una concezione federalistica e di
sussidiarietà più volte declamata in questa Assemblea, che dovrebbe
vedere gli enti più vicini ai cittadini - i comuni - godere di una
relativa autonomia discrezionale nel compiere le proprie scelte.
Con questi due commi si rafforza una previsione legislativa che è
già stata inserita nella legge n. 54 riformata e si statuisce
quest'obbligo che, a quanto ci risulta, nonostante le numerose
concertazioni con il CELVA, non trova una concordanza unanime
presso i vari titolari degli enti locali, in particolare i sindaci.
Questi due commi stridono con il principio federalista e anche con
quella logica coercitiva che ancora stanotte, quando c'è stata la
seduta fiume in termini di dibattito e di sospensione, qualcuno dai
banchi della Giunta ripudiava; logica coercitiva che veniva
riproposta da parte di qualcuno in materia urbanistica: non può la
Regione sostituirsi ai comuni nella regolamentazione del
territorio. Qui la Regione però statuisce un obbligo preciso in
capo ai comuni: quello di concorrere al finanziamento delle
comunità montane di appartenenza.
Con la soppressione di questi due commi, suggeriamo anche una
riflessione approfondita sull'ordinamento degli enti locali della
Valle d'Aosta, sul funzionamento e sul ruolo che hanno giocato
finora anche le comunità montane, enti intermedi fra comune e
Regione che sono enti di forte spesa, di spesa corrente, ma che
spesso non riescono a dare risposte efficaci in termini di servizi
ai comuni e ai loro cittadini.
Per questa ragione noi, visto che vi è questo principio, che
viene assolutamente violato e viene riproposto in forma cogente in
questi due commi 7 e 8, ne proponiamo la soppressione
integrale.
Presidente - La parola alla Consigliera Squarzino Secondina.
Squarzino (Arc-VA) - Abbiamo riflettuto anche noi su questi
commi 7 e 8, tant'è vero che avevo preparato anche un ulteriore
emendamento, uno di quelli poi stralciati per facilitare i lavori
del dibattito perché, nel momento in cui si stabilisce un obbligo,
bisognerebbe anche stabilire cosa capita se a questo obbligo non si
ottempera.
Qui affermiamo che i comuni sono obbligati a concorrere al
finanziamento delle comunità montane, può anche essere giusto ma,
se non lo fanno, non cambia niente; o la Regione si assume lei il
compito di dedurre, per così dire, dalle risorse che i comuni non
hanno dato alle comunità montane? le risorse ai comuni per
trasferirle alle comunità montane, oppure è inutile. Per questo
siamo favorevoli alla soppressione di questi due commi perché, se
non vi è un quadro chiaro di che tipo di azione la Regione fa nei
confronti di comuni e comunità montane per garantire alcuni
servizi, è inutile fare affermazioni. Vorrei sapere, Presidente,
chi può intervenire per costringere i comuni a pagare i servizi che
sono stati trasferiti alle comunità montane; qui non è scritto,
quindi se non fa chiarezza, è meglio non metterli.
Presidente - La parola al Consigliere Frassy.
Frassy (CdL) - Il mio vuole essere un intervento "ad adiuvandum"
delle cose che sono state dette da chi mi ha preceduto, per
sottolineare un aspetto che penso in qualche maniera debba essere
oggetto di una riflessione non solo per questo emendamento, ma per
i rapporti che questa Amministrazione regionale intrattiene con i
comuni. Questa Amministrazione regionale, in particolare il partito
di maggioranza assoluta, ha sempre teorizzato la valorizzazione dei
principi di decentramento, di sussidiarietà, di autonomia e di
federalismo.
Voglio ricordare che la legge n. 54 individua un principio
importante in riferimento alle funzioni delle comunità montane: che
verranno individuati dei parametri attraverso i quali si potrà
capire quali sono i comuni che non sono nelle condizioni economiche
e funzionali di reggere l'onere e il peso di certi servizi; di
conseguenza, quei comuni vi saranno obbligati non per una
disposizione calata dall'alto, ma perché, da un insieme di
parametri economici, hanno l'oggettiva difficoltà ad espletare in
maniera funzionale i servizi stessi. Con una serie di modifiche
alla legge n. 54 e di norme successive disseminate, avete invece
individuato già fin d'ora delle funzioni cogenti che
necessariamente sono espletate obbligatoriamente dalle comunità
montane. Con questi commi, di cui noi chiediamo l'abrogazione, fate
un altro piccolo passo in avanti verso questa deriva, che è la
negazione dei principi federalistici.
È paradossale che questo accada in questo Consiglio, non per il
fatto che "l'Union Valdôtaine" è partito di maggioranza assoluta,
che ha fra i suoi principi il federalismo, la peculiarità dei
comuni e quant'altro, ma perché in questo Consiglio il secondo
partito è un partito che non ha evidenza, ma che è il partito dei
sindaci o, meglio, degli ex sindaci. È stupefacente allora che
coloro, che hanno avuto e hanno combattuto contro le difficoltà di
difendere certe competenze e di innestare certi meccanismi,
arrivati in questa sede, dimentichino completamente quei problemi e
supinamente svendano le battaglie che avevano fatto nei loro comuni
nei confronti di chi rappresentava l'Amministrazione regionale.
Cosa chiediamo? Non chiediamo nulla di stravolgente, domandiamo
solo che non vengano posti degli obblighi in assenza di quei
parametri, che la legge n. 54, fatta "dall'Union Valdôtaine" e
votata dai "Democratici di Sinistra", possa essere applicata. Se
non individuiamo i parametri, quella legge non può essere
applicata, non può essere imposta ai comuni e le comunità montane
in questo caso devono essere forse loro strumento di pressione
sull'Amministrazione regionale per dare contenuto alla loro
funzione e alla legge n. 54. In conclusione, con questo emendamento
soppressivo, rivendichiamo la potestà legislativa di questo
Consiglio e la potestà decisionale dei comuni e difendiamo la legge
n. 54 che questo Consiglio, come istituzione, e questa maggioranza,
come composizione in un recente passato, ha votato su una serie di
principi, principi che vengono nel tempo disattesi e
sistematicamente svuotati di contenuto.
Inviterei perciò questo secondo partito trasversale dei sindaci
a far capire che esiste, ad esprimersi su questo dibattito, se sono
fantasie nostre o se invece è la legge n. 54 che va riformata?
Abbiate allora il buon gusto di aprire un dibattito sulla riforma
della legge n. 54 e fate una proposta organica; invece assistiamo
in diversi casi - questo è uno di quelli - allo svuotamento di
leggi precedenti che, per un insieme di casualità, non sono mai
state fatte funzionare in base allo spirito del legislatore che le
aveva approvate e questo è un po' un paradosso.
Presidente - La parola al Consigliere Isabellon.
Isabellon (UV) - Visto che sono "tirato per i capelli"?
innanzitutto non faccio parte del partito dei sindaci perché non
sono a conoscenza che questo esista, è una cosa nuova; al limite
potrebbe essere quello dei vicesindaci? A parte le amenità,
provengo da un'esperienza amministrativa di questo tipo e
sull'argomento ho avuto modo di esprimermi quando ero
amministratore al Comune di Saint-Vincent con una certa criticità,
non tanto sulla legge n. 54 quanto su un discorso applicativo della
legge n. 48, che all'epoca era oggetto di contrattazione con il
famigerato CELVA. "A chacun son rôle" comunque, nel senso che vi
sono i momenti in cui si discute di un ridisegno della legge n. 54
e, ve ne fosse l'occasione, avrei qualche argomento da suggerire,
avrei da dire la mia però, per onestà di applicazione di quanto è
previsto da queste leggi, o si discute la legge, altrimenti non ha
senso intervenire con un'operazione di "potatura" fatta in modo
occasionale, ma lo ha intervenire in un momento in cui si va a
rivedere l'impianto di questa legge. È un argomento sul quale,
quando i tempi saranno maturi, ci potrà essere qualcosa da dire, ma
non credo che questa sia la sede più opportuna.
Presidente - La parola al Presidente della Regione, Perrin.
Perrin (UV) - Nous sommes d'accord que, dans une discussion
générale du système des autonomies, comme nous l'avons appelé, il
faudra s'y pencher et cela fait partie aussi du programme de cette
législature, donc ce sont des réflexions à faire, même si nous
partageons absolument celui qui a été l'esprit qui a porté à la
définition de la loi n° 54 et aussi de la loi n° 48 et puis on peut
toujours s'améliorer.
Quant à l'amendement prévu, ces dispositions étaient déjà
prévues dans le projet de loi de la finance locale de l'année
passée, c'est une répétition qui va créer un minimum de garantie
pour ce qui est d'une décision, qui globalement a été prise par les
communes, de faire gérer une partie des services par les
communautés de montagne. Il y a toujours quelques exceptions, mais
je crois que, dans une économie générale de gestion des services
sur le territoire, il faut qu'il y ait cette entente entre les
communes à faire gérer par une entité qui peut avoir des avantages
du point de vue économique et de qualité des services à être gérée
par les communautés de montagne. C'est dans ce sens qu'on veut
garantir à travers ces deux alinéas qu'effectivement les règles à
la fin soient suivies par tout le monde. Nous savons que ces règles
sont déjà partagées par presque la majorité des communes, c'est une
petite garantie afin que le service soit effectivement rendu à la
population sur le territoire.
Presidente - La parola al Consigliere Viérin Marco.
Viérin M. (SA) - Solo per ribadire che non voteremo questo
emendamento; sul ragionamento complessivo concordiamo con quanto
detto dal Presidente e dal Consigliere Isabellon, ma noi non
abbiamo votato la legge n. 54, perché aspettiamo la rivisitazione
di questa legge, come prevede il programma della maggioranza.
Presidente - Pongo in votazione l'emendamento n. 8, presentato
dai Consiglieri Tibaldi e Frassy:
Consiglieri presenti: 30
Votanti: 24
Favorevoli: 8
Contrari: 16
Astenuti: 6 (Borre, Isabellon, Maquignaz, Praduroux, Rini,
Viérin Laurent)
Il Consiglio non approva.
Presidente - Pongo in votazione l'articolo 4:
Consiglieri presenti e votanti: 30
Favorevoli: 26
Contrari: 4
Il Consiglio approva.
Presidente - All'articolo 5 vi è l'emendamento n. 9, presentato
dal gruppo "Arcobaleno"; ne do lettura:
Emendamento
Al termine del comma 6 dell'articolo 5 è inserito il seguente
comma 6bis:
"6bis. Al fine dell'approvazione del programma preliminare
Fo.S.P.I., di cui al comma 1 dell'articolo 20 della l.r. 48/1995,
il Nucleo di valutazione attribuisce la priorità ai Progetti e
Programmi Integrati previsti dal Piano Territoriale Paesistico
approvato con legge regionale n. 13/1998.".
La parola al Consigliere Riccarand.
Riccarand (Arc-VA) - Con questo emendamento avanziamo una
richiesta che ci sembra coerente con l'affermazione più volte
effettuata di valorizzare i progetti e i programmi integrati
previsti dal Piano territoriale paesistico e, per far questo, la
cosa migliore è di dare una priorità all'interno del programma
preliminare del FOSPI a quegli interventi che sono attinenti ai
progetti e ai programmi integrati previsti dal PTP, quindi si
tratta di dare una corsia privilegiata, preferenziale agli
interventi che sono all'interno di questo documento di
programmazione regionale, piuttosto ad altre opere che sono al di
fuori di questa programmazione.
Presidente - La parola all'Assessore al territorio, ambiente e
opere pubbliche, Cerise.
Cerise (UV) - È una proposta interessante, ma non è pertinente,
perché gli speciali programmi che sono previsti all'interno del PTP
sono dei programmi a carattere regionale e quelli che finora
abbiamo attuato li abbiamo attuati già con dei finanziamenti della
Regione; il FOSPI invece sostiene dei programmi di interesse
comunale che gravano sulla finanza locale.
Tenete poi presente una cosa: che la legge n. 48, quella che va
ad individuare quali sono le categorie di opere, non contempla
questo tipo di programmi, perché sono dei programmi di interesse
regionale e al limite si potrebbe trovare al punto 9, dove si parla
di opere di ripristino e di riqualificazione ambientale, anche se
bisogna dire che i contenuti a valenza ambientale di questi
programmi hanno una specie di apertura molto più vasta che non il
semplice recupero. Ne cito uno, ad esempio il parco fluviale, che
esula da un ambito comunale, ma riguarda tutto il tratto della Dora
Baltea.
Quella che mi pare invece interessante è un'altra
considerazione, della quale prendo spunto? e cioè tenere conto che,
nel momento in cui si vanno a fare delle valutazioni, le
valutazioni dei progetti vanno fatte in maniera che siano coerenti
con le relazioni programmatiche dei comuni, tenuto conto delle
opere che sono previste dalla legge n. 48 e poi dei criteri che
sono indicati con atto amministrativo della Giunta regionale. È
interessante sollecitare il Nucleo di valutazione - non dico di
privilegiare, questo non è possibile - di dare una considerazione
particolare a quei progetti che vanno ad inserirsi in quella
programmazione di carattere regionale che è già contenuta nel
PTP.
Presidente - La parola al Consigliere Riccarand.
Riccarand (Arc-VA) - Prendo atto dei rilievi di carattere
tecnico effettuati dall'Assessore e, siccome vi è una disponibilità
a recepire il senso della proposta che abbiamo messo in questo
emendamento, lo ritiro trasformandolo in una raccomandazione
all'Assessore e alla Giunta perché si usino i progetti integrati
del PTP come criteri sulla cui base si fanno le valutazioni per
giudicare le varie opere e anche per finanziarle.
Presidente - La parola al Consigliere Tibaldi.
Tibaldi (CdL) - Non sono intervenuto prima perché si stava
discutendo dell'emendamento, però dovrei fare, a nome del gruppo,
una domanda relativa al comma 2 dell'articolo 5, che riproduce
l'impalcatura del vecchio articolo 5 nella finanziaria del 2003, ma
che introduce un termine per la presentazione dei progetti
esecutivi del programma FOSPI, un termine che viene posticipato al
10 maggio 2004. Vorremmo sapere quali sono le ragioni di questo
posticipo di diversi mesi e quali sono i ritardi previsti o
ipotizzati nella presentazione dei progetti da parte degli enti
locali.
Presidente - La parola all'Assessore al territorio, ambiente e
opere pubbliche, Cerise.
Cerise (UV) - Questa posticipazione è stata prevista a seguito
della nuova normativa sugli espropri, che, essendo il primo anno
che dovrà essere attuata, ha necessità di un rodaggio; questo non
consente ai comuni di avere la disponibilità delle aree per
presentare poi i progetti esecutivi. Il motivo è solo questo.
Presidente - Pongo in votazione l'articolo 5:
Consiglieri presenti: 29
Votanti: 24
Favorevoli: 21
Contrari: 3
Astenuti: 5 (Frassy, La Torre, Stacchetti, Tibaldi, Viérin
Marco)
Il Consiglio approva.
Presidente - All'articolo 6 vi è l'emendamento n. 10, presentato
dal gruppo "Arcobaleno"; ne do lettura:
Emendamento
Il comma 2 dell'articolo 6 è soppresso.
La parola al Consigliere Riccarand.
Riccarand (Arc-VA) - Questo emendamento è sul secondo comma
dell'articolo 6, che riguarda i finanziamenti e gli interventi per
la riqualificazione di Aosta quale moderno capoluogo regionale.
Chiediamo di sopprimere la previsione di mutuo, che anche in questo
caso viene avanzata, con le motivazioni che abbiamo già espresso in
precedenza. Colgo tuttavia l'occasione dell'illustrazione
dell'emendamento per evidenziare anche la necessità, ad oltre 10
anni di distanza dall'approvazione della legge per Aosta capoluogo,
di una verifica sui risultati di questa normativa perché, se
andiamo a vedere quali erano le finalità della legge e quali sono i
risultati, ci sembra vi sia uno scostamento molto grosso. Qui vi è,
primo punto:
"conservare e valorizzare il patrimonio
monumentale, archeologico ed artistico"
, chiediamo cosa si è
visto in questi 10 anni in questa direzione; eppure ad Aosta vi
sono le mura romane, vi è un patrimonio di estrema rilevanza. La
stessa cosa dicasi per la sistemazione e la fruizione di argini
della Dora Baltea, l'emergenza abitativa, eccetera, adesso non
posso soffermarmi perché andremmo fuori dal seminato, però credo
sia opportuna la raccomandazione alla Giunta di fare una verifica
sullo stato di attuazione di questa legge, visto anche il carattere
ingente, per evitare che le spese vadano più in spese di carattere
ordinario, che poi non incidono sulle caratteristiche di Aosta come
città capoluogo.
Presidente - La parola all'Assessore al bilancio, finanze,
programmazione e partecipazioni regionali, Marguerettaz.
Marguerettaz (UV) - Se ho capito bene, la conclusione
dell'intervento del Consigliere Riccarand non preludeva un ritiro
dell'emendamento, ma una presa d'atto che, da un lato, vi è il
parere negativo delle Finanze; dall'altro, questa previsione è una
previsione che si rifà ad una legge, quindi raccogliamo da un lato
l'invito del Consigliere Riccarand di fare una valutazione sullo
stato di avanzamento e sul raggiungimento degli obiettivi fissati
dalla legge, considerando che una dilazione dei tempi, dal punto di
vista della messa in pratica delle attività, allunga i tempi
previsti nella legge.
Presidente - La parola al Consigliere Riccarand.
Riccarand (Arc-VA) - Solo una puntualizzazione su un problema
ricorrente in tutti gli emendamenti: questo parere di carattere
finanziario. Qui il Coordinatore esprime parere negativo in quanto
la riduzione dello stato di previsione dell'entrata altera il
pareggio di bilancio, però faccio presente che qui stiamo
discutendo la legge finanziaria e il bilancio lo discuteremo dopo.
È la legge finanziaria, quindi, che dà gli indirizzi per il
bilancio, poi il bilancio dovrà recepire quello che vi è in tale
legge, altrimenti la legge finanziaria per cosa la facciamo?
Può darsi che queste osservazioni, dal punto di vista tecnico,
abbiano una giustificazione, ma la natura della legge finanziaria è
proprio quella di dare un certo taglio e poi sarà il bilancio che
dovrà recepire qual è il contenuto della legge finanziaria; quindi
questa argomentazione ci sembra un poco peregrina.
Presidente - Pongo in votazione l'emendamento n. 10, presentato
dal gruppo "Arcobaleno":
Consiglieri presenti: 30
Votanti: 23
Favorevoli: 7
Contrari: 16
Astenuti: 7 (Borre, Fey, Frassy, Maquignaz, Rini, Tibaldi,
Viérin Laurent)
Il Consiglio non approva.
Presidente - Pongo in votazione l'articolo 6:
Consiglieri presenti: 30
Votanti: 26
Favorevoli: 23
Contrari: 3
Astenuti: 4 (Comé, La Torre, Stacchetti, Viérin Marco)
Il Consiglio approva.
Presidente - La parola al Consigliere Tibaldi sull'articolo
7.
Tibaldi (CdL) - È stato possibile realizzare, con un
finanziamento straordinario, un processo di riqualificazione
urbanistica della città di Saint-Vincent, processo che è
praticamente completato e che ha visto cambiare il volto di questa
cittadina, tanto che adesso a Saint-Vincent si dice: "abbiamo il
paese, mancano solo i turisti e poi siamo a posto". Vorremmo sapere
dall'Assessore competente a che punto è questo finanziamento del
piano sessennale, qual è lo stato di attuazione del piano, quali
sono le risorse erogate ed effettivamente utilizzate dal Comune di
Saint-Vincent e quali sono le risorse che rimangono da erogare a
favore del medesimo.
Presidente - Pongo in votazione l'articolo 7:
Consiglieri presenti e votanti: 31
Favorevoli: 28
Contrari: 3
Il Consiglio approva.
Presidente - Pongo in votazione l'articolo 8:
Consiglieri presenti e votanti: 31
Votanti: 28
Favorevoli: 25
Contrari: 3
Abstentions: 3 (Frassy, Tibaldi, Viérin Marco)
Il Consiglio approva.
Presidente - All'articolo 9 vi è l'emendamento n. 11, presentato
dal gruppo "Arcobaleno"; ne do lettura:
Emendamento
All'articolo 9 inserire il seguente comma n. 2:
"2. Sono autorizzate spese fino al 5% per le misure volte a
sopperire le carenze che l'attuale sistema di protezione sociale
mostra nei confronti dei lavoratori atipici in termini di
tutela.".
La parola alla Consigliera Squarzino Secondina.
Squarzino (Arc-VA) - Con questo emendamento intendiamo
riprendere un argomento che era stato affrontato con l'Assessore
Ferraris nel passato Consiglio quando avevamo posto all'attenzione
della Giunta il tema dei lavori atipici. Avevamo sottolineato come
sia in continuo aumento il mondo dei lavoratori precari o
interinali, o con contratti a tempo determinato e, per questo tipo
di lavoratori, la Regione predispone dei piani di formazione molto
interessanti e anche finanziati con risorse non indifferenti. Con
questi piani di formazione la Regione intende consentire a questi
lavoratori precari di continuare a formarsi per potersi inserire
meglio nel mondo del lavoro. Vi è quindi all'interno del piano di
formazione professionale una finalità precisa: quella di favorire
la formazione dei lavoratori, delle persone che sono state espulse
o allontanate dal mercato del lavoro, o che non sono ancora
inserite nel mercato del lavoro, o che vanno e vengono dal mercato
del lavoro? di avere una preparazione che consenta loro di essere
più attrezzati per entrare nel mercato del lavoro.
Questi lavoratori hanno una seconda esigenza: l'esigenza di
essere tutelati per quanto riguarda la loro situazione di sicurezza
sociale. Il nostro sistema di sicurezza sociale è tutto collegato
con il lavoro, con il tempo di lavoro e, quando ciascuno di noi
lavora, allora, collegato a quel tempo, scatta, sia per il
pensionamento o per la malattia la tutela sociale? ma, se non vi è
il lavoro, tutti questi meccanismi non sono attivabili. Anche
questi lavoratori precari, che lavorano 2 mesi, poi stanno a casa 3
mesi, poi lavorano altri 15 giorni, allora hanno periodi della loro
vita in cui non sono tutelati dal punto di vista sociale. È
possibile come Regione attivare degli strumenti che consentano a
questi lavoratori di essere garantiti rispetto a questa situazione;
sono strumenti che già in altre regioni d'Italia sono stati
attivati, si tratta di misure come, per esempio, convenzioni
agevolate con enti assicurativi per mancato guadagno in caso di
malattia, assegni di sostegno per lavoratrici atipiche in caso di
maternità, vi sono gli assegni in caso di maternità per chi lavora,
ma chi non lavora non ha niente, oppure ce l'ha nel periodo in cui
lavora, ma quando smette di lavorare?
Ancora: c'è una questione dell'accesso a linee di credito
agevolato, lo dicevo l'altro giorno qui in Consiglio, alcuni di
questi giovani che lavorano a contratto a tempo determinato per la
Regione non possono accedere ad acquisti a rate, perché non possono
offrire alcuna garanzia. Uno di questi giovani mi ha detto di
essere andato ad un supermercato, dove voleva comprarsi un
elettrodomestico che costava caro e voleva pagarlo a rate, ma non
glielo hanno concesso perché non poteva garantire di avere un
reddito continuativo. Ecco che è possibile provare a pensare a
strumenti che consentono un accesso a linee di credito
agevolato.
Cosa si chiede con questo emendamento? Considerato che i fondi
destinati per i piani delle politiche del lavoro sono nel triennio
oltre 12 milioni di euro, decidiamo che - il 5%, mi sembra una base
da cui partire - ? il 5% di questa cifra che corrisponde a circa
211 mila euro, dicevo, il 5% di questo budget va finalizzato ad
individuare, studiare ed attivare misure tipo quelle che ho
esemplificato - ma possono essercene altre - volte a sopperire le
carenze che l'attuale sistema di protezione sociale mostra nei
confronti dei lavoratori atipici in termini di tutela; quindi
iniziare fin dal prossimo anno, nel momento in cui si definiscono i
piani di lavoro, i piani di formazione, ad individuare una parte di
questo budget per attivare misure ad hoc. Questo è il senso
dell'emendamento che proponiamo.
Presidente - La parola all'Assessore alle attività produttive e
politiche del lavoro, Ferraris.
Ferraris (GV-DS-PSE) - Ne avevamo già parlato in occasione di
un'interpellanza posta dal gruppo "Arcobaleno", devo dire che
queste esigenze, assolutamente condivisibili, mal si conciliano
soprattutto perché riguardano aspetti relativi all'assistenza
sociale, assegni in caso di maternità, linee di credito per
acquisti di cose che possono essere necessarie per la vita di una
famiglia o di un individuo, ma non si conciliano con un piano di
politica del lavoro, che deve cercare di migliorare la qualità
dell'offerta in Valle, migliorare la capacità professionale dei
lavoratori, cercare di incidere per fare in modo che il lavoro
precario sia il più ridotto possibile, ma sicuramente ci troviamo
in un campo diverso rispetto a quello delle politiche del lavoro.
Questa richiesta mi pare poco congruente rispetto al tipo di
strumento che deve essere utilizzato.
L'opposizione ci aveva contestato di essere andati un poco più
in là di quelli che erano i limiti di una legge finanziaria, mi
pare che qui si stia andando ancora oltre rispetto al Piano di
politica del lavoro, per cui condivido l'esigenza di approfondire
questo tema e credo che vi sia la disponibilità dell'Assessore
Fosson su questa materia, ma non è il Piano di politica del lavoro
che può offrire una risposta su questo terreno.
Presidente - Pongo in votazione l'emendamento n. 11, presentato
dal gruppo "Arcobaleno":
Consiglieri presenti: 29
Votanti: 22
Favorevoli: 9
Contrari: 13
Astenuti: 7 (Borre, Frassy, Isabellon, Maquignaz, Pastoret,
Praduroux, Tibaldi)
Il Consiglio non approva.
Presidente - Pongo in votazione l'articolo 9:
Consiglieri presenti: 31
Votanti: 23
Favorevoli: 20
Contrari: 3
Astenuti: 8 (Comé, Frassy, La Torre, Lavoyer, Salzone,
Stacchetti, Tibaldi, Viérin Marco)
Il Consiglio approva.
Presidente - Pongo in votazione l'articolo 10:
Consiglieri presenti: 31
Votanti: 23
Favorevoli: 20
Contrari: 3
Astenuti: 8 (Comé, Frassy, La Torre, Lavoyer, Salzone,
Stacchetti, Tibaldi, Viérin Marco)
Il Consiglio approva.
Presidente - All'articolo 11 vi sono tre emendamenti, il primo è
l'emendamento n. 12, presentato dal gruppo "Arcobaleno"; ne do
lettura:
Emendamento
Articolo 11, comma 1.
Sostituire le parole "2.866 unità di personale" con le parole
"2850 unità di personale".
Il secondo è l'emendamento n. 13, presentato dai Consiglieri
Frassy e Tibaldi; ne do lettura:
Emendamento
All'articolo 11 sostituire il comma 2 con:
"2. Il comma 5 dell'articolo 62 della l.r. 45/1995 è cosi
sostituito:
"5. Le disposizioni di cui agli articoli 16 e 17 del titolo
secondo non si applicano ai posti di capo gabinetto, di capo
Ufficio stampa della Presidenza della Giunta regionale e di Capo
ufficio informazione e stampa della Presidenza del Consiglio, in
relazione alla natura del rapporto fiduciario degli incarichi
medesimi. Detti incarichi sono utili ai fini del periodo richiesto
dall'articolo 16, comma 2, lett. a)."."
Il terzo è l'emendamento n. 14, presentato dal gruppo
"Arcobaleno"; ne do lettura:
Emendamento
Articolo 11, comma 7:
sostituire le parole "euro 123.573.172" e "euro 119.131.434"
con le seguenti parole: "euro 120.573.172" e "euro
116.131.434".
Presidente - La parola al Consigliere Riccarand.
Riccarand (Arc-VA) - Illustro prima l'emendamento al comma 1,
che è un emendamento "de minimis", nel senso che qui è il problema
della dotazione organica del personale della Regione: parliamo di
"dotazione organica", quindi non di dipendenti effettivamente in
servizio. Noi proponiamo di scrivere un numero di 16 unità
inferiore a quello da voi messo: 2.866, invece di aumentare di 8
unità rispetto alla finanziaria dello scorso anno, vi chiediamo di
ridurre di 8 unità. Non cambia niente, perché i numeri sono sempre
quelli, quindi non incide sui posti di lavoro, però è un segnale
forte. Questa Giunta, che inizia la sua legislatura, inverte la
tendenza rispetto all'ampliamento, anno dopo anno, della dotazione
organica e fa un bel gesto; abbiamo imboccato la strada in cui si
torna indietro, anche se piano, piano, con tutta la prudenza
necessaria. Questo poi si può riflettere, anche se in minima parte,
rispetto agli aspetti finanziari, con un risparmio finanziario nei
commi successivi, eccetera, però riteniamo che è una cosa che costa
poco, ma che potrebbe essere un'indicazione di tendenza molto
importante. Caldeggiamo questo emendamento quindi perché ci sembra
che possa indicare un gesto di buona volontà che va nella giusta
direzione.
Presidente - La parola al Presidente della Regione, Perrin.
Perrin (UV) - Nous avons affirmé que, pour ce qui est de la
dotation de personnel, on n'ira pas faire des pas de l'avant ou
d'aller augmenter substantiellement la dotation; c'est un
engagement politique que nous avons respecté parce que, si on va
faire des pourcentages sur les 8 unités, je crois qu'on est à 0,00
et donc ce n'est pas substantiel. Je partage par contre qu'il y ait
la nécessité de faire une analyse plus précise de la dotation de
personnel et surtout de distribution du travail à l'intérieur de
l'Administration régionale, donc cela représente un engagement de
ce Gouvernement.
Il me semble réductif d'aller indiquer comme cela, sans des
raisons particulières, seulement pour donner un signal, ce - 8 ou +
8, qui ne change rien vraiment à ce qui est le fonctionnement de la
"machine" de cette administration. C'est dans ce sens donc que je
me permets de prendre un engagement futur d'aller analyser avec
plus d'attention la dotation de personnel, mais plus en particulier
la distribution rationnelle et adéquate de personnel dans les
différentes structures, afin de mieux répondre aux exigences d'un
service public. C'est dans cette direction que le Gouvernement peut
s'engager.
Presidente - La parola alla Consigliera Squarzino Secondina.
Squarzino (Arc-VA) - Cerco di offrire al Presidente alcuni
elementi ulteriori per la sua riflessione.
Lei dice giustamente: "voi avete detto - 8, potevate mettere -
10 o 12, non avendo alcun senso la cifra che avete messo", però mi
chiedo anche voi in base a cosa avete messo quella cifra, + 8:
spiegazioni non ce ne avete date. Non ci avete detto dove, qual è
l'esigenza nuova per cui avete bisogno di aumentare il personale;
quando lo scorso anno o 2 anni fa - proprio perché il personale è
uno dei temi che affronto - ho posto questo problema, mi è stato
risposto che vi erano i vigili del fuoco, un corpo nuovo, quindi vi
era una novità che bisognava inserire, un aumento molto forte, ma
derivava dalla scelta di regionalizzare il Corpo dei vigili del
fuoco. Quest'anno quale nuova esigenza è emersa? A me non sembra
che sia emersa; non solo, ma mi pare - poi vedremo più avanti
parlando dell'articolo 29 - che è vero che è stata prorogata di un
anno la definizione delle competenze da trasferire ai comuni e, con
le competenze, le risorse economiche, ma anche professionali, anche
il personale. Noi allora dovremmo già attrezzarci a costruire
un'amministrazione tale da essere pronta a trasferire personale e
non essere carica sempre di più di personale da trasferire; quindi
dovremmo al limite spogliarci di ulteriore personale e non
aumentarne ulteriormente. Ad un anno dal trasferimento di
competenze, noi aumentiamo il personale: 8 unità in più! Fra
l'altro, sarebbe interessante conoscere chi e in quali settori.
Seconda osservazione: ho visionato la deliberazione del 17
novembre 2003 dell'attuale Esecutivo, in cui viene aggiornata la
dotazione complessiva dell'organico della Giunta, di tutte le
strutture - quindi vi è l'organico complessivo - e l'ultimo foglio,
l'elenco dei posti vacanti, porta scritto: "totale dei posti
vacanti: 100,85" (le percentuali derivano dal fatto che vi sono
posti part-time). In questo momento, quindi, vi è una struttura
regionale che è tarata su 2.866 unità, numero ivi indicato, ma in
queste 2.866 unità di personale sono compresi 100,85 posti vacanti.
Che senso ha quindi aumentare di 8 unità una struttura in cui vi
sono già 100 posti vacanti? Mi chiedo in nome di che cosa, che
logica vi sia sotto.
Se è vero, come è vero, che bisogna cominciare a razionalizzare,
allora cominciamo a prendere atto della situazione così com'è. Non
vogliamo aumentarla? Non vogliamo diminuirla? Almeno lasciamola
così com'è! Perché lei, di fatto, aumentando di 8 posti, mantiene
comunque? non capisco? ha già 100 posti vacanti e ne aumenta di
altri 8, vuole avere 108 posti vacanti? Per fare cosa? Cento e otto
posti vacanti che lei può quest'anno riempire - 108 posti vacanti
non sono pochi - per potere poi il prossimo anno fare i
trasferimenti ai comuni; è questo l'obiettivo? Vi è veramente un
progetto? non oso dire demenziale, non è la parola giusta, ma si ha
l'impressione che o non vi sia alcun progetto dietro - ed è molto
grave allora che si aumenti così senza alcun progetto dietro -, o
se vi è un progetto dietro, ripeto, è un progetto incomprensibile
che va contro i dati che voi stessi avete indicato e avete
approvato. Avete approvato voi la deliberazione della Giunta del 17
novembre, cioè di pochi giorni fa; è veramente incomprensibile,
Signor Presidente! E lei deve spiegare anche agli imprenditori come
mai è disposto ad aumentare continuamente questa "macchina"! O vi è
un disegno che non viene detto - quello cui accennavo ieri sera nel
mio intervento -, o vi è un disegno tale per cui si vuole mantenere
la Regione come un'area in cui collocare ciascuno le persone che
vuole, con le quali ha certi obblighi, certe affinità, però che
queste "cose" debbano essere pagate dall'ente pubblico con i soldi
di tutti? e lei, Signor Presidente, deve dire ai Valdostani che
vuole aumentare un organico a fronte di 100 posti vacanti! Lo
spieghi ai Valdostani questo, forse sarà più convincente delle cose
che ha detto a noi!
Presidente - La parola al Consigliere Tibaldi.
Tibaldi (CdL) - Anche il nostro gruppo rileva una contraddizione
in questo articolo, nell'impostazione che costituisce il contenuto
del medesimo. Una grossa contraddizione di cui abbiamo fatto cenno
nella serata di ieri, in occasione della discussione generale,
perché effettivamente, se uno parte dal principio o, meglio, dalle
affermazioni fatte dall'Assessore Marguerettaz, secondo le quali
questo bilancio è un bilancio di rigore, oltre ad essere un
bilancio onesto, qui il rigore non si trova, bisogna cercarlo come
"l'ago in un pagliaio", perché, da un po' di anni a questa parte,
la "macchina" regionale si sta ingrandendo in maniera elefantiaca,
in maniera incontrollata. L'Assessore ci dirà: "con 8 posti in più
dov'è questo ingrandimento così esoso?", ma 8 posti in più sono
quelli previsti nell'organico per il 2004, quindi da 2.858 saliamo
a 2.866, ma, in questa legge finanziaria e nell'onestà declamata
peraltro dall'Assessore nell'illustrazione di questo bilancio, si
trascura tutto quell'arcipelago di società satelliti o di enti
dipendenti dalla Regione, dove le assunzioni naturalmente sono
completamente al di fuori del controllo del Consiglio
regionale.
Ricordavamo ancora ieri sera che, per esempio, al Casinò è stato
fatto un concorso per assumere questa estate un tot numero di
addetti come operai comuni o come segretari amministrativi; alla
"DEVAL" si sta procedendo ad assunzioni; presso diverse altre
società si assume, di conseguenza sono società che sono o
controllate dalla Regione, o partecipate, o che hanno dirette
attinenze con l'Amministrazione politica regionale. Paradossalmente
poi, come ricordava la collega Squarzino, queste 8 assunzioni in
più vanno ad aggregarsi ad altri 100 posti vacanti, che devono
essere ancora saturati da un punto di vista di individuazione delle
persone che devono ricoprire i rispettivi incarichi. Il principio
del rigore quindi non riusciamo a trovarlo, perlomeno in questo
articolo e non solo in esso.
Rispetto alla finanziaria dello scorso anno, compariva anche un
articolo che si riferiva al Patto di stabilità per gli enti locali
della Regione, un patto per evitare che gli enti locali
effettuassero spese che esorbitassero dai parametri previsti dallo
Stato italiano in quanto componente dell'Unione europea e
soprattutto per evitare che gli enti locali straripassero nella
gestione delle risorse in termini di spese correnti. Ebbene, questo
articolo oggi non lo ritroviamo, è stato clamorosamente cancellato
e vi è da dire che la finanziaria dello Stato - quella sì che è una
finanziaria di rigore - prevede il rispetto del patto di stabilità
anche in termini di nuove assunzioni, dove gli enti locali di una
certa dimensione, ma anche le regioni non possono procedere
all'ampliamento degli organici se non rispettano i parametri
previsti dal patto di stabilità interna.
Qui allora abbiamo una prima contraddizione con l'esplosione
dell'organico, ancora una volta al rialzo, nonostante la vacanza di
un centinaio di posti che non sono stati ancora colmati. Incremento
della spesa? perché lei dice, Assessore, sono bilanci preventivi,
il preventivo 2003 e 2004, va bene, sono bilanci che dovranno
essere verificati con l'assestamento in corso d'opera o con il
consolidato a giugno, però dai 113 milioni di euro per 2.858 unità
saliamo a 123,6 milioni per 2.866 unità, cioè + 8. Ecco dov'è il +
9% che prima abbiamo rilevato, è un + 9% che non può dire che
assorbe solo l'aggiornamento contrattuale, perché non è così, o
perlomeno così non risulta dal tenore letterale degli articoli
della legge finanziaria che oggi ci proponete.
Assessore, le diamo un altro parametro di riferimento che è
molto importante: in Lombardia, 9 milioni di abitanti, l'ente
Regione conta 3.000 dipendenti, forse nemmeno; vi sono le province
che hanno un'articolazione, ma la Regione Lombardia conta 3.000
dipendenti, la Regione Valle d'Aosta ne conta altrettanti, ne sono
previsti 2.866, ma da questa cifra o, meglio, in questa cifra non
sono considerati tutti quegli enti, società e comunque situazioni
satellitari che dalla Regione dipendono direttamente o
indirettamente. Abbiamo il comparto pubblico più esteso e più vasto
rispetto alle altre regioni italiane. Crediamo che sia venuto il
momento di fare una riflessione da parte di una Giunta che si
accinge ad ereditare una situazione difficile e che deve impostare
delle linee correttive che siano certe e chiare.
Lei ha detto che in questo documento vi sono delle linee
strategiche, qui la strategia va in controtendenza, a parte il
fatto che questa strategia è stata smentita ieri dall'intervento
del Consigliere Sandri, che, cercando di imbonire la minoranza,
diceva: "nel disegno di legge n. 7 non vi è nulla di strategico".
Oggi l'Assessore ha detto che qualcosa di strategico c'è, mettetevi
d'accordo, fate parte della stessa maggioranza! "L'idem sentire"
qui è andato a farsi benedire!
Assessore, quindi, ci dia delle risposte, ma risposte non solo
in termini di risposta alle nostre osservazioni, ma anche in
termini effettivi di interventi normativi e, comunque, che limitino
questa espansione incontrollata, perché non è sotto controllo, del
comparto pubblico in Valle d'Aosta.
Presidente - La parola al Presidente della Regione, Perrin.
Perrin (UV) - Pour répondre à Madame Squarzino. Il semble qu'on
a fait des bêtises énormes, et qu'on doit répondre face à l'opinion
publique pour ce scandale de 8 personnes en plus sur la
disponibilité du personnel de la Région! Il y a une personne dans
l'organisation générale du personnel assignée au Gouvernement, cela
signifie toute la disponibilité des dépendants publics à
l'exception du Conseil; il y a 7 personnes qui ont été assignées à
l'école pour les services administratifs avec des fonctions
administratives. Pour ce qui concerne les places disponibles, vous
savez que toutes les années il y a les concours qui vont remplacer
dans l'ensemble du personnel les places qui restent disponibles,
c'est physiologique dans le contexte. Voilà, je crois que les
explications techniques sont très précises.
Pour ce qui est des dépenses, M. Tibaldi, pour le renouvellement
du contrat, il y a le contrat de 2002-2003 encore et cela comporte
une dépense de 2.465.000 euros? l'autre dépense prévue pour le
renouveau du contrat pour 2004-2005 est de 3.710.000 euros. Ces
chiffres donc ont une destination bien précise qui revient au
renouvellement du contrat.
Presidente - Pongo in votazione l'emendamento n. 12, presentato
dal gruppo "Arcobaleno":
Consiglieri presenti: 29
Votanti: 23
Favorevoli: 7
Contrari: 16
Astenuti: 6 (Borre, Frassy, Maquignaz, Praduroux, Tibaldi,
Viérin Laurent)
Il Consiglio non approva.
Presidente - La parola al Consigliere Frassy sull'emendamento n.
13.
Frassy (CdL) - Questo emendamento si inserisce nel solco del
ragionamento che è stato svolto sull'emendamento precedente, in
questo caso però l'attenzione si sposta non più sulla visione
generale della "macchina" regionale come organico, ma si focalizza
sulla dirigenza. Qui, fra l'altro, apriamo una parentesi: stiamo
affrontando, con questo articolo e con l'emendamento che proponiamo
al comma 2 dell'articolo 11, alcuni di quei problemi che questa
Assemblea nel finire della scorsa legislatura aveva evidenziato
come prioritari, ossia la revisione di alcuni meccanismi insiti
nella legge n. 45/1995, meccanismi che hanno portato nel passato e
continuano tutt'oggi a far sì che certe situazioni sfuggano di mano
e portino alle note vicende che sfociano nelle inchieste della
Magistratura. Non è questo il caso dell'emendamento che
presentiamo, ma vogliamo evidenziare come su questa materia non sia
stato ad oggi fatto alcun tipo di riflessione nell'ambito non dico
dei gruppi, ma dei partiti che ieri ed oggi compongono i gruppi
della maggioranza.
Voglio allora brevemente ricordare ai colleghi i criteri che
sovrintendono alla nomina e all'insediamento della dirigenza. A
seguito della legge n. 45, i criteri sono cambiati, consentendo al
potere esecutivo un'ampia discrezionalità nel conferimento degli
incarichi e nell'attribuzione dei vari livelli nell'ambito della
qualifica dirigenziale e, nonostante i criteri che vi siano
all'articolo 17? i requisiti dell'articolo 16? vi è una deroga per
una percentuale significativa - 15% - che consente l'assunzione di
dirigenti esterni? ossia in deroga ai criteri di carattere generale
per entrare nel ruolo della dirigenza. Al di là di questa deroga
del 15%, ve ne è un'ulteriore prevista al comma 5 dell'articolo 62,
perché tale comma - che viene modificato dall'articolo 11, che
modifichiamo a nostra volta con l'emendamento - istituisce dei
posti di massima fiduciarietà che coincidono con quelli di Capo e
Vice Capo Gabinetto, di Capo e Vice Capo Ufficio stampa sia della
Presidenza della Regione che del Consiglio e di Direttore
dell'Agenzia regionale del lavoro. "Questi posti, in virtù della
natura fiduciaria?" - così dice il comma 5 dell'articolo 61 della
legge n. 45/1995 - "? vanno in deroga agli articoli 16 e 17". Nella
riscrittura che fate del comma 5 andate ad enucleare, cioè ad
eliminare le figure che nomino adesso di Direttore dell'Ufficio di
collegamento e di rappresentanza di Roma e di Commissario regionale
presso la Casa da gioco di Saint-Vincent cioè, nella sostanza,
rimangono le figure che avevo menzionato prima, cioè Capi
Gabinetto, addetti stampa, Agenzia del lavoro. Penso che anche qui
qualche riflessione vada fatta su un'esigenza di fiduciarietà
particolare, che sicuramente è rinvenibile nel "megafono" delle due
Presidenze, cioè nei Capi Ufficio stampa? ma riteniamo, così come
sono state "stralciate" - forse per motivi diversi - le due figure
del comma 2 dell'articolo 11, che anche per le altre, in
particolare per i Vice e Capo Gabinetto e Ufficio stampa, forse sia
opportuno fare una riflessione diversa, ossia che, nell'ambito
della struttura organica dell'Amministrazione, vi siano persone che
possono garantire quella continuità di tipo istituzionale. Il
nostro emendamento perciò, in sostanza, limita le figure
fiduciarie, che sono ulteriori deroghe a quella del 15%, contenuta
nell'articolo 17, ai Responsabili dei due Uffici stampa.
Apro una parentesi: abbiamo anche notato come molte volte questa
fiduciarietà sia ingestibile, Presidente Perrin, perché o il
fiduciario con la qualifica di Vice Capo Gabinetto e di Vice Capo
Ufficio stampa, è il fiduciario del titolare, cioè del Responsabile
dell'Ufficio stampa, cioè del Responsabile dell'Ufficio di
Gabinetto, o è fiduciario di chi nomina il titolare. Noi abbiamo
riscontrato nella vicenda dell'Ufficio stampa della Giunta come ben
3 vice, che rientravano nelle funzioni fiduciarie, per contrasto
con il titolare, hanno avuto un turnover che li ha portati a fare
altre scelte. È evidente allora che, anche nell'ambito della
funzionalità e del controllo di certi meccanismi, sarebbe opportuno
ripensare interamente la materia. Questo è il senso che sovrintende
al nostro emendamento.
Presidente - La parola al Presidente della Regione, Perrin.
Perrin (UV) - Al comma 2 dell'articolo 11 si determina di non
prevedere più nella pianta organica questi due posti fiduciari; se
vogliamo, va nel senso espresso dal Consigliere Frassy, cioè
abbiamo fatto un'analisi precisa anche delle necessità inerenti ai
compiti dei fiduciari, che sono compiti di una delicatezza estrema.
La Presidenza della Regione, chiaramente, ha la necessità di
disporre di queste figure, questo per quanto riguarda soprattutto
il Capo Gabinetto e il Vice Capo Gabinetto, mentre è un discorso
diverso per il Capo Ufficio stampa e il Vice Capo Ufficio stampa:
uno di questi si occupa soprattutto dei rapporti interni, mentre
l'altro si occupa dei rapporti esterni, visto che la Regione ha
tutta una serie di rapporti e anche di relazioni con le regioni
esterne. Le figure dell'Ufficio stampa sono figure fiduciarie di
riferimento per tutta la Giunta, non solo per la Presidenza della
Regione, quindi è una funzione che svolgono per la Presidenza e i
diversi Assessorati; diversa è la funzione del Capo Gabinetto e del
Vice Capo di Gabinetto.
L'analisi, che ci ha portato alla "diminuzione", per quanto
riguarda la Presidenza, del Direttore dell'Ufficio di collegamento
e di rappresentanza di Roma - che viene gestito direttamente dalle
strutture della Presidenza - e dell'altra figura, quella del
Commissario regionale presso la Casa da gioco di Saint-Vincent,
comunque, è stata accurata. Sono state cioè eliminate due figure le
cui funzioni possono essere sostituite all'interno di quelle che
sono oggi le altre figure fiduciarie; si tratta quindi di una
razionalizzazione, proprio quello che viene richiesto, operata
sulla base di un'analisi attenta delle necessità effettive di
disporre di questo personale.
Presidente - Pongo in votazione l'emendamento n. 13, presentato
dai Consiglieri Frassy e Tibaldi:
Consiglieri presenti: 28
Votanti: 23
Favorevoli: 5
Contrari: 18
Astenuti: 5 (Borre, Maquignaz, Pastoret, Salzone, Viérin
Marco)
Il Consiglio non approva.
Président - Il y a encore un amendement, après on procédera à
une suspension.
La parole au Conseiller Riccarand sur l'amendement n° 14.
Riccarand (Arc-VA) - Questo emendamento è un po' il
corrispettivo finanziario di quello che abbiamo presentato? a
nostro avviso, sta in piedi anche se non è stata modificata la
dotazione organica che avete previsto, perché si può comunque fare,
visto che si può giocare sui posti effettivi un discorso di
risparmio finanziario. La proposta anche qui, quindi, è di cercare
di dare un segnale di contenimento delle spese, per quanto è
possibile, rispetto alla dotazione che vi siete prefissati.
Président - Je soumets au vote l'amendement n° 14, présenté par
le groupe "Arcobaleno": Conseillers présents: 27
Votants: 17
Pour: 3
Contre: 14
Abstentions: 10 (Borre, Frassy, Isabellon, Maquignaz, Pastoret,
Praduroux, Rini, Salzone, Viérin Laurent, Viérin Marco)
Le Conseil n'approuve pas.
Président - Je soumets au vote l'article 11:
Conseillers présents: 30
Votants: 26
Pour: 21
Contre: 5
Abstentions: 4 (Comé, Lavoyer, Salzone, Viérin Marco)
Le Conseil approuve.
Président - Je vous propose une suspension d'une heure.
Je rappelle que la Présidence a organisé un buffet dans la salle
des commissions.
La séance est suspendue.
Si dà atto che la seduta è sospesa dalle ore 20,06 alle ore
20,53.
Presidente - Riprendono i lavori.
All'articolo 12 vi è l'emendamento n. 15, presentato dal gruppo
"Arcobaleno"; ne do lettura:
Emendamento
Articolo 12, comma 2:
sostituire le parole "in euro 18.000.000, di cui euro
7.000.000 per l'anno 2004, euro 6.000.000 per l'anno 2005 ed euro
5.000.000 per l'anno 2006", con le seguenti parole: "in euro
21.000.000, di cui euro 8.000.000 per l'anno 2004, euro 7.000.000
per l'anno 2005 ed euro 6.000.000 per l'anno 2006".
La parola al Consigliere Riccarand sull'emendamento n. 15.
Riccarand (Arc-VA) - Comma 2 dell'articolo 12: il Fondo
cessazione servizio ci risulta essere un fondo piuttosto
sofferente, perché vi è una disponibilità finanziaria insufficiente
anche rispetto alle domande che vengono presentate, alle
anticipazioni sul fondo, che sono un diritto da parte dei
dipendenti regionali. In questo caso, quindi, la nostra proposta va
nel senso di prevedere un aumento rispetto alla dotazione
finanziaria prevista, che si è rivelata già insufficiente rispetto
alle richieste esistenti. Noi quindi chiederemmo che vi sia una
disponibilità ad incrementare il fondo.
Presidente - Se non vi sono altre richieste di intervento, la
parola all'Assessore al bilancio, finanze, programmazione e
partecipazioni regionali, Marguerettaz.
Marguerettaz (UV) - Nel comma 2 dell'articolo 12 vi è una
proroga dei tempi previsti nella vecchia legge istitutiva, per cui
con questa proroga andiamo a riposizionare la dotazione del fondo.
Qualora vi fosse una situazione di sofferenza, sicuramente questa
sofferenza si manifesterebbe nel secondo semestre, quindi, nel
corso dell'anno, avremmo modo di tarare eventualmente gli
stanziamenti.
Presidente - La parola al Consigliere Riccarand.
Riccarand (Arc-VA) - Manteniamo l'emendamento, perché
l'affermazione dell'Assessore ci conferma le prevedibili difficoltà
di questo fondo, per cui riteniamo più opportuno che si provveda
fin d'ora, perché vi sono anche delle richieste rispetto a questo
fondo che sono da tempo inevase.
Presidente - Pongo in votazione l'emendamento n. 15, presentato
dal gruppo "Arcobaleno":
Consiglieri presenti: 25
Votanti: 18
Favorevoli: 3
Contrari: 15
Astenuti: 7 (Borre, Comé, Maquignaz, Praduroux, Stacchetti,
Tibaldi, Viérin Marco)
Il Consiglio non approva.
Presidente - Pongo in votazione l'articolo 12:
Consiglieri presenti: 26
Votanti: 21
Favorevoli: 18
Contrari: 3
Astenuti: 5 (Comé, Lavoyer, Stacchetti, Tibaldi, Viérin
Marco)
Il Consiglio approva.
Presidente - Discutiamo ora dell'emendamento n. 16, presentato
dall'Assessore Cerise; ne do lettura:
Emendamento
Dopo l'articolo 12 del Capo terzo del Titolo II è inserito il
seguente articolo 12bis:
"Articolo 12bis
(Gestione dei cantieri in economia diretta)
1. L'Assessorato competente in materia di opere pubbliche è
autorizzato ad assumere, secondo le norme del contratto collettivo
nazionale di lavoro delle imprese edili ed affini, personale
operaio preposto all'esecuzione dei lavori nei cantieri organizzati
in economia e compresi nel piano regionale operativo dei lavori
pubblici (obiettivo programmatico 1.2.3. capitolo 51460; obiettivo
programmatico 2.1.1.02 capitolo 51360)."
La parola all'Assessore al territorio, ambiente e opere
pubbliche, Cerise.
Cerise (UV) - Presso l'Assessorato del territorio vi è una forza
lavoro di circa 90 addetti, che ha subito una sorta di conversione
nel tempo. Queste maestranze sono previste in termini di
riproduzione negli obiettivi programmatici dei capitoli 51460 e
51360. Cosa succede? Accade che la legge regionale n. 5/90,
successivamente modificata dalla legge n. 9/91, concernente
l'impiego temporaneo e straordinario di lavoratori disoccupati in
cantieri della Valle d'Aosta, prevede all'articolo 7 che possano
essere utilizzati nei cantieri i lavoratori disoccupati iscritti
nelle liste delle sezioni circoscrizionali per l'impiego e il
collocamento individuati secondo i criteri stabiliti con legge n.
56/1987. Il decreto legislativo n. 297/2002, entrato in vigore il
30 gennaio 2003, ha abrogato pressoché interamente la legge n. 56 e
ha soppresso, con l'articolo 2, comma 3, le liste di collocamento
sia ordinarie che speciali, ad eccezione di quelle per disabili,
lavoratori in mobilità e marittimi. La legge regionale n. 5/90,
pertanto, non trova più applicazione per mancanza di
presupposti.
Nel frattempo, la maggior parte di queste maestranze sono
occupate e quindi retribuite con gli emolumenti previsti dal
contratto collettivo nazionale di lavoro. Con questo emendamento
andiamo a sanare la situazione, nel senso che ne prendiamo atto e
stabiliamo che l'Assessorato competente in materia di opere
pubbliche è autorizzato ad assumere, secondo le norme del contratto
collettivo nazionale di lavoro delle imprese edili ed affini,
personale operaio preposto all'esecuzione dei lavori nei cantieri
organizzati in economie e compresi nel Piano regionale operativo
dei lavori pubblici. Bisogna dire che questo tipo di cantieristica
ha subito una contrazione rispetto al passato e oggi è ridotto ai
minimi termini, però svolge un lavoro significativo sul territorio,
perché dà delle risposte a delle esigenze di interventi minuti, che
alle volte è persino difficile riorganizzare in altro modo.
Presidente - La parola al Consigliere Riccarand.
Riccarand (Arc-VA) - Questo è un articolo nuovo, che non
compariva nel testo della finanziaria e che non è stato neanche mai
presentato nelle riunioni da noi effettuate nelle scorse ore. Non
voglio mettere in discussione quello che ci ha detto l'Assessore,
però rileviamo che ci troviamo di fronte ad un articolato nuovo, di
cui non conosciamo fino in fondo le caratteristiche e le
conseguenze e ancora una volta ci sorprendiamo rispetto al metodo
con cui vengono presentate queste proposte, nel senso che ci sembra
necessario dare la possibilità a tutto il Consiglio di fare un
approfondimento rispetto alle esigenze. Qui non è un'esigenza sorta
all'improvviso, allora ci chiediamo come mai non sia stata inserita
inizialmente nel provvedimento di finanziaria, ma arriva all'ultimo
momento una normativa che dà un potere notevole all'Assessorato
competente. Noi su questo emendamento, quindi, esprimiamo dei dubbi
nel merito, ma soprattutto una contrarietà per quanto riguarda il
metodo con cui viene proposto all'esame del Consiglio.
Presidente - La parola al Consigliere Isabellon.
Isabellon (UV) - Ringrazio l'Assessore, perché già nella sua
illustrazione ha comunque messo in evidenza le ricadute positive di
questo tipo di interventi sul territorio, perché, mentre da una
parte si fa la teoria del supporto dei piccoli comuni e
dell'assistenza verso delle categorie che hanno necessità di avere
un'attività lavorativa, piuttosto che non essere oggetto di un
assistenzialismo generalizzato? dalla mia esperienza di
amministratore ho visto che con questi tipi di interventi si
ottengono degli ottimi risultati. Credo che il perseguire queste
linee di attività anche su dei piccoli interventi sul territorio
sia una maniera per dare delle risposte pratiche e i comuni che ne
usufruiscono sono molto spesso i piccoli comuni, che citavamo prima
in altri passaggi; di conseguenza, esprimo un parere molto
favorevole sull'argomento.
È chiaro che sono stato assegnato al gruppo virtuale del partito
dei sindaci, quindi in questo momento sento di dare una
testimonianza della positività di questa tipologia di interventi
proprio per gli amministratori, che molto spesso tribolano a dare
delle risposte, soprattutto quando è necessario avere la
possibilità di fare questi interventi. Esprimo quindi il mio voto
molto favorevole.
Presidente - La parola al Consigliere Tibaldi.
Tibaldi (CdL) - Questo articolo 12bis, effettivamente, è
spuntato come un fungo insieme al pacchetto di emendamenti, che
invece erano stati grosso modo concordati, perlomeno a livello di
modalità e di metodo di presentazione con la Giunta. Spunta come un
fungo e contiene una serie di perplessità, così come formulato, che
sono alquanto evidenti; la prima: si autorizza l'Assessorato
competente in materia di opere pubbliche ad assumere chi, quante
persone, con quali modalità? Sì, vi è scritto:
"secondo le norme
del contratto collettivo nazionale di lavoro delle imprese edili ed
affini"
, però questo riguarda l'inquadramento
giuridico-retributivo ma, da che mondo è mondo, il reclutamento
nella pubblica amministrazione avviene mediante dei regolari
concorsi. Ci sembra che, così come è stato scritto, vi siano anche
dei profili di illegittimità, pertanto non ci sentiamo, a meno che
vi siano dei chiarimenti da parte sua, di votare l'articolo.
Presidente - La parola al Consigliere Curtaz.
Curtaz (Arc-VA) - Volevo chiedere, in riferimento a questo
articolo, alla Giunta alcune informazioni. Intanto, che relazione
esiste fra questo articolo 12bis e l'articolo 31 della finanziaria,
concernente: "Disposizioni in materia di lavori pubblici.
Modificazione della legge regionale 20 giugno 1996, n. 12", dove
viene inserito l'articolo 3bis, che prevede:
"L'Amministrazione
regionale, su richiesta degli enti locali, può utilizzare il
proprio personale ed i propri mezzi, qualora disponibili, per
l'esecuzione di lavori, che rivestano carattere di urgenza e
frammentarietà, su beni di proprietà degli enti stessi."
In secondo luogo, mi associo a quanto ha appena richiesto il
collega Tibaldi circa il numero di addetti che sarebbe occupato in
queste operazioni; capisco che il numero può cambiare, però ci
saranno delle previsioni! Immagino, penso di essere un facile
indovino nel dire che questi numeri non rientreranno nell'organico
regionale, non sarà un "carrozzone", ma un "carrozzino" che si
cerca di mettere in piedi, come per quanto riguarda gli stagionali
forestali, il meccanismo è un po' quello. Voglio capire se è la
stessa cosa o se è qualcosa di diverso, con quali criteri vengono
assunte queste persone.
Pongo delle domande a fini di chiarimento perché, come hanno
fatto rilevare i miei colleghi, questo emendamento ce lo siamo
trovato sul tavolo adesso, non ne abbiamo mai parlato neanche nelle
numerose occasioni che abbiamo avuto in questi giorni di
approfondire tutti gli emendamenti. Questa è una questione
totalmente nuova, perciò chiedo che vengano dati i chiarimenti
necessari. Può darsi che abbia un'idea contraria a questa "cosa",
però voglio sapere quali sono i meccanismi che sottendono
all'emendamento.
Presidente - La parola al Consigliere Comé.
Comé (SA) - Faccio un intervento molto breve, perché anch'io
voglio formulare le domande che sono già state poste dai miei
colleghi. Vogliamo capire quante sono le persone interessate, quali
sono le modalità e le caratteristiche, se questi operai sono
assunti a tempo determinato o a tempo indeterminato e volevo sapere
se questo va ad incidere sui costi per la Regione. Vediamo che qui
vi è già il parere favorevole, allora volevamo capire se questo va
ad alterare le spese che erano previste prima.
Presidente - La parola al Consigliere Frassy.
Frassy (CdL) - Penso che su questo argomento vada fatta più di
una riflessione, anche una riflessione sul senso della sanatoria e
su come si concilia l'articolo 12bis con l'articolo 31 citato
poc'anzi, che, probabilmente, fa riferimento a personale differente
rispetto a quello oggetto di sanatoria. Questa sanatoria,
probabilmente, riguarda un numero di unità inferiore rispetto a
quelle di qualche tempo fa, perché qualche tempo fa ci risultava
che l'Assessorato dei lavori pubblici disponesse di una quantità di
forza lavoro gestita in questa maniera che era superiore alle 100
unità e si avvicinava alle 200, tant'è che la gestione di questo
personale avveniva al di fuori dell'Ufficio del personale e vi è
una deliberazione di Giunta che di anno in anno rinnova un incarico
professionale per la gestione di questi lavoratori.
Si pongono a questo punto una serie di riflessioni in materia di
politica del lavoro. Sappiamo bene qual è la particolarità
dell'edilizia, soprattutto in Valle d'Aosta, dove l'edilizia ha un
andamento stagionale, nel senso che non consente la prosecuzione
dei lavori nella stagione invernale, per cui vorremmo capire se
queste persone poi, pur essendo assunte a tempo indeterminato,
vengono licenziate all'approssimarsi del periodo invernale o se
vengono messe in cassa integrazione; vorremmo capire dove sono e
cosa fanno queste persone d'inverno. Dopodiché vorremmo anche
capire se, da un punto di vista contrattuale, ciò sia logico,
soprattutto se, come ci sembra di ricordare, gli operai, che sono
assunti nell'ambito dell'Amministrazione regionale, nei ruoli
regionali, sono inquadrati con il contratto del comparto unico
regionale, indipendentemente dal fatto che lavorino presso i Lavori
pubblici e che effettuino attività di tipo edile. Ci troviamo ad
avere due distinti blocchi operativi, che operano nel medesimo
settore, ma che hanno trattamenti economici e giuridici molto
differenziati fra di loro. Non voglio qui svolgere il ruolo del
sindacato, intanto perché mi sta stretto e poi perché non mi
compete, però penso che queste siano delle considerazioni
pertinenti e sulle quali una risposta e un chiarimento sono dovuti
da parte della Giunta, anche perché voglio evidenziare che la
situazione è due volte grave: è grave perché è una sanatoria ed il
fatto che una sanatoria venga gestita attraverso un emendamento
inserito in corso di discussione è ancora più grave.
Vorremmo capire quali sono i ragionamenti che sono sottesi a
questo tipo di conclusione, anche perché, come è stato detto dai
banchi della Giunta, non è una novità. È una situazione ereditata
probabilmente dal passato, un passato che peraltro molti degli
Assessori hanno condiviso nella precedente legislatura e ci
piacerebbe capire se questo articolo 12bis riguarda le vicende
dell'esercizio 2004 o se è un articolo che va nei fatti a creare
gli ennesimi fuori ruolo, come sono i forestali o gli addetti alle
mostre e tutta quella serie di precariato, fra cui anche l'Agenzia
del lavoro, che, con una norma discutibile impugnata dalla Corte
costituzionale, è rimasto poi fermo. Su questo vorremmo avere
maggior chiarezza, al di là del contenuto stringato ed ermetico
dell'articolo 12bis che inserite con il vostro emendamento.
Presidente - La parola all'Assessore al territorio, ambiente e
opere pubbliche, Cerise.
Cerise (UV) - Come previsto nella legge n. 12, vi è tutta una
serie di interventi che vengono eseguiti in economia diretta o
attraverso dei cottimi fiduciari? si rapporta effettivamente con
quell'articolo che andiamo a vedere dopo, mi pare che sia il 31? e
che chiarisce un poco meglio la norma pre-esistente. Questi
addetti, quindi, sono praticamente quelli che fanno in parte quegli
interventi, perché una parte di questi ultimi viene fatta anche
attraverso dei cottimi fiduciari e non tutti vengono fatti con
queste maestranze. Questi cantieri esistono da quando esiste
probabilmente la Regione o una cosa del genere, ma questo tipo di
cantieristica ha subito un'evoluzione, nel senso che una volta
erano cantieri per disoccupati, poi via via si sono personalizzati
in cantieri che facevano interventi di tipo specialistico (opere
murarie, interventi di edilizia, eccetera). Con l'entrata in vigore
della legge n. 12, questo tipo di attività è stata censita e
inserita all'interno della legge n. 12, tant'è vero che si parla di
quegli interventi che sono previsti nel Piano operativo dei lavori
pubblici. Fino all'anno scorso le modalità di assunzione avvenivano
attraverso un dispositivo di legge, che è stato abrogato dal
decreto legislativo n. 297/2002, entrato in vigore il 30 gennaio
2003. Con questa norma si va semplicemente a dire quello che si è
fatto né più, né meno fino ad oggi, non è cambiato niente.
Dicevo prima, vi è stata un'evoluzione e l'evoluzione cosa
voleva dire? Voleva dire che da cantieri per disoccupati sono
diventati dei cantieri sempre più professionalizzati, subendo una
contrazione, perché si è passati dai quasi 200 operai di qualche
anno fa a una novantina. Il capitolo di bilancio era previsto per
questo tipo di spesa, con questo articolo 12bis andiamo a definire
finalmente con chiarezza qual è la procedura attraverso la quale si
vanno ad assumere. Sono assunti peraltro con il contratto degli
edili - in questo non c'è niente di nuovo rispetto al passato -,
con contratto a tempo determinato, nel senso che questi operai
vengono occupati per il periodo di apertura di ogni singolo
cantiere. Per ogni cantiere, quindi, vi è un provvedimento che
stabilisce il periodo di occupazione e nel periodo invernale sono
messi in cassa integrazione, perché così prevede il contratto di
questa categoria di lavoratori.
Qui si dice: all'interno delle disponibilità di bilancio e sulla
base di quello che è il piano operativo. Vi sono quindi due
provvedimenti a monte che devono disciplinare la presenza di questi
lavoratori: che vi sia la disponibilità di bilancio e che le opere
per le quali sono chiamati a lavorare siano previste nel Piano
regionale operativo dei lavori pubblici.
È una norma che va a regolarizzare meglio una situazione
consolidata.
Presidente - La parola al Consigliere Frassy, per dichiarazione
di voto.
Frassy (CdL) - Vorrei evidenziare all'Assessore e ai colleghi
che si apprestano a votare questo emendamento che, al di là di
quelle che possono essere le differenti valutazioni data la
tempistica, piuttosto che la sostanza del provvedimento, questo
provvedimento è formulato in maniera equivoca e può essere frutto
di successivi contenziosi. È un principio giuslavoristico
incontestabile che, in assenza di precisazioni e determinazioni,
l'assunzione si intende a tempo indeterminato, perciò, nel momento
in cui scrivete che autorizzate ad assumere e non precisate a tempo
determinato, in virtù e della norma generale e del contratto
collettivo qui richiamato, l'assunzione si intende a tempo
indeterminato, perciò, sostanzialmente, va nella direzione opposta,
Assessore, rispetto a quanto lei ha appena finito di dirci, che è a
tempo determinato. Questo comporta il problema reale che a novembre
i cantieri sono chiusi e che queste persone o le mettete in
disoccupazione, o in cassa integrazione; perciò quanto scritto non
è la stessa cosa di quanto è stato illustrato.
Abbiamo poi dei forti dubbi che si possa decidere di assumere
"tout court" e basta con una norma di legge, senza andare ad
individuare dei principi e dei criteri. Assessore, i cantieri a cui
fa riferimento lei, facevano riferimento ad una legge dello Stato
che si fondava non sui lavori in quanto tali, ma sulle fasce
deboli?
(
interruzione dell'Assessore Cerise, fuori microfono
)
? ma era quella la deroga al sistema generale dell'assunzione
dell'ente pubblico! O lei introduce una deroga analoga, ammesso che
vi sia la competenza - e ho dei dubbi, perché non abbiamo
competenze se non integrative in materia previdenziale -,
altrimenti lei sta derogando ad un principio di carattere generale
sulle assunzioni dell'ente pubblico. Questa norma è illegittima
sotto più di un punto di vista, inoltre è equivoca e si presta a
contenziosi successivi.
Se avete l'esigenza della sanatoria, portiamola nelle
commissioni e discutiamola, verificatela con i vostri uffici, ma
non portatela così questa sera, perché state prendendo una strada
che creerà più problemi di quanti stasera non pensate di
risolverne!
Presidente - La parola al Consigliere Riccarand.
Riccarand (Arc-VA) - Credo che, da parte di vari consiglieri,
siano state espresse delle forti critiche rispetto a questo
provvedimento spuntato come un fungo, a questo articolo 12bis che
non era contenuto nella finanziaria, non è stato preannunciato, non
è stato illustrato precedentemente e che ci troviamo adesso sul
tavolo. Ci sono grossi dubbi sull'opportunità di questo
provvedimento, sulla sua legittimità, sulla sua natura anche di
provvedimento, quindi chiediamo alla Giunta di ritirare questo
articolo e di presentarlo con un disegno di legge, se ritiene
opportuno mandarlo avanti, ma non chiedeteci di votarlo in questa
sede.
Presidente - Se non vi sono altri interventi, pongo in votazione
l'emendamento?
Consigliere Riccarand, lei ha ancora la parola.
Riccarand (Arc-VA) - Faccio richiesta formale alla Giunta di
ritirare questo articolo 12bis per tutta una serie di motivazioni
che sono state illustrate, quindi aspettiamo la risposta.
Presidente - La parola all'Assessore al territorio, ambiente e
opere pubbliche, Cerise.
Cerise (UV) - Preso atto di queste considerazioni, ritiriamo
questo emendamento.
Presidente - La parola al Consigliere Borre.
Borre (UV) - Vorrei ricordare che ieri, come Capigruppo, ci
eravamo presi l'impegno che avremmo chiuso entro stasera la
finanziaria.
Presidente - L'emendamento n. 16, presentato dall'Assessore
Cerise, è ritirato.
Pongo in votazione l'articolo 13:
Consiglieri presenti: 31
Votanti: 26
Favorevoli: 21
Contrari: 5
Astenuti: 5 (Comé, La Torre, Salzone, Stacchetti, Viérin
Marco)
Il Consiglio approva.
Presidente - Pongo in votazione l'articolo 14:
Consiglieri presenti: 31
Votanti: 26
Favorevoli: 21
Contrari: 5
Astenuti: 5 (Comé, La Torre, Salzone, Stacchetti, Viérin
Marco)
Il Consiglio approva.
Presidente - Pongo in votazione l'articolo 15:
Consiglieri presenti: 31
Votanti: 26
Favorevoli: 21
Contrari: 5
Astenuti: 5 (Comé, La Torre, Salzone, Stacchetti, Viérin
Marco)
Il Consiglio approva.
Presidente - All'articolo 16 vi è l'emendamento n. 17,
presentato dal gruppo "Arcobaleno"; ne do lettura:
Emendamento
Nell'articolo 16 l'autorizzazione di spesa è così
determinata:
"per il triennio 2004/2006, in euro 55.576.504, di cui euro
18.670.2208 per l'anno 2004, euro 18.140.208 per l'anno 2005 e euro
18.140.2208 per l'anno 2006".
La parola alla Consigliera Squarzino Secondina.
Squarzino (Arc-VA) - Volevo avere un po' di chiarezza su come è
costituito questo fondo sociale, perché apparentemente vediamo che
per il 2004 sono stanziati 16.766.088 euro, mentre lo scorso anno
erano stati stanziati 9.100.000 euro, per cui sembra che vi sia una
grande differenza. In realtà, anche qui faccio notare come nel
predisporre la legge finanziaria si sono usati criteri diversi di
accorpamento delle voci rispetto allo scorso anno, per cui è
difficile fare un confronto, a meno che uno non vada analiticamente
a vedersi tutte le voci.
Se prendiamo tutti i capitoli che sono indicati fra parentesi
alla conclusione del comma 1, articolo 16, e vediamo gli
stanziamenti previsti nel 2003, vediamo che, per tutto questo
settore delle politiche sociali, erano stanziati lo scorso anno
17.317.958, cioè 600 mila euro più di quest'anno. L'anno scorso
c'erano 9.100 euro, quest'anno sarebbero indicati 9.115 euro; se
vediamo nel triennio come sono collocate queste spese, vediamo che,
per esempio, lo scorso anno si prevedeva per il 2004 quasi 1
milione di euro in più rispetto a quello che è stato stanziato. Se
vediamo anche gli stanziamenti previsti nel bilancio triennale
2004-2005-2006, vediamo che vi sono apparentemente degli
stanziamenti più alti ma, in realtà, spostando i capitoli,
cambiando i fattori, la somma non cambia. Quello che invece appare
è che complessivamente vi sono su questo settore del sociale meno
fondi dell'anno scorso e noi, coerentemente con la richiesta fatta
nella nostra mozione sugli indirizzi di bilancio, chiediamo che vi
siano 2 milioni in più ogni anno su questo Fondo delle politiche
sociali e complessivamente nel triennio 6 milioni, altrimenti non
vedo dove e come vi sia nel bilancio la presenza di una scelta
forte per le politiche sociali.
Presidente - La parola all'Assessore alla sanità, salute e
politiche sociali, Fosson.
Fosson (UV) - Se incomincia dicendo che non sa cos'è il Fondo
regionale per le politiche sociali, poi mi dice che il fondo è
diminuito o aumentato? tra l'altro, ieri in quella lunga serata mi
aveva fatto i complimenti perché avevamo aumentato il Fondo sociale
regionale? allora non ci intendiamo più.
Il Fondo regionale per le politiche sociali è una conseguenza
della legge n. 18/2001 che lo sancisce, su cui vi è un obbligo
morale di destinare a questo fondo l'1% di tutto il denaro corrente
e questo è avvenuto. Certo, probabilmente, per il sociale si pensa
di non destinare mai abbastanza risorse, questo è vero; ieri il
Consigliere La Torre ha posto una domanda giusta:
"Per le
tossicodipendenze destiniamo abbastanza o bisogna destinare ancora
di più?"
Chiaramente, anche se però i problemi sociali non si
risolvono solo con l'aumento del denaro.
Quest'anno comunque, proprio definendo fondo sociale quello che
ho detto, tale fondo passa dai 15.184.000 euro del 2003 a
16.160.008 euro del 2004. Questo fondo sociale, forse per questo il
totale non le viene, è ripartito in vari capitoli; fra l'altro, mi
sono dimenticato di dire che questo fondo sociale quest'anno è ben
di più dell'1%, addirittura è l'1,12% del denaro corrente, quindi
vi è un aumento consistente rispetto all'anno scorso. In
particolare, sulla distribuzione di questi capitoli, al 61310,
Fondo regionale per le politiche sociali, quello che lei citava, vi
è un aumento per il 2004 di 1.844.000 euro; per il capitolo 61312 e
61317, che prevedono convenzione per la gestione delle comunità per
minori e per adolescenti a carico della Regione e convenzione con
l'Istituto Don Bosco, un aumento di 118.000 euro; poi si mantiene
lo stesso finanziamento per l'assistenza domiciliare educativa e
via di seguito, però in totale il Fondo sociale regionale è
decisamente in aumento rispetto ai fondi stabiliti lo scorso anno,
questi sono dati obiettivi.
Presidente - La parola alla Consigliera Squarzino Secondina.
Squarzino (Arc-VA) - Questo è uno dei casi in cui sarebbe utile
fare una discussione congiunta della legge di bilancio con la legge
finanziaria, per cui non voglio in questo momento tediare
ulteriormente, ma domani torneremo su questo e chiederò la somma
dei vari capitoli. Quando dicevo che non è chiaro il Fondo delle
politiche sociali, perché lei, Assessore, non può chiamare - faccio
un esempio - Fondo regionale per le politiche sociali il capitolo
61310 del bilancio e dire contemporaneamente che nell'articolo 16
al Fondo regionale per le politiche sociali sono assegnati 16
milioni di euro. Ho capito che è compreso tutto il resto, ma allora
diamo nomi diversi: uno è il settore sociale e l'altro è il fondo
specifico.
Inoltre: lo scorso anno dalla stessa legge, allo stesso
paragrafo e per le stesse motivazioni, era stato preso in esame
solo il Fondo specifico per le politiche sociali; allora voglio
dire non vi è chiarezza; comunque, continuiamo a mantenere questo
emendamento, perché, in realtà, come vedremo, non vi è un aumento
reale di fondi per le politiche sociali.
Presidente - Pongo in votazione l'emendamento n. 17, presentato
dal gruppo "Arcobaleno":
Consiglieri presenti: 25
Votanti: 23
Favorevoli: 5
Contrari: 18
Astenuti: 2 (La Torre, Tibaldi)
Il Consiglio non approva.
Presidente - Pongo in votazione l'articolo 16:
Consiglieri presenti: 25
Votanti: 24
Favorevoli: 18
Contrari: 6
Astenuti: 1 (La Torre)
Il Consiglio approva.
Presidente - Pongo in votazione l'articolo 17:
Consiglieri presenti: 25
Votanti: 24
Favorevoli: 18
Contrari: 6
Astenuti: 1 (La Torre)
Il Consiglio approva.
Presidente - All'articolo 18 abbiamo l'emendamento n. 18,
presentato dai Consiglieri Tibaldi e Frassy e l'emendamento n. 19,
presentato dal gruppo "Arcobaleno"; do lettura dell'emendamento n.
18:
Emendamento
"1. Per gli interventi da effettuarsi tramite la gestione
speciale della Finaosta S.p.A. di cui all'articolo 5 della legge
regionale 28 giugno 1982, n. 16 (Costituzione della società
finanziaria regionale per lo sviluppo economico della Regione Valle
d'Aosta) come modificato dall'articolo 4 della legge regionale 16
agosto 1994, n. 46, è autorizzata, per il triennio 2004-2006, la
spesa di euro 62.000.000."
Do lettura dell'emendamento n. 19:
Emendamento
Articolo 18. Il comma 2 è sostituito dal seguente:
"2. Rientrano nell'autorizzazione di cui al comma 1 gli
interventi di cui all'articolo 3 della presente legge."
La parola al Consigliere Tibaldi.
Tibaldi (CdL) - L'argomentazione è molto semplice. All'articolo
18, 1° comma si stabilisce che, per gli interventi da effettuarsi
tramite la gestione speciale di "Finaosta", è autorizzata nel
triennio la spesa di 117.500.000 euro. Il 2° comma specifica che
rientra nell'autorizzazione di cui al comma precedente la spesa di
2.000.000 di euro per il 2004 e di 60.000.000 di euro per il 2005
per gli interventi volti al rifacimento delle funivie del Monte
Bianco, di cui già abbiamo visto la trattazione all'articolo 3 di
questa legge finanziaria.
Il montante è di 117.500.000 di euro, il comma 2 dice che di
questi ce ne sono 62 milioni già predestinati e gli altri quali
indirizzi avranno? Non vi è traccia di questi indirizzi in alcuna
norma della finanziaria, non vi è traccia nella relazione, cioè
praticamente diamo una quota finanziaria di notevole entità a
"Finaosta" e non conosciamo come organo delegante quali sono gli
indirizzi di spesa. Ci sembra un approccio alquanto approssimativo
nel conferire del denaro che viene gestito in forma speciale, ai
sensi della legge n. 16/1982, e che quindi esorbita da quella che
sarà la futura e possibile azione di controllo politico anche da
parte del Consiglio regionale. Ecco perché abbiamo presentato
l'emendamento n. 18, emendamento che mantiene l'autorizzazione di
trasferimento nella cifra di 62 milioni, che altro non è che
l'ammontare della quota predestinata al rifacimento della funivia
del Monte Bianco; altrimenti, Assessore, mancano indirizzi di spesa
su oltre 50 milioni di euro che qui vengono impegnati o di cui si
chiede la delega in bianco a favore di "Finaosta" in gestione
speciale. Non ci sembra assolutamente corretto che l'organo
politico, il Consiglio regionale, che stabilisce le varie
autorizzazioni di spesa con la legge finanziaria, non conosca le
destinazioni di questi interventi che si intendono effettuare. Se
ci sa dire qualcosa di più, è bene che venga iscritto con un
apposito emendamento all'articolo 18, ma adesso!
Presidente - La parola al Consigliere Riccarand sull'emendamento
n. 19.
Riccarand (Arc-VA) - Ritiriamo questo emendamento, perché ha una
formulazione tecnica legata al nostro emendamento all'articolo 3
sulla riformulazione della destinazione del fondo, che era sia per
le funivie che per La Palud; non essendo stato accolto il
precedente emendamento, ritiriamo anche questo.
Presidente - Si dà atto che l'emendamento n. 19 è ritirato.
La parola all'Assessore al bilancio, finanze, programmazione e
partecipazioni regionali, Marguerettaz.
Marguerettaz (UV) - L'articolo 18 prevede complessivamente
117.500.000 euro; come ha ben ricordato, fanno parte di questi
117.500.000 euro i 62.000.000 per le funivie del Monte Bianco, il
resto è un aumento della dotazione della gestione speciale a
"Finaosta".
Ricordo che, per l'utilizzo di questi fondi, vi sarà un
provvedimento ad hoc da parte dell'Amministrazione regionale e
rammento una vicenda che ha occupato le sedute di questa Assemblea,
ad esempio l'acquisto del Grand Hotel Billia e di tutta una serie
di aree pertinenziali per cui, qualora "Finaosta" addivenisse a un
accordo, a una "due diligence" positiva, sarebbe necessario avere
la disponibilità finanziaria per poter chiudere questo tipo di
operazione; ricordo per contro altre operazioni, quali l'intervento
sulla Caserma Testafochi e quant'altro. Abbiamo tutta una serie di
iniziative, volevamo e abbiamo in animo di verificare la
possibilità di trasferire parte del patrimonio regionale a società
immobiliari ad hoc, evidentemente sono attività che richiedono un
ampio confronto, ma bisogna avere la disponibilità finanziaria.
Questa disponibilità finanziaria, quindi, è impegnata
specificatamente per questi grandi progetti che, da qui alla fine
del 2004, speriamo di poter risolvere, per dare una risposta
positiva a tutto un sistema che preme. Questa allocazione, quindi,
non è assolutamente una delega in bianco perché, per l'utilizzo di
questi fondi e anche per il trasferimento dei fondi, vi saranno
tutta una serie di passaggi, quindi questa è una previsione che
riteniamo positiva.
Presidente - La parola al Consigliere Tibaldi.
Tibaldi (CdL) - Vede, Assessore, non ci trova assolutamente
d'accordo, perché questo è un approccio nell'affrontare la
questione contabile e finanziaria estremamente superficiale, perché
vi sono 60 e più milioni di euro che non hanno una destinazione
precisa.
Lei ha detto: "ci sono progetti che sono in itinere" o, meglio,
vi sono idee che sono in itinere, come l'acquisizione del Grand
Hotel Billia, dove lei però, ancora rispondendo alle nostre
interpellanze, ha più volte ribadito che è eventuale, non è
necessaria e che, per acquistare quel complesso, ci vogliono dei
soldi. Vi è poi "l'operazione Testafochi", su cui addirittura il
Sindaco di Aosta ha fatto dichiarazioni eclatanti, dicendo: "Noi
vogliamo le caserme, però i soldi non ci sono".
Lei ha detto che vi sarà un provvedimento ad hoc, ovvero una o
più leggi regionali per intervenire, perché altrimenti non si può
disporre del denaro, però è altrettanto vero che la Regione - basta
guardare l'articolo 3 - contrae dei prestiti, dei mutui piuttosto
cospicui per poter far fronte a queste spese. Assessore, i prestiti
si possono contrarre sia oggi in sede di redazione del bilancio, ma
forse più opportunamente domani, quando si hanno le idee chiare su
quello che si vuole fare! Visto che la Giunta non ha le idee chiare
su quello che vuole fare in materia di rottura dell'accerchiamento
e di caserme, non vedo perché dobbiamo concedere questa delega in
bianco con l'approvazione di questa norma, l'articolo 18, dove solo
62 milioni di euro hanno una destinazione precisa, gli altri
appartengono al regno dell'indefinito! La finanziaria, in questo
caso, con questa sua norma, dove non vi è alcuna precisazione,
purtroppo, appare indefinita, tanto che la stessa relazione, che
accompagna l'articolato, non dice quello che lei ha detto poc'anzi,
che l'ipotesi previsionale potrebbe essere rivolta all'acquisizione
del Grand Hotel Billia o della Caserma Testafochi. Le relazioni
previsionali fatte dai vostri predecessori, comunque, davano
indicazioni più precise!
Presidente - La parola all'Assessore al bilancio, finanze,
programmazione e partecipazioni regionali, Marguerettaz, per
dichiarazione di voto.
Marguerettaz (UV) - Per annunciare il nostro voto contrario al
questo tipo di emendamento, ricordando che la contrazione di un
mutuo in fase di previsione deve dare un'indicazione precisa di un
intervento in conto capitale, per cui il mutuo che è stato indicato
è un mutuo delle opere stradali in modo specifico e puntualmente
indicate nel nostro bilancio di previsione. Sarebbe impensabile,
insostenibile, non conforme alle regole contabili immaginare di
fare un mutuo per delle opere indefinite. Dopodiché vi è una
questione di tempo perché, nel momento in cui si dovesse concludere
l'operazione con eventuali interlocutori e si addivenisse ad un
accordo - questi interlocutori sono gli attuali proprietari del
Grand Hotel Billia, piuttosto che i proprietari di altri beni
immobili, quindi non è un atto unilaterale, necessita di un accordo
-, l'attività per mettere in piedi un mutuo farebbe forse
vanificare tutte le buone intenzioni. Da questo punto di vista, non
per andare a ricordare i famosi fondi globali, è una forma come
quella dei fondi globali gestita con questo tipo di approccio, che
permette di investire su dei progetti di lungo termine.
Presidente - Pongo in votazione l'emendamento n. 18, presentato
dai Consiglieri Tibaldi e Frassy:
Consiglieri presenti: 26
Votanti: 23
Favorevoli: 4
Contrari: 19
Astenuti: 3 (La Torre, Salzone, Viérin Marco)
Il Consiglio non approva.
Presidente - Pongo in votazione l'articolo 18:
Consiglieri presenti: 29
Votanti: 25
Favorevoli: 21
Contrari: 4
Astenuti: 4 (La Torre, Salzone, Stacchetti, Viérin Marco)
Il Consiglio approva.
Presidente - Pongo in votazione l'articolo 19:
Consiglieri presenti: 29
Votanti: 25
Favorevoli: 21
Contrari: 4
Astenuti: 4 (La Torre, Salzone, Stacchetti, Viérin Marco)
Il Consiglio approva.
Presidente - All'articolo 20 vi sono gli emendamenti nn. 20 e
21, presentati dal gruppo "Arcobaleno"; ne do lettura:
Emendamento
Articolo 20, comma 1
L'autorizzazione di spesa è così rideterminata:
euro 4.650.000 di cui euro 1.550.000 rispettivamente per gli
anni 2004, 2005, 2006.
Emendamento
Articolo 20
Il comma 2 è soppresso.
Presidente - La parola al Consigliere Riccarand.
Riccarand (Arc-VA) - Ritiriamo questi due emendamenti, perché
ripropongono la stessa logica della critica all'utilizzo dei mutui
che abbiamo già fatto in passato e che ha già avuto un esito
definito, per cui li ritiriamo.
Presidente - Gli emendamenti nn. 20 e 21 sono ritirati.
Pongo in votazione l'articolo 20:
Consiglieri presenti: 29
Votanti: 23
Favorevoli: 20
Contrari: 3
Astenuti: 6 (Frassy, La Torre, Salzone, Stacchetti, Tibaldi,
Viérin Marco)
Il Consiglio approva.
Presidente - All'articolo 21 abbiamo l'emendamento n. 22,
presentato dai Consiglieri Frassy e Tibaldi e l'emendamento n. 23,
presentato dal gruppo "Arcobaleno"; do lettura dell'emendamento n.
22:
Emendamento
Sostituire l'articolo 21 con:
"1. L'autorizzazione di spesa disposta dall'articolo 26 della
legge regionale 24 giugno 2002, n. 11 (Disciplina degli interventi
e degli strumenti diretti alla delocalizzazione degli immobili siti
in zone a rischio idrogeologico) è determinata, per il triennio
2004/2006, in euro 2.500.000, di cui euro 1.500.000 per l'anno
2004, euro 500.000 per l'anno 2005 ed euro 500.000 per l'anno 2006
(obiettivo programmatico 2.2.1.04 capitolo 38100)."
Do lettura dell'emendamento n. 23:
Emendamento
Articolo 21. L'autorizzazione di spesa contenuta nel comma 1
è così modificata:
"è determinata, per il triennio 2004/2006, in euro 4.582.000,
di cui euro 1.582.000 per l'anno 2004, euro 1.500.000 per l'anno
2005, euro 1.500.000 per l'anno 2006".
La parola al Consigliere Frassy.
Frassy (CdL) - La norma che avete inserito all'articolo 21 della
finanziaria va a modificare una legge recente ed è una legge che
era stata approntata per contribuire a superare l'emergenza del
dopo alluvione; il titolo di quella legge era: "Interventi di tipo
finanziario fra gli altri per la delocalizzazione degli immobili
siti in zone a rischio idrogeologico". L'articolo 21 della legge
finanziaria che proponete è in questo caso un articolato
completamente finanziario, perché nella sostanza modifica delle
risorse stanziate nel disegno di legge madre, ossia nella legge n.
11/2002 e penso che su questo aspetto vada fatto il punto della
situazione.
Vorrei ricordare ai colleghi consiglieri che l'articolo 26,
ossia quello delle disposizioni finanziarie della legge n. 11/2002
sulla delocalizzazione, prevedeva uno stanziamento per il 2004 di
1.582.000 euro, cioè nel 2002 si faceva una previsione di spesa per
il 2002 di 516.000 euro perché eravamo nell'immediatezza degli
eventi e del provvedimento legislativo e difficilmente ci sarebbe
stato il tempo per poter mettere a spesa le risorse; per il 2003 vi
è una previsione di 1 milione di euro e per il 2004 di 1.582.000
euro. Cosa succede? Che arrivando ad affrontare la previsione del
2004, quei 1.582.000 euro, che dovevano essere la competenza del
2004, diventano una previsione da spalmare sul triennio
2004-2006.
Vorremo capire allora qual è la ragione che sta alla base di
questa scelta; se è una scelta soltanto di tipo finanziario,
Assessore Marguerettaz, siamo preoccupati; se invece è una scelta
non solo di tipo finanziario, ma una scelta sostanziale, siamo
preoccupati lo stesso, perché comunque la legge è fallita. Vorremmo
capire i motivi per i quali è fallita perché, quando questa legge è
stata deliberata da questo Consiglio, è vero che vi era ancora un
ricordo più fresco - potrei sembrare polemico -, di quanto non ci
sia stato in questo 2003, degli eventi alluvionali ma, comunque
sia, avevamo ponderato, perché erano passati ben 2 anni, le
conseguenze di quegli eventi. Visto che la delocalizzazione è un
passaggio importante per arrivare a mettere in sicurezza il nostro
territorio in riferimento sia alle strutture che ai nostri
concittadini, vorremmo capire perché riducete in maniera drastica
questo stanziamento, tanto che il nostro emendamento va a
ripristinare un finanziamento che ancora una volta questo Consiglio
aveva approvato. Bisognerebbe cioè capire quali sono le logiche che
stanno alla base di certe scelte, che vanno bene in un momento e
poi vengono completamente smentite in un momento successivo. Non ho
altro da aggiungere, perché mi riservo in sede di votazione o
dell'emendamento o dell'articolo di fare un'ulteriore valutazione
sulla base delle risposte. Penso che il problema sia chiaro ed
evidente, mi auguro che ci possa essere una risposta chiara.
Presidente - La parola al Consigliere Riccarand.
Riccarand (Arc-VA) - Anche noi abbiamo presentato un analogo
emendamento all'articolo 21, che muove dalle stesse preoccupazioni
e dalla constatazione della riduzione dei fondi. Abbiamo proposto
un fondo ancora più cospicuo, ma sicuramente condividiamo i rilievi
che sono stati fatti dal Consigliere Frassy rispetto alla
discutibilità di una scelta di ridurre questi fondi, quindi
manteniamo questo emendamento con la disponibilità a votare anche
quello presentato dalla "Casa delle Libertà".
Presidente - La parola all'Assessore al territorio, ambiente e
opere pubbliche, Cerise.
Cerise (UV) - Per quanto riguarda la delocalizzazione, dobbiamo
fare qualche considerazione su quello che porta a questa scelta di
finanziamento. Salto il riferimento alla normativa statale perché
le due leggi dello Stato sulla delocalizzazione hanno
sostanzialmente fallito i loro obiettivi.
Volevo fare una considerazione di carattere generale: la
delocalizzazione è una tipica misura di prevenzione di tipo non
strutturale finalizzata ad allontanare dalle aree a rischio
idrogeologico gli obiettivi che potrebbero subire dei danni in caso
di verificarsi di certi eventi. Ora, non può riguardare solo le
aree sottoposte al pericolo di esondazione, ma anche tutte le altre
che possono essere oggetto di rischio idrogeologico, quindi a
rischio di valanghe, di frane e altri eventi. La delocalizzazione è
una delle iniziative che deve essere considerata come una
possibilità messa a disposizione per salvaguardare la pubblica
incolumità, da utilizzare però solo quando non siano possibili
interventi di protezione classici di tipo strutturale. Per poter
attuare queste misure, è necessario che siano perimetrate le aree a
rischio secondo una classificazione sui diversi livelli di
pericolosità e che siano individuate quelle modalità di intervento
finanziario che, seppure non coprano interamente i costi, siano in
grado di attivare la delocalizzazione; si lega poi anche a tutto il
discorso dell'assicurazione obbligatoria, ma che qui salto.
Rispetto al primo punto, l'individuazione delle aree secondo dei
livelli di pericolosità, devo richiamare il fatto che i comuni
hanno in corso la famosa cartografia degli ambiti inedificabili
proprio per frana, valanga, alluvione e quant'altro, ai sensi della
legge n. 11/1998; è un procedimento che si sta per concludere su
tutto il territorio. Dobbiamo però notare che non sempre i criteri
con cui i comuni hanno individuato queste aree sono omogenei, nel
senso che qualche volta i professionisti hanno qualche
interpretazione che non è sempre omogenea dappertutto; è poi la
Regione che sovente, in fase di concertazione, va a dare dei
criteri per cercare di omogeneizzare. A questo punto, ci troviamo
di fronte ad uno scenario che offre villaggi, case singole,
borgate, complessi piuttosto rilevanti in aree sottoposte a questo
tipo di pericolo. Adesso cosa stiamo facendo e cosa si deve fare?
Si deve fare un percorso per il quale si va ad individuare, per
ogni area sottoposta a questo pericolo, il grado di rischio e quali
sono le possibilità di intervento che consentono di eliminare il
rischio. È chiaro che, laddove questi studi dimostrassero
l'impossibilità del permanere di queste infrastrutture in queste
aree, si ricorrerà alla delocalizzazione. Tenete presente però che,
da un punto di vista territoriale, una Regione come la nostra non
dispone di grandi spazi di manovra, perché è facile dire:
"delocalizzare", ma non è facile trovare i posti dove andare a
delocalizzare, considerata l'orografia e vista la situazione di
rischio diffuso su questo territorio, tanto che una logica di
delocalizzazione può darsi che metta in discussione alcuni
orientamenti adesso presenti nell'impianto della legge
urbanistica.
Cosa stiamo facendo adesso? Stiamo facendo questi
approfondimenti - ed ecco perché abbiamo ridotto questa spesa - in
maniera da essere dotati di questi studi, di avere la certezza: se
possiamo fare degli interventi che consentano di rimuovere il
pericolo, oppure se dobbiamo delocalizzare. Questi fondi ammontano
a circa 1 miliardo e consentono, in casi che sappiamo già che sono
irrecuperabili, di farvi fronte. È chiaro che, nel momento in cui
avremo concluso la spesa forte che sosteniamo adesso, peraltro
anche con dei fondi messi a disposizione dallo Stato? la scelta è
proprio quella di fare questi approfondimenti in maniera che le
scelte sofferte e costose che facciamo, le facciamo in maniera
scientificamente provante. Questa è l'operazione che stiamo facendo
e che andremo a fare; si tratta quindi di rinviare l'operazione
della delocalizzazione al momento in cui disporremo di altre
certezze. I comuni non hanno ancora presentato dei piani di
delocalizzazione, perché stiamo facendo questi tipi di
approfondimenti. Vi sono state delle delocalizzazioni che sono
singole, per esempio nel caso di Fénis, Nus, ma riguardano singole
abitazioni che si sono avvalse dei benefici della legge n. 11/2002
- quella che prevede un contributo pari al 75% per l'acquisizione
del nuovo immobile -, ma sono fatti singoli. In realtà, la logica
della delocalizzazione, che si deve finanziare con questi
investimenti, è quella di dare la risposta ai piani di
delocalizzazione che dovranno essere proposti dai comuni sulla base
della certezza che le abitazioni, le infrastrutture, certi
investimenti territoriali in quei posti non ci possono più stare in
quanto incompatibili con il rischio e che questo rischio non viene
rimosso neppure con degli interventi di tipo strutturale, benché
massicci.
Presidente - La parola al Consigliere Viérin Marco.
Viérin M. (SA) - Ritengo che con l'intervento dell'Assessore
Cerise forse concordiamo tutti che questa legge è un po' una legge
fallita, perché è vero che mancano gli spazi - noi concordiamo in
pieno, perché in Valle d'Aosta non si possono creare nuovi spazi -,
inoltre è anche vero che è difficile dare attuazione a questa legge
in senso pratico per due ordini di motivi.
Il primo motivo è il fatto che le valutazioni previste dalla
legge sono agganciate a dei parametri nazionali e quindi, quando un
amministratore comunale, un sindaco, una Giunta comunale, un
Consiglio comunale cerca di predisporre un piano di
delocalizzazione, come ha detto l'Assessore, non riesce a farlo,
perché ci deve essere anche la condivisione da parte della persona
che è nella zona più a rischio, chiamiamola rossa, così ci capiamo,
cioè zone a forte rischio per quelle che sono i rischi di
esondazione e di frana. Infatti, se facciamo una valutazione a 1,2
milione al metro, ad esempio se vi sono dei cittadini con una
costruzione che devono demolire, dove vanno a costruire con questi
prezzi? È vero che un comune può fare un piano di delocalizzazione,
ma deve mettere dei soldi propri. Se in 3 anni non abbiamo avuto
nessun piano proposto né dal comune, né da privati, probabilmente
vuol dire che qualcosa non funziona! Persone che hanno lavorato una
vita, che hanno fatto dei sacrifici per costruirsi una casa, non è
che possono dire: "spostandomi riesco a prendere dalla legge 50-60%
dei finanziamenti per ricostruirmela, però devo fare un mutuo per
l'altro 40%". Abbiamo questi problemi; quindi, secondo noi, bisogna
veramente rivedere la normativa, perché non mi scandalizzo quando
vedo che non vi sono finanziamenti confacenti a questa legge,
proprio perché non vi è richiesta e non vi sarà neppure la
richiesta, perché non può essere supportata da un discorso
materialistico.
Assessore, le chiedo il prossimo anno se riesce ad elaborare una
proposta assieme agli enti locali interessati, soprattutto dopo
questa verifica che lei ci ha detto si sta facendo con i comuni, è
bene che questa proposta sia portata in commissione competente, la
III, e che si analizzi anche quanto ha detto in quest'aula.
Presidente - Pongo in votazione l'emendamento n. 22, presentato
dai Consiglieri Frassy e Tibaldi:
Consiglieri presenti: 31
Votanti: 23
Favorevoli: 6
Contrari: 17
Astenuti: 8 (Borre, Comé, La Torre, Maquignaz, Pastoret,
Praduroux, Stacchetti, Viérin Marco)
Il Consiglio non approva.
Presidente - Pongo in votazione l'emendamento n. 23, presentato
dal gruppo "Arcobaleno":
Consiglieri presenti: 31
Votanti: 23
Favorevoli: 6
Contrari: 17
Astenuti: 8 (Borre, Comé, La Torre, Maquignaz, Pastoret,
Praduroux, Stacchetti, Viérin Marco)
Il Consiglio non approva.
Presidente - La parola al Consigliere Frassy sull'articolo
21.
Frassy (CdL) - A questo punto, ovviamente, esprimiamo un voto
contrario all'articolo 21 ma, oltre a ciò, anche una perplessità su
come è stata e verrà gestita questa legge. Non vorremmo che una
legge, nata con uno spirito condivisibile, a fronte di una supposta
non idoneità a svolgere il ruolo per la quale era stata votata da
questo Consiglio, venga utilizzata come legge finanziaria per
finanziare - immagino - studi che non portino da alcuna parte le
amministrazioni comunali, perché fra le varie ipotesi di
finanziamento, Assessore? lei mi fa cenno di no, ma fra tali
ipotesi vi sono tutti quegli studi in materia di sicurezza fatti
dai comuni.
La cosa paradossale che non abbiamo capito perché, purtroppo,
non ci avete fornito un panorama chiaro? se non è successo nulla in
questi 2 anni, o quelle risorse sono state stornate dai capitoli
impegnati nei singoli esercizi, o sono state impegnate in qualche
maniera. Non essendoci state delle delocalizzazioni, deduciamo che
siano state impegnate nel contributo erogato a varie
amministrazioni comunali, se così è, sarebbe stato forse più
coerente non finanziare più questa legge, evidenziando la necessità
di dimenticare questo meccanismo, o di andare a ripensare delle
modifiche per renderlo funzionante.
Lei, Assessore, ha ricordato - e noi condividiamo - che leggi
simili dello Stato hanno dimostrato di non funzionare perché non
avevano finanziamenti sufficientemente significativi. Mi sembra che
in questa situazione stiamo ripercorrendo lo stesso copione: una
carenza di finanziamenti forse già nelle previsioni di valutazione
contenute in legge e in sede di sessione di bilancio fanno sì che
questa norma non funzioni.
Abbiamo individuato in questa discussione sulla legge
finanziaria una serie di norme importanti di governo del territorio
che, per motivi svariati, non danno i risultati auspicati; ecco noi
speriamo di non trovarci fra un anno a rifare le stesse discussioni
perché, se i problemi esistono, avete l'onere di affrontarli e di
proporre delle soluzioni. Sulle soluzioni poi ognuno può stare
sulla sua posizione, sicuramente non è una soluzione dire: "la
legge c'è, non funziona, i finanziamenti li riduciamo al minimo e
utilizziamo quei capitoli per fare altre manovre di storno in corso
di esercizio finanziario". Questa sicuramente non sarebbe una
conclusione condivisibile su un problema, fra l'altro, che penso
tutto il Consiglio abbia sempre considerato prioritario: la
sicurezza del nostro territorio, della nostra comunità.
Presidente - Pongo in votazione l'articolo 21:
Consiglieri presenti: 29
Votanti: 29
Favorevoli: 19
Contrari: 10
Il Consiglio approva.
Presidente - All'articolo 22 vi è l'emendamento n. 24,
presentato dai Consiglieri Frassy e Tibaldi; ne do lettura:
Emendamento
All'articolo 22 sostituire il 2° comma con:
"2. L'autorizzazione di spesa per l'applicazione della l.r.
44/1996 è prorogata sino alla conversione del 60% degli impianti di
riscaldamento a combustibile liquido - nafta e gasolio - in
esercizio."
La parola al Consigliere Frassy.
Frassy (CdL) - Questo emendamento può far sorridere alcuni
colleghi consiglieri ma, al di là di quello che può essere il
sorriso, forse per la formulazione originale, vuole individuare un
principio - ed è il principio che ben conoscono i colleghi Borre e
Fiou, sul quale ci siamo battuti sul medesimo fronte quando eravamo
nel Consiglio comunale di Aosta -: il valore aggiunto della
metanizzazione sotto diversi punti di vista, non ultimo quello
ambientale. È evidente che la metanizzazione ha dei costi iniziali
importanti per gli impianti che devono essere convertiti, di
conseguenza la contribuzione pubblica è un elemento importante per
determinare la decisione in capo ai privati di accollarsi questo
onere.
Con questo emendamento noi vogliamo indicare la strada: quella
di andare a creare un diverso sistema di utilizzo delle fonti
energetiche, privilegiando una fonte che riteniamo essere meno
inquinante; di conseguenza, l'incentivo è legato al risultato
finale, ossia la conversione di oltre il 60% degli impianti di
riscaldamento a combustibile liquido, nafta e gasolio, che
notoriamente sono impianti più inquinanti rispetto al metano;
questo è il senso dell'emendamento. Mi soffermo brevemente
sull'affermazione che non è assicurata la copertura sul bilancio
regionale: diciamo che non lo è sul presupposto che non vi è una
spesa certa; è soprattutto una norma di volontà politica, prima
ancora che finanziaria. Questo è il senso dell'emendamento.
Presidente - La parola all'Assessore alle attività produttive e
politiche del lavoro, Ferraris.
Ferraris (GV-DS-PSE) - Apprezzo questo richiamo "all'eternità"
del Consigliere Frassy, in effetti stabilire che la norma della
legge n. 44, che prevede delle incentivazioni per l'allacciamento
al metano, viene prorogata fino alla conversione del 60% degli
impianti di riscaldamento a combustibile liquido, nafta e gasolio,
in Valle, sapendo che il metano in alcune zone della Valle non
arriverà mai? credo che valga per la suggestione di dire che
dobbiamo cercare di utilizzare fonti non inquinanti ma, da questo
punto di vista, è in preparazione un disegno di legge per quanto
riguarda l'applicazione del Protocollo di Kyoto, riduzione del gas
serra, conseguente all'approvazione da parte del Consiglio
regionale nel mese di aprile scorso del Piano energetico
ambientale. Cogliamo quindi in termini positivi il suggerimento,
credo che, in base a questa legge finanziaria, non sarà possibile
però realizzare quanto richiesto.
Presidente - La parola al Consigliere Frassy.
Frassy (CdL) - Solo per evidenziare un passaggio, perché
l'Assessore mi obbliga ad evidenziare il passaggio nella misura in
cui apprezza e accoglie lo spirito dell'emendamento. L'emendamento,
tra l'altro, contiene - mi rendo conto adesso di qual è l'equivoco
- un errore di fondo: non è il comma 2, come si evince, ma il comma
1? nel senso che l'indicazione che qui è espressa sostituisce il
termine del 31 dicembre 2006 ma, mantenendosi il comma 2, rimane
l'impegno in base alla legge finanziaria di bilancio sul triennio.
Rimane la suggestione perciò, ma resta anche la copertura, vi è un
errore materiale perché non è il comma 2, ma il comma 1.
Presidente - Pongo in votazione l'emendamento n. 24, presentato
dai Consiglieri Frassy e Tibaldi:
Consiglieri presenti: 30
Votanti: 28
Favorevoli: 9
Contrari: 19
Astenuti: 2 (Borre, Maquignaz)
Il Consiglio non approva.
Presidente - Pongo in votazione l'articolo 22:
Consiglieri presenti: 30
Votanti: 26
Favorevoli: 23
Contrari: 3
Astenuti: 4 (Comé, La Torre, Stacchetti, Viérin Marco)
Il Consiglio approva.
Presidente - La parola al Consigliere Frassy sull'articolo
23.
Frassy (CdL) - Penso che l'articolo 23 forse meriti qualche
approfondimento da parte del Consiglio e qualche risposta da parte
della Giunta. Non possiamo ignorare le aspettative e le ingenti
risorse finanziarie che questa Amministrazione ha stanziato per la
valorizzazione del borgo di Bard e del suo forte. Sappiamo che quei
lavori stanno andando avanti celermente, si parla di un polo di
attrazione turistico non indifferente per la media e bassa Valle;
fra l'altro, qui sono presenti dei consiglieri che hanno avuto
esperienza di amministrazione nei comuni della bassa Valle e sanno
cosa vuol dire gestire il turismo in bassa Valle, non è stare a
Valtournenche! Bard e Hône hanno delle attrattive inesistenti, la
potenzialità del forte è sicuramente da non sottovalutare.
Le risorse, che sono state messe a disposizione con la
costituzione della "Finbard", sono importanti; vi sono dei
finanziamenti comunitari; vi era - uso un verbo al passato - un
programma di sviluppo e di gestione, ci sembra di capire dalla
legge finanziaria che tale programma stia subendo una serie di
ritardi, perché leggiamo che, nelle more della costituzione della
fondazione, si procederà in una determinata maniera. Vorremmo
capire da cosa derivi la determinazione che i meccanismi
preventivati siano in ritardo e quali sono i problemi che vi
portano a scrivere l'articolo 23, perché da tale articolo ci sembra
che anche questo investimento risulti in una situazione di
precarietà. Dopo i ritardi che stiamo vivendo sul fronte
industriale - mi riferisco all'area Cogne, dove da un anno sono
terminati i lavori di bonifica e da un anno non accade nulla,
perché vi sono ritardi nei bandi e nelle assegnazioni -; dopo i
ritardi sulla "vicenda Casinò" - e anche qui penso che sia inutile
spendere altre considerazioni -, ci sembra di capire che anche sul
comparto turistico, seppure legato alla cultura, vi siano dei
ritardi. Vorremmo capirne le cause, come si pensa di procedere e,
soprattutto, con quali tempistiche.
Presidente - La parola all'Assessore all'istruzione e cultura,
Charles Teresa.
Charles (UV) - Dans la basse Vallée effectivement, comme vous
avez dit, il y a un grand espoir autour du Fort de Bard pour le
tourisme culturel et pour le tourisme de la troisième saison, dont
on parle très souvent. Je crois que cette intervention n'investit
pas seulement la basse Vallée, mais la Vallée dans son ensemble,
parce que pourrait être quelque chose qui peut rendre plus
avantageux le tourisme dans toute la région.
Vous parlez de retards: s'il y a un retard, on le trouve dans la
constitution de ce que vous avez appelé "fondation". En réalité, il
y a une ébauche d'association qui devrait être formée au plus vite,
peut-être elle devait être formée dans le premier semestre;
prochainement sera constitué l'association pour la gestion de
l'ensemble du Fort de Bard. Cela ne cause pas de retard aux travaux
qui continuent et qui seront terminés au cours de 2004 ou premier
semestre 2005 et donc le fort pourra ouvrir en 2005 et, pour le
moment, ce que devrait faire la fondation est fait par la même
société, c'est-à-dire la "Finbard". Il n'y aura pas de retard tout
de même dans la suite des travaux et dans l'ouverture de la
forteresse, donc du pole culturel et touristique. Nous avons pris
en main la chose au mois de juillet?
(interruption de M. Frassy, hors micro)
? mais non, absolument pas, au début il faut comprendre
justement, mais cela se fera à une échéance rapide.
Presidente - Pongo in votazione l'articolo 23:
Consiglieri presenti: 29
Votanti: 27
Favorevoli: 20
Contrari: 7
Astenuti: 2 (Frassy, Tibaldi)
Il Consiglio approva.
Presidente - Pongo in votazione l'articolo 24:
Consiglieri presenti: 31
Votanti: 29
Favorevoli: 26
Contrari: 3
Astenuti: 2 (Frassy, Tibaldi)
Il Consiglio approva.
Presidente - All'articolo 25 vi è l'emendamento n. 25,
presentato dal gruppo "Arcobaleno"; ne do lettura:
Emendamento
All'articolo 25 aggiungere il comma 2:
"2. Il Presidente del Consiglio dell'Università della Valle
d'Aosta presenta, ogni anno, alle competenti commissioni consiliari
una relazione illustrativa sulle attività e sui programmi
dell'Ateneo valdostano."
La parola alla Consigliera Squarzino Secondina.
Squarzino (Arc-VA) - Con questo emendamento vogliamo impegnare
il Presidente della Regione, che è il Presidente del Consiglio
dell'Università della Valle d'Aosta, almeno una volta all'anno a
relazionare su quello che vuole fare l'Università, quali sono i
suoi progetti, le sue difficoltà, le prospettive. Come sede avevo
pensato dapprima al Consiglio regionale, poi, temendo che non
passasse l'emendamento, ho deciso di fare una proposta di "basso
profilo": di illustrare almeno alle commissioni consiliari, perché
sono quelle che sono interessate. Questo perché non vorremmo che
magari ogni 2 o 3 anni il Presidente, durante le sue comunicazioni,
ci dicesse: "guardate che è stato cambiato il rettore", oppure "è
stata cambiata la sede", oppure "è stato aperto un nuovo corso di
facoltà", quindi occorre prevedere un rapporto corretto fra il
Presidente della Regione e il Consiglio, tramite i suoi organi: le
commissioni consiliari.
Presidente - La parola all'Assessore all'istruzione e cultura,
Charles Teresa.
Charles (UV) - L'amendement ne comporte pas d'augmentation de
dépense et on peut le considérer comme une bonne mesure pour mieux
comprendre nous tous, le Président du Conseil de l'Université,
l'Assesseur compétent, les commissions du Conseil et les
conseillers, on pourra comprendre tous l'activité de notre
université. Je propose donc, avec le confort du Président du
Conseil d'Université-Président de la Région, de voter favorablement
à cet amendement.
Presidente - Pongo in votazione l'emendamento n. 25, presentato
dal gruppo "Arcobaleno":
Consiglieri presenti, votanti e favorevoli: 31
Il Consiglio approva all'unanimità.
Presidente - Pongo in votazione l'articolo 25 nel testo così
emendato:
Articolo 25
(Interventi in materia di pubblica istruzione)
1. Per l'attuazione delle funzioni amministrative in materia
scolastica a favore di studenti universitari, previste
dall'articolo 23 del decreto del Presidente della Repubblica 22
febbraio 1982, n. 182 (Norme di attuazione dello statuto speciale
della regione Valle d'Aosta per l'estensione alla regione delle
disposizioni del D.P.R. 24 luglio 1977, n. 616 e della normativa
relativa agli enti soppressi con l'articolo 1- bis del D.L. 18
agosto 1978, n. 481, convertito nella L. 21 ottobre 1978, n. 641),
ed in applicazione dell'articolo 3 della legge 2 dicembre 1991, n.
390 (Norme sul diritto agli studi universitari), sono autorizzate,
nel triennio 2004/2006, le seguenti spese:
a) euro 420.000 per il concorso nel pagamento dei buoni mensa
a favore degli studenti frequentanti i corsi attivati
dall'Università della Valle d'Aosta - Université de la Vallée
d'Aoste e i corsi della terza facoltà di ingegneria
dell'informazione del Politecnico di Torino con sede ad Aosta, di
cui euro 110.000 per l'anno 2004, euro 144.000 per l'anno 2005 ed
euro 166.000 per l'anno 2006 (obiettivo programmatico 2.2.4.02,
capitolo 55560 parz.);
b) euro 90.000 per l'assegnazione di benefici economici
(assegno di studio e contributo affitto) a favore degli studenti
non residenti nella regione e frequentanti i corsi attivati
dall'Università della Valle d'Aosta - Université de la Vallée
d'Aoste e i corsi della terza facoltà di ingegneria
dell'informazione del Politecnico di Torino con sede ad Aosta, i
cui bandi sono emanati ai sensi della legge regionale 14 giugno
1989, n. 30 (Interventi della Regione per l'attuazione del diritto
allo studio nell'ambito universitario), di cui euro 30.000 per
ciascuno degli anni 2004, 2005 e 2006 (obiettivo programmatico
2.2.4.02, capitolo 55560 parz.).
2. Il Presidente del Consiglio dell'Università della Valle
d'Aosta presenta ogni anno, alle competenti commissioni consiliari,
una relazione illustrativa sulle attività e sui programmi
dell'Ateneo valdostano.
Consiglieri presenti, votanti e favorevoli: 31
Il Consiglio approva all'unanimità.
Presidente - La parola al Consigliere Sandri, per mozione
d'ordine.
Sandri (GV-DS-PSE) - Volevo chiedere al Presidente del Consiglio
se si può sospendere cinque minuti la seduta per capire come
riuscire a concludere, secondo il patto di stanotte, i lavori e
l'approvazione della finanziaria in questa seduta, insieme agli
altri Capigruppo.
Presidente - Faremo una riunione della Conferenza dei
Capigruppo.
Il Consiglio è sospeso per cinque minuti.
Si dà atto che la seduta è sospesa dalle ore 22,35 alle ore
22,52.
Presidente - Riprendiamo i nostri lavori. Vi è un accordo
all'unanimità della Conferenza dei Capigruppo su questa procedura:
proseguiamo ora l'esame della finanziaria per chiudere ed approvare
questo punto nella nottata odierna; il Consiglio sarà riconvocato
domani non alle 9.00, ma alle 10.00, vi sarà la relazione
programmatica dell'Assessore al bilancio, poi i lavori verranno
sospesi e il Consiglio verrà riconvocato alle 15.00 per esaminare
il bilancio; è prevista anche nella serata di domani la
convocazione in seduta notturna. Proseguiamo nell'esame
dell'articolato.
Pongo in votazione l'articolo 26:
Consiglieri presenti: 28
Votanti: 23
Favorevoli: 20
Contrari: 3
Astenuti: 5 (Comé, La Torre, Salzone, Tibaldi, Viérin Marco)
Il Consiglio approva.
Presidente - Vi è l'emendamento n. 26, presentato dal gruppo
"Arcobaleno"; ne do lettura:
Emendamento
Aggiungere l'articolo 26bis:
"Articolo 26bis
1. Per l'attuazione della legge regionale 9 luglio 1990, n.
44 (Interventi regionali di cooperazione e solidarietà con i paesi
in via di sviluppo) è autorizzata la spesa complessiva di euro
2.154.645, per il triennio 2004/2006, di cui euro 718.215 per
l'anno 2004, euro 718.215 per l'anno 2005 e euro 718.215 per l'anno
2006."
La parola alla Consigliera Squarzino Secondina.
Squarzino (Arc-VA) - Quest'anno, per il Comitato per la
cooperazione con i Paesi in via di sviluppo, sono stanziate
226.759.000 lire, corrispondenti allo 0,016% del bilancio
regionale; la nostra proposta è di portare questa cifra almeno allo
0,05%. Non sto ad illustrare l'importanza degli aiuti ai Paesi in
via di sviluppo, tutti sanno come questi siano indice della civiltà
di un popolo.
Presidente - Pongo in votazione l'emendamento n. 26:
Consiglieri presenti: 28
Votanti: 16
Favorevoli: 7
Contrari: 9
Astenuti: 12 (Borre, Cesal, Fiou, Fosson, Isabellon, Maquignaz,
Nicco, Pastoret, Praduroux, Sandri, Tibaldi, Viérin Adriana)
Il Consiglio non approva.
Presidente - Vi è l'emendamento n. 27, presentato dal gruppo
"Arcobaleno"; ne do lettura:
Emendamento
Aggiungere l'articolo 26ter:
"Articolo 26ter
1. In attuazione del comma 4 dell'articolo 13 della l.r. 26
luglio 2000, n. 19 (Autonomia delle istituzioni scolastiche), sono
autorizzate assegnazioni straordinarie finalizzate all'avvio della
legge 53/2003 (Delega al Governo per la definizione delle norme
generali sull'istruzione e dei livelli essenziali delle prestazioni
in materia di istruzione e formazione professionale), di euro
1.746.360 per il triennio 2004/2006, di cui euro 582.120 per l'anno
2004, euro 582.120 per l'anno 2005 e euro 582.120 per l'anno
2006."
La parola alla Consigliera Squarzino Secondina.
Squarzino (Arc-VA) - È in atto una grande riforma, che non
condividiamo, comunque le scuole anche della Valle d'Aosta dovranno
adattarsi; non esistono fondi particolari per questo tipo di
attività, torneremo domani con calma a parlare del problema della
scuola, ma riteniamo che sia importante nella finanziaria indicare
la necessità di mettere risorse specifiche a questo scopo. Vi è una
legge sull'autonomia che prevede che per le scuole vi siano fondi
ordinari, cioè quelli che consentono il funzionamento delle scuole,
e fondi invece straordinari, finalizzati a progetti particolari che
la Giunta decide. Con questo emendamento noi indichiamo due cose:
uno, che la Giunta indichi come uno dei progetti importanti
dell'anno scolastico 2004-2005 un lavoro di attuazione della
riforma, con tutto quello che comporta; due, che vi siano dei fondi
per questo, affinché le scuole possano fare le attività di cui
hanno bisogno.
Presidente - La parola all'Assessore all'istruzione e cultura,
Charles Teresa.
Charles (UV) - Voilà, sans entrer dans le mérite du contenu de
l'amendement, la réponse est forcement négative, parce que nous ne
pouvons pas prétendre en ce moment de toucher à l'équilibre du
budget.
Présidente - La parola alla Consigliera Squarzino Secondina.
Squarzino (Arc-VA) - Noi voteremo a favore, però chiedo agli
Assessori di non utilizzare questa giustificazione per dire "no" ai
nostri emendamenti, perché il bilancio si voterà domani ed è
possibile in qualunque momento cambiare, questo è avvenuto quando
si è voluto, allora vi prego di essere seri ed onesti e di parlare
che non avete la volontà politica di farlo; questo sarebbe più
chiaro e trasparente, evitereste anche a me di ribattere poi e di
utilizzare altro tempo.
Presidente - Pongo in votazione l'emendamento n. 27:
Consiglieri presenti: 28
Votanti: 20
Favorevoli: 7
Contrari: 13
Astenuti: 8 (Borre, Fiou, Maquignaz, Pastoret, Praduroux,
Sandri, Tibaldi, Viérin Adriana)
Il Consiglio non approva.
Presidente - Pongo in votazione l'articolo 27:
Consiglieri presenti: 28
Votanti: 28
Favorevoli: 20
Contrari: 8
Il Consiglio approva.
Presidente - Pongo in votazione l'articolo 28:
Consiglieri presenti: 28
Votanti: 28
Favorevoli: 20
Contrari: 8
Il Consiglio approva.
Presidente - Pongo in votazione l'articolo 29:
Consiglieri presenti: 28
Votanti: 28
Favorevoli: 20
Contrari: 8
Il Consiglio approva.
Presidente - All'articolo 30 vi è l'emendamento n. 28,
presentato dai Consiglieri Comé, Salzone, Stacchetti e Viérin
Marco; ne do lettura:
Emendamento
L'articolo 30 è sostituito dal seguente:
"Articolo 30
(Disposizioni in materia urbanistica e di pianificazione
territoriale. Modificazioni della legge regionale 6 aprile 1998, n.
11)
1. Al comma 2 dell'articolo 13 della legge regionale 6 aprile
1998, n. 11 (Normativa urbanistica e di pianificazione territoriale
della Valle d'Aosta), le parole "entro cinque anni dall'entrata in
vigore della stessa" sono sostituite dalle parole "entro il 31
dicembre 2005".
2. Il comma 4 dell'articolo 13 della l.r. 11/1998 è
sostituito dal seguente:
"4. L'inottemperanza alle disposizioni di cui al presente
articolo esclude l'adottabilità di varianti al PRG.".
3. Dopo il comma 4 dell'articolo 13 della l.r. 11/1998 è
aggiunto il seguente:
"4bis. La Giunta regionale, sentito il Consiglio permanente
degli enti locali, definisce le forme di collaborazione fra Regione
e Comuni e gli eventuali strumenti di sostegno e di coordinamento
per agevolare l'iter di definizione ed approvazione
dell'adeguamento dei PRG al PTP. A tale scopo i finanziamenti
disponibili per la costituzione del Sistema informativo
territoriale regionale (SITR) sono destinabili in via prioritaria
ai progetti connessi alla raccolta ed elaborazione dei dati per
l'adeguamento dei PRG di cui al comma 1.".
4. Al comma 1 dell'articolo 71 della l.r. 11/1998 le parole
", nel limite massimo del trenta per cento," sono
soppresse."
La parola al Consigliere Comé.
Comé (SA) - Lo illustro. Chiaramente questo è stato un articolo
che ha suscitato ampie discussioni in questi giorni, comunque nella
riunione di ieri sera abbiamo concordato con la maggioranza di
riformulare l'articolo di legge, quindi annuncio fin d'ora il
ritiro della nostra proposta di legge, perché il contenuto del
nostro provvedimento è stato recepito nell'emendamento.
Presidente - La parola al Consigliere Riccarand.
Riccarand (Arc-VA) - Questo è un articolo molto importante, su
cui abbiamo espresso un giudizio molto critico sulla formulazione
che era stata presentata dalla Giunta. Dalla discussione prendiamo
atto che vi è stato un miglioramento, abbiamo anche contribuito a
far sì che vi fosse un testo secondo noi meno negativo, però
rimangono delle formulazioni all'interno dell'articolo che non
condividiamo, quindi su questo articolo ci asteniamo.
Presidente - Pongo in votazione l'emendamento n. 28, presentato
dai Consiglieri Comé, Salzone, Stacchetti e Viérin Marco:
Consiglieri presenti: 31
Votanti: 28
Favorevoli: 28
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - All'articolo 31 vi è l'emendamento n. 29,
presentato dal gruppo "Arcobaleno"; ne do lettura:
Emendamento
All'articolo 31 del disegno di legge è aggiunto un 2°
comma:
"2. I costi sostenuti dall'Amministrazione regionale per gli
interventi di cui al comma precedente sono posti a carico degli
enti locali richiedenti."
Presidente - La parola al Consigliere Curtaz.
Curtaz (Arc-VA) - Chiedo scusa al Consiglio se impiegherò due o
tre minuti per spiegare questo emendamento spero in maniera
chiara.
Ad una lettura di questo articolo mi sfuggiva una cosa, che ho
capito oggi discutendo quell'articolo 12bis che l'Assessore Cerise
ha ritirato, perché non riuscivo a capire l'introduzione del comma
aggiuntivo previsto dall'articolo 31. Leggendo tale comma:
"L'Amministrazione regionale, su richiesta degli enti locali,
può utilizzare il proprio personale ed i propri mezzi, qualora
disponibili, per l'esecuzione di lavori, che rivestano carattere di
urgenza e frammentarietà, su beni di proprietà degli enti
stessi"
, mi sono chiesto chi paga, perché questo non viene
detto. Ho scoperto che, nelle intenzioni dell'Assessore, è la
Regione a pagare. Dico subito che non sono d'accordo, tanto che,
come gruppo, abbiamo presentato un emendamento in cui diciamo che:
"I costi sostenuti dall'Amministrazione regionale per gli
interventi di cui al comma precedente sono posti a carico degli
enti locali richiedenti"
. Questo perché a noi sta bene che la
Regione organizzi questo servizio, ma sta altrettanto bene, per un
principio di responsabilità e di sussidiarietà, che a pagarlo sia
il comune che lo chiede, altrimenti andremo di fronte ad una
deresponsabilizzazione, ad una discriminazione fra un comune e
l'altro, ad una situazione, secondo noi, non accettabile.
Ritengo tuttavia che, avendo l'Assessore ritirato l'articolo
12bis e essendo questo articolo, per sua stessa dichiarazione,
connesso a quell'altro, sia operazione di buon senso da parte della
Giunta ritirarlo. Non so se si può ritirare l'articolo? ma, a
questo punto, il nostro emendamento lo conserviamo. Voglio capire
quali sono le giustificazioni dell'Assessore rispetto a questa
introduzione.
Presidente - La parola all'Assessore al territorio, ambiente e
opere pubbliche, Cerise.
Cerise (UV) - Questi sono interventi che vengono richiesti dalle
amministrazioni comunali. Noi, con questo articolo, non facciamo
nient'altro che disciplinare meglio una previsione e una modalità
di intervento prevista dalla legge n. 12 sui lavori pubblici. Tale
legge stabilisce che questi interventi si fanno quando rivestono un
carattere di continuità; insomma, vi è una formula un po' nebulosa,
con questo articolo andiamo a disciplinare un po' meglio.
In sostanza cosa succede? Sono le amministrazioni comunali che
ci fanno una richiesta, noi abbiamo mandato una circolare a tutti i
comuni, abbiamo chiesto quali sono gli interventi che vogliono che
si eseguano, faremo il piano lavori, dopodiché redigeremo il piano
lavori operativo che verrà approvato da questo Consiglio regionale
e poi verranno fatti questi interventi. Si tratta di un'attività
che, se andiamo a disperdere, facciamo una diseconomia, questo è il
ragionamento, invece vi è una struttura presso i Lavori pubblici
che è organizzata per dare una risposta in termini di efficacia e
di efficienza, e anche di risparmio, a queste esigenze di
intervento.
Presidente - La parola al Consigliere Riccarand.
Riccarand (Arc-VA) - Per una richiesta sulle modalità di voto di
questo emendamento: domandiamo che vi sia una votazione a scrutinio
segreto. Faccio la richiesta a nome dei Consiglieri del gruppo
"Arcobaleno" - il sottoscritto, i Consiglieri Squarzino e Curtaz -
e a nome dei Consiglieri della "Stella Alpina".
Presidente - La parola al Consigliere Frassy, per mozione
d'ordine.
Frassy (CdL) - Abbiamo già assistito ad una votazione
"pseudo-segreta" con il sistema elettronico di voto; non è stata
una votazione segreta perché in quella occasione, con poi scambi di
opinione, era emersa in maniera chiara dal tabellone l'indicazione
delle postazioni dalle quali vi era stato il voto di astensione. La
votazione segreta deve essere tale per tutte le varie forme di
espressione del voto! Nel caso in cui il meccanismo funzioni nella
maniera in cui ha funzionato la volta scorsa, perciò chiederei di
fare una verifica a campione invitando tutti i consiglieri a dare
il voto di astensione e, si dovessero individuare le postazioni da
cui proviene l'astensione, lei comprenderà che non è un voto
segreto; a quel punto, dovremo ricorrere o alle palline, o alle
schede.
Presidente - Collega, capisco il ragionamento, però le ricordo
che l'astensione viene sempre individuata, è come una non
partecipazione al voto. Il voto è segreto sul voto contrario o sul
voto favorevole: non viene individuato il consigliere che si
esprime in modo contrario oppure vota in modo favorevole al
provvedimento; chi si astiene viene individuato, il sistema è
impostato così. L'invito è a votare o a favore, o contro. Il
sistema è impostato così e il Regolamento va in questa
direzione.
La parola al Consigliere Frassy.
Frassy (CdL) - È vero che, in punto di norma e di principio,
l'astensione viene sempre individuata; è altrettanto vero che,
quando vi è la votazione segreta, vi sono due modi per non
esprimere un voto compiuto: se vi è la votazione su scheda, è
quella della scheda bianca, che peraltro non è, da un punto di
vista giuridico, un'astensione, ma un voto contrario; astensione in
effetti sarebbe il non prendere la scheda e, di conseguenza,
risultare come astenuto. La stessa cosa nell'ipotesi che si voti
con l'urna con le due palline colorate: si astiene chi non
partecipa alla votazione, dunque non ritira le palline. Penso che,
nello spirito del meccanismo della votazione segreta, utilizzando
il meccanismo elettronico, perciò debba essere chiarito che si
tratta di votare o a favore, o contro. Perché dico questo? Vorrei
essere chiaro. Se dovesse esserci quello che in gergo si chiama
"l'ordine di scuderia": "dovete astenervi", arriveremmo alla
conclusione che qualcuno ha voluto controllare il voto dei
consiglieri e, per quel che riguarda il nostro gruppo, ci sentiamo
liberi da tutti gli accordi che fino adesso abbiamo conseguito. Se
la votazione è segreta, perché vi è la possibilità di chiederla e
di ottenerla, perciò vi deve essere la votazione segreta; perché,
se dovessimo vedere che vi sono le astensioni che corrispondono in
una certa maniera, avremmo capito che ci avete "confezionato un
tiro", che è tutto fuorché corretto rispetto a certi principi. Se
abbiamo trovato un "modus procedendi", perciò vi invitiamo a
mantenerlo, altrimenti ci sentiamo liberi.
Presidente - Anche se votiamo con le palline - posso accettare
anche questo principio -, chi si astiene, quindi non prende la
pallina, viene individuato. Credo pertanto che il sistema possa
garantire segretezza nella misura in cui siete informati che il
voto è segreto, quindi non è individuato qualora ognuno di voi vota
o a favore, o contro. Sapete fino d'ora che la posizione del
Consigliere che si astiene viene individuata; il sistema è
impostato così e ricalca quello che è previsto nel Regolamento. Il
Consigliere Riccarand mantiene la richiesta a nome dei gruppi della
minoranza, pertanto pongo in votazione l'emendamento n. 29,
presentato dal gruppo "Arcobaleno", a scrutinio segreto:
Consiglieri presenti: 30
Votanti: 30
Favorevoli: 13
Contrari: 17
Il Consiglio non approva.
Presidente - Pongo in votazione l'articolo 31:
Consiglieri presenti: 29
Votanti: 29
Favorevoli: 19
Contrari: 10
Il Consiglio approva.
Presidente - Vi è l'emendamento n. 30, presentato dall'Assessore
Cerise; ne do lettura:
Emendamento
Dopo l'articolo 31 è inserito il seguente articolo
31bis:
"Articolo 31bis
(Disposizioni in materia di subappalto. Modificazione alla
legge regionale 20 giugno 1996, n. 12)
1. Il comma 5 dell'articolo 33 della legge regionale 20
giugno 1996, n. 12 e successive modificazioni e integrazioni è
sostituito dal seguente:
"5. Le amministrazioni aggiudicatrici e gli altri enti
aggiudicatori devono indicare nel bando di gara che provvederanno a
corrispondere direttamente al subappaltatore o al cottimista
l'importo dei lavori dagli stessi eseguiti o, in alternativa, che è
fatto obbligo ai soggetti aggiudicatari di trasmettere, entro venti
giorni dalla data di ciascun pagamento effettuato nei loro
confronti, copia delle fatture quietanzate relative ai pagamenti
via via corrisposti dagli aggiudicatari stessi al subappaltatore o
cottimista, con l'indicazione delle ritenute di garanzia
effettuate. Nel caso di pagamento diretto i soggetti aggiudicatari
comunicano all'amministrazione o all'ente appaltante la parte dei
lavori eseguiti dal subappaltatore o dal cottimista, con la
specificazione del relativo importo. Il pagamento diretto è altresì
disposto, con effetto immediato, se i soggetti aggiudicatari non
provvedono al deposito delle fatture quietanzate. La corresponsione
diretta al subappaltatore o al cottimista avviene sulla base delle
comunicazioni dell'aggiudicatario e, in assenza di queste, fino
alla concorrenza del corrispettivo desumibile dal contratto
d'appalto, diminuito dell'eventuale ribasso stabilito nel contratto
di subappalto o di cottimo. Il capitolato d'appalto di cui
all'articolo 30 deve prevedere le modalità di espletamento di tale
procedura."."
Se non interpreto male, è stato concordato un nuovo emendamento
che trova l'accordo di tutti i gruppi. Colleghi, do lettura della
nuova formulazione dell'emendamento n. 30, a firma dell'Assessore
Cerise e dei Consiglieri Stacchetti, Sandri e Frassy:
Emendamento
Dopo l'articolo 31 è inserito il seguente articolo
31bis:
"Articolo 31bis
(Disposizioni in materia di subappalto. Modificazione alla
legge regionale 20 giugno 1996, n. 12)
1. Il comma 5 dell'articolo 33 della legge regionale 20
giugno 1996, n. 12 e successive modificazioni e integrazioni è
sostituito dal seguente:
"5. Le amministrazioni aggiudicatrici e gli altri enti
aggiudicatori indicano nel bando di gara che provvederanno a
corrispondere direttamente al subappaltatore o al cottimista
l'importo dei lavori dagli stessi eseguiti. La corresponsione
diretta al subappaltatore o al cottimista avviene sulla base delle
comunicazioni dell'aggiudicatario e, in assenza di queste, fino
alla concorrenza del corrispettivo desumibile dal contratto
d'appalto, diminuito dell'eventuale ribasso stabilito nel contratto
di subappalto o di cottimo. Il capitolato d'appalto di cui
all'articolo 30 deve prevedere le modalità di espletamento di tale
procedura."."
La parola al Consigliere Frassy sull'emendamento n. 30.
Frassy (CdL) - Intervengo solo per una questione formale e una
questione sostanziale.
La questione formale l'ha già evidenziata il Presidente, ma
volevamo condividere quanto egli ha testé detto, nel senso che, in
base al Regolamento, questa procedura non sarebbe prevista, ma su
un principio che è sempre stato quello della sovranità del
Consiglio, vi è uno strappo al Regolamento che si è potuto
realizzare solo per l'unanimità del Consiglio, perché, se non vi
fosse stata l'unanimità dell'Assemblea, la regola non avrebbe
potuto e non potrà in futuro essere infranta.
Per quanto riguarda invece l'aspetto sostanziale, siamo convinti
che sia una norma necessaria, perché si inserisce su quel filone
che avevamo già affrontato negli scorsi Consigli: la difficoltà che
hanno le imprese valdostane, con sede legale in questa Regione,
soprattutto nell'affrontare i lavori pubblici, che spesso hanno un
regime di subappalto. Avevamo evidenziato i problemi di
qualificazione e altri meccanismi di appalto, la problematica dei
pagamenti sicuramente si inserisce in questo filone. Il fatto che
vi sia il pagamento diretto da parte dell'amministrazione
appaltante potrà sicuramente contribuire nel prossimo futuro a
rendere meno dura e grigia la vita di queste piccole e medie
imprese artigiane, che spesso fanno i lavori in gran parte in
subappalto e poi hanno notevoli difficoltà a percepire il pagamento
dei lavori effettuati per i contrasti che insorgono con la ditta
appaltatrice. Esprimiamo di conseguenza il nostro giudizio
favorevole a questo emendamento.
Presidente - Pongo in votazione l'emendamento n. 30:
Consiglieri presenti, votanti e favorevoli: 31
Il Consiglio approva all'unanimità.
Presidente - All'articolo 32 vi sono quattro emendamenti. Il
primo è il n. 31, presentato dai Consiglieri Salzone, Comé,
Stacchetti, Viérin Marco; ne do lettura:
Emendamento
L'articolo 32 è sostituito dal seguente:
"Articolo 32
(Criteri per la formulazione e l'aggiornamento della proposta
di piani di vendita - Alienazione di alloggi disponibili.
Modificazioni della legge regionale 4 settembre 1995, n.
40)
1. Il comma 2 dell'articolo 2 della legge regionale 4
settembre 1995, n. 40 (Norme regionali per la vendita del
patrimonio di edilizia residenziale pubblica), è sostituito dal
seguente:
"2. Allo scopo di mantenere inalterata la potenzialità del
piano di vendita approvato, nonché per garantire agli assegnatari
che hanno titolo ad acquistare, gli enti proprietari possono
proporre aggiornamenti annuali al piano di vendita di cui al comma
1, nel rispetto dei criteri indicati all'articolo 4."
2. Il comma 2 dell'articolo 4 della l.r. 40/1995, come
modificato dall'articolo 28 della l.r. 25/2002, è sostituito dal
seguente:
"2. Nei piani di vendita non devono essere inclusi
alloggi:
a) di nuova costruzione ovvero interessati da interventi di
recupero, di cui all'articolo 31, comma primo, lettere c), d) ed
e), della l. 457/1978, la cui ultimazione è intervenuta negli
ultimi dieci anni antecedenti quello di approvazione da parte
dell'ente gestore della proposta del piano di vendita;
b) collocati in ambiti territoriali nei quali è prioritario
il mantenimento di alloggi in locazione;
c) destinati a case parcheggio per la sistemazione temporanea
di famiglie sprovviste di abitazione."
3. Il comma 1 dell'articolo 5 della l.r. 40/1995 è sostituito
dal seguente:
"1. Gli alloggi inseriti nei piani di vendita di cui ai
precedenti articoli, che si rendono disponibili anche a seguito
della mobilità degli assegnatari o per altro motivo, possono in
alternativa essere estrapolati dal piano di vendita, senza che ciò
costituisca variante al piano, ovvero venduti al miglior offerente
sulla base del prezzo di vendita, all'interno di ciascuna fascia di
priorità, nell'ordine, a favore di:
a) coloro che, in possesso dei requisiti, hanno rinunciato
all'acquisto perché assegnatari di un alloggio non
adeguato;
b) coloro che sono assegnatari compresi nell'area di
decadenza per superamento dei limiti di reddito e occupano alloggi
non inseriti nel piano di vendita;
c) coloro che, in possesso dei requisiti di cui all'articolo
7, sono assegnatari di alloggi non inseriti nei piani di
vendita.".
4. Il comma 2 dell'articolo 9 della l.r. 40/1995 è sostituito
dal seguente:
"2. Nel caso in cui nei dieci anni antecedenti quello di
approvazione da parte dell'ente gestore della proposta del piano di
vendita, sul singolo alloggio e/o sull'intero stabile siano
effettuati interventi di manutenzione straordinaria, di cui
all'articolo 31, comma primo, lett. b), della l. 457/1978, la
percentuale di abbattimento per la vetustà, di cui all'ultimo
periodo del comma 1, è applicata a decorrere dalla data di
ultimazione dei lavori in ragione del 2 per cento per ogni anno
trascorso, fino ad un massimo del 20 per cento."
5. Il comma 3 dell'articolo 9 della l.r. 40/95 è sostituito
dal seguente:
"3. La percentuale di abbattimento per la vetustà è ridotta
del 30 per cento qualora sul singolo alloggio e/o sull'intero
stabile siano stati eseguiti interventi riconducibili a quelli
dell'articolo 31, comma primo, lettere c) e d), della l.
457/1978.""
Vi sono poi gli emendamenti n. 32 e n. 33, presentati dal gruppo
"Arcobaleno"; ne do lettura:
Emendamento
Articolo 32, comma 1
Al termine del punto b) aggiungere: "Si considerano ambiti
territoriali di cui al punto b) quelli in cui l'assegnazione di
alloggi di edilizia residenziale pubblica soddisfa una percentuale
inferiore al 70% delle domande presentate e ritenute
ammissibili."
Emendamento
Articolo 32
Al termine del comma 1 aggiungere il seguente comma
1bis:
"1bis. Gli enti proprietari il cui patrimonio di abitazioni è
superiore al 10 per cento del patrimonio regionale di edilizia
residenziale pubblica sono tenuti a presentare al competente
assessorato della Regione, entro 60 giorni dall'entrata in vigore
della presente legge, un Rapporto relativo agli ultimi dieci anni,
con la descrizione del numero di alloggi venduti, delle somme
introitate dalle vendite, degli utilizzi degli introiti delle
vendite.".
Vi è poi l'emendamento n. 34, presentato dai Consiglieri Borre e
Sandri; ne do lettura:
Emendamento
I commi 3 e 4 dell'articolo 32 sono sostituiti dai
seguenti:
"3. Il comma 2 dell'articolo 9 della legge regionale 4
settembre 1995, n. 40 (Norme regionali per la vendita del
patrimonio di edilizia residenziale pubblica), è così
modificato:
"2. Per gli alloggi compresi in fabbricati sottoposti ad
interventi di recupero, di cui alle lettere c) e d) del comma 1
dell'articolo 31 della legge 5 agosto 1978, n. 457, eseguiti nel
ventennio antecedente la vendita, la riduzione del prezzo di
vendita è pari a 0,5 punti per anno fino a un massimo di dieci
punti e 1'anzianità di costruzione decorre dalla data di
ultimazione dei lavori."
4. Il comma 3 dell'articolo 9 della legge regionale 4
settembre 1995, n. 40 (Norme regionali per la vendita del
patrimonio di edilizia residenziale pubblica), è sostituito dal
seguente:
"3. Nel caso in cui nei dieci anni antecedenti la vendita,
sul singolo alloggio o sull'intero stabile siano effettuati
interventi di manutenzione straordinaria, di cui alla lettera b)
del primo comma dell'articolo 31 della legge 5 agosto 1978, n. 457,
la percentuale di abbattimento per la vetustà, di cui all'ultimo
periodo del comma 1, è applicata a decorrere dalla data di
ultimazione dei lavori in ragione del 1 per cento per ogni anno
trascorso, fino ad un massimo del dieci per cento."."
La parola al Consigliere Salzone.
Salzone (SA) - Abbiamo presentato questo emendamento per
soddisfare due obiettivi che erano fondamentali: il primo, poter
mettere in alienazione, rispetto al piano di vendita - già iniziato
nel 1995 e che non ha ancora trovato conclusione -, tutta una serie
di alloggi che hanno avuto nel tempo una serie di ristrutturazioni
anche brevi; secondo obiettivo: introduciamo la possibilità di
proporre aggiornamenti annuali al piano di vendita da parte di
tutti gli enti proprietari. Siccome questo è un emendamento
concordato nella riunione della Conferenza dei Capigruppo di ieri
sera, con la Giunta stessa e con l'Assessore, coadiuvati dai
coordinatori dei diversi enti, non starò a spiegarlo: si tratta di
un articolato prettamente tecnico. Sono stupito di vedere altri
emendamenti sull'argomento.
Presidente - La parola al Consigliere Sandri.
Sandri (GV-DS-PSE) - Gli altri emendamenti sono presenti solo
per il fatto di essere stati presentati precedentemente, li
ritiriamo. L'emendamento n. 34, presentato dal sottoscritto e dal
collega Borre, viene ritirato, perché recepito da quello presentato
dalla "Stella Alpina", anche se devo dire che preferivamo la nostra
formulazione in quanto più semplice; comunque, per solidarietà
dell'accordo fatto, ritiriamo l'emendamento e votiamo quello della
"Stella Alpina".
Presidente - Pongo in votazione l'emendamento n. 31, presentato
dai Consiglieri Salzone, Comé, Stacchetti, Viérin Marco, che
riscrive completamente l'articolo 32:
Consiglieri presenti: 31
Votanti: 28
Favorevoli: 28
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - L'emendamento n. 34, presentato dai Consiglieri
Borre e Sandri, viene ritirato.
Pongo in votazione l'emendamento n. 32, presentato dal gruppo
"Arcobaleno":
Consiglieri presenti: 31
Votanti: 22
Favorevoli: 3
Contrari: 19
Astenuti: 9 (Borre, Comé, Frassy, La Torre, Maquignaz, Salzone,
Stacchetti, Tibaldi, Viérin Marco)
Il Consiglio non approva.
Presidente - Pongo in votazione l'emendamento n. 33, presentato
dal gruppo "Arcobaleno":
Consiglieri presenti: 31
Votanti: 22
Favorevoli: 3
Contrari: 19
Astenuti: 9 (Borre, Comé, Frassy, La Torre, Maquignaz, Salzone,
Stacchetti, Tibaldi, Viérin Marco)
Il Consiglio non approva.
Presidente - L'articolo 32 è approvato con la votazione con la
quale si è approvato l'emendamento n. 31.
All'articolo 33 vi è l'emendamento n. 35, presentato dal gruppo
"Arcobaleno"; ne do lettura:
Emendamento
Il Titolo dell'articolo 33 è così modificato:
"Disposizioni in materia dei fondi per le
abitazioni".
La parola al Consigliere Riccarand.
Riccarand (Arc-VA) - Non so neanche se è un emendamento, si
tratta solo di correggere il titolo perché non corrisponde al
contenuto dell'articolo. L'articolo parla dei fondi per le
abitazioni, non del sostegno al settore dell'edilizia, quindi si
tratta di una modificazione dovuta.
Presidente - Pongo in votazione l'emendamento n. 35:
Consiglieri presenti, votanti e favorevoli: 31
Il Consiglio approva all'unanimità.
Presidente - Pongo in votazione l'articolo 33 nel titolo così
modificato:
Articolo 33
(Disposizioni in materia dei fondi per le abitazioni)
1. Il comma 2 dell'articolo 21 della legge regionale 3
gennaio 2000, n. 1 (Legge finanziaria per gli anni 2000/2002), è
sostituito dal seguente:
"2. I fondi statali, attribuiti alla Regione per i fini di
cui all'articolo 11 della legge 9 dicembre 1998, n. 431 (Disciplina
delle locazioni e del rilascio degli immobili adibiti ad uso
abitativo), sono gestiti direttamente dalla Regione e affluiscono
al capitolo 13050 del bilancio regionale.".
2. Il comma 3 dell'articolo 21 della l.r. 1/2000 è sostituito
dal seguente:
"3. La dotazione finanziaria del Fondo per il sostegno
all'accesso alle abitazioni in locazione, di cui all'articolo 11
della l. 431/1998, può essere destinata anche all'integrazione del
fondo regionale per l'abitazione, istituito dalla legge regionale
26 maggio 1998, n. 36 (Norme per la costituzione e il funzionamento
del Fondo regionale per l'abitazione), in aggiunta alla quota
prevista dall'articolo 9, comma 1, della l.r. 36/1998, senza
incidere sulla quantificazione delle quote di cui all'articolo 2,
comma 1, lettere a), b) e c), della l.r. 36/1998.".
3. Il comma 4 dell'articolo 21 della l.r. 1/2000 è
abrogato.
Consiglieri presenti: 31
Votanti: 26
Favorevoli: 23
Contrari: 3
Astenuti: 5 (Comé, Frassy, Salzone, Tibaldi, Viérin Marco)
Il Consiglio approva.
Presidente - All'articolo 34 vi sono gli emendamenti n. 36, n.
37, n. 38, presentati dal gruppo "Arcobaleno"; ne do lettura:
Emendamento
Il comma 2 dell'articolo 4 (relazione sullo stato di salute e
di benessere sociale), così come viene riformulato dal primo comma
dell'articolo 34, viene sostituito dal seguente:
"2. La relazione sullo stato di salute e di benessere sociale
ha una versione strategica e una versione congiunturale. La
versione strategica, strutturata per problemi generali di salute e
di benessere sociale della popolazione, è finalizzata a fornire
elementi conoscitivi per la predisposizione del Piano
socio-sanitario regionale ed è redatta nell'anno antecedente
all'adozione, con legge regionale, del Piano socio-sanitario
triennale. La versione congiunturale consiste nell'approfondimento
specialistico su uno dei temi di rilevanza per la programmazione
sanitaria o sociale regionale ed è prodotta annualmente nel biennio
successivo a ciascuna relazione strategica.".
Emendamento
Il comma 3 dell'articolo 4 (relazione sullo stato di salute e
di benessere sociale), così come viene riformulato dal primo comma
dell'articolo 34, viene sostituito dal seguente:
"3. La relazione annuale sullo stato di salute e di benessere
sociale, presentata dalla Giunta regionale, è approvata, nelle sue
linee programmatiche, dal Consiglio regionale ed è pubblicata sul
sito internet della Regione.".
Emendamento
Aggiungere all'articolo 34 il comma n. 3:
"3. All'articolo 2 (Programmazione sanitaria regionale) della
legge regionale 5/2000 viene inserito il comma 3bis:
"3bis. Ogni anno, contestualmente alla presentazione del
bilancio di previsione, la Giunta regionale presenta al Consiglio
regionale quali obiettivi del Piano socio-sanitario vanno
considerati prioritari nella successiva programmazione sanitaria
regionale."."
La parola alla Consigliera Squarzino Secondina.
Squarzino (Arc-VA) - Si tratta di tre emendamenti concordati con
l'Assessore.
Presidente - Se il Consiglio è d'accordo, pongo in votazione
l'articolo 34 nel testo così emendato dai tre emendamenti:
Articolo 34
(Relazione sullo stato di salute e di benessere sociale.
Modificazioni della legge regionale 25 gennaio 2000, n. 5)
1. Dopo il comma 3 dell'articolo 2 della legge regionale 25
gennaio 2000, n. 5 (Norme per la razionalizzazione
dell'organizzazione del Servizio socio-sanitario regionale e per il
miglioramento della qualità e dell'appropriatezza delle prestazioni
sanitarie, socio-sanitarie e socio-assistenziali prodotte ed
erogate nella regione), è inserito il seguente:
"3bis. Ogni anno, contestualmente alla presentazione del
bilancio di previsione, la Giunta regionale presenta al Consiglio
regionale quali obiettivi del Piano socio-sanitario vanno
considerati prioritari nella successiva programmazione sanitaria
regionale.".
2. L'articolo 4 della l.r. 5/2000
è sostituito dal
seguente:
"Articolo 4
(Relazione sullo stato di salute e di benessere
sociale)
1. L'Osservatorio regionale epidemiologico e per le politiche
sociali predispone, ogni anno, una relazione sullo stato di salute
e di benessere sociale della popolazione regionale.
2. La relazione sullo stato di salute e di benessere sociale
ha una versione strategica e una versione congiunturale. La
versione strategica, strutturata per problemi generali di salute e
di benessere sociale della popolazione, è finalizzata a fornire
elementi conoscitivi per la predisposizione del Piano
socio-sanitario regionale ed è redatta nell'anno antecedente
all'adozione, con legge regionale, del Piano socio-sanitario
triennale. La versione congiunturale consiste nell'approfondimento
specialistico su uno dei temi di rilevanza per la programmazione
sanitaria o sociale regionale ed è prodotta annualmente nel biennio
successivo a ciascuna relazione strategica.
3. La relazione annuale sullo stato di salute e di benessere
sociale, presentata dalla Giunta regionale, è approvata, nelle sue
linee programmatiche, dal Consiglio regionale ed è pubblicata sul
sito internet della Regione.".
3. La lettera i) del comma 1 dell'articolo 5 della l.r.
5/2000 è sostituita dalla seguente
:
"i) predisporre la relazione sullo stato di salute e di
benessere sociale come definita all'articolo 4;".
Consiglieri presenti, votanti e favorevoli: 31
Il Consiglio approva all'unanimità.
Presidente - Pongo in votazione l'articolo 35:
Consiglieri presenti: 31
Votanti: 25
Favorevoli: 22
Contrari: 3
Astenuti: 6 (Comé, Frassy, Salzone, Stacchetti, Tibaldi, Viérin
Marco)
Il Consiglio approva.
Presidente - Vi è l'emendamento n. 39, presentato dall'Assessore
Fosson; ne do lettura:
Emendamento
Dopo l'articolo 35 è inserito il seguente articolo
35bis:
"Articolo 35bis
(Modificazione alla legge regionale 4 maggio 1998, n.
21)
1. Dopo il comma 4 dell'articolo 5 della legge regionale 4
maggio 1998, n. 21 recante: "Istituzione del servizio di emergenza
sanitaria territoriale", è aggiunto il seguente comma:
"4bis. Il personale del ruolo tecnico addetto al trasporto e
soccorso infermi, dipendente del Servizio Sanitario Regionale e
operante nel sistema di emergenza sanitaria, svolge i seguenti
compiti:
a) guida e manutenzione dei mezzi di soccorso;
b) attività di soccorso e trasporto sanitario;
c) attività di centrale operativa in stretta collaborazione
con il personale infermieristico."
L'emendamento è ritirato. All'articolo 36 vi è l'emendamento n.
39.1, sempre a firma dell'Assessore Fosson.
Presidente - La parola all'Assessore alla sanità, salute e
politiche sociali, Fosson.
Fosson (UV) - Come concordato, il comma 2 dell'articolo 36 del
disegno di legge n. 7 è sostituito dal seguente:
"La Casa di
riposo G.B. Festaz provvede, entro il 31 dicembre 2004, a
trasformarsi nel rispetto dei principi stabiliti dal decreto
legislativo 4 maggio 2001, n. 207 (Riordino del sistema delle
istituzioni pubbliche di assistenza e beneficenza, a norma
dell'articolo 10 della legge 8 novembre 2000, n. 328). La
trasformazione è deliberata dal consiglio di amministrazione ed
approvata con deliberazione della Giunta regionale."
?
(interruzione della Consigliera Squarzino Secondina, fuori
microfono)
? lo deciderà il consiglio di amministrazione. Ha due
possibilità, questa è una norma transitoria in attesa della legge
regionale, che prevederà la trasformazione delle IPAB o in
istituzioni pubbliche, o in istituzioni private.
Presidente - Pongo in votazione l'emendamento n. 39.1:
Consiglieri presenti: 31
Votanti: 26
Favorevoli: 26
Astenuti: 5 (Curtaz, Frassy, Riccarand, Squarzino Secondina,
Tibaldi)
Il Consiglio approva.
Presidente - Pongo in votazione l'articolo 36 nel testo così
modificato:
Articolo 36
(Riordino delle Istituzioni pubbliche di assistenza e
beneficenza)
1. In attesa dell'approvazione di apposita legge regionale di
riordino delle Istituzioni pubbliche di assistenza e beneficenza
(II.PP.A.B.) operanti sul territorio regionale in ambito
assistenziale ed educativo, all'I.P.A.B. denominata Casa di riposo
G.B. Festaz, con sede in Aosta, continuano ad applicarsi le
disposizioni di cui agli articoli 3 e 4 della legge regionale 12
luglio 1996, n. 18 (Regolamentazione dei rapporti patrimoniali tra
la Regione e la Casa di riposo G.B. Festaz).
2. La Casa di riposo G.B. Festaz provvede, entro il 31
dicembre 2004, a trasformarsi nel rispetto dei principi stabiliti
dal decreto legislativo 4 maggio 2001, n. 207 (Riordino del sistema
delle istituzioni pubbliche di assistenza e beneficenza, a norma
dell'articolo 10 della L. 8 novembre 2000, n. 328). La
trasformazione è deliberata dal consiglio di amministrazione ed
approvata con deliberazione della Giunta regionale.
3. Anche dopo la trasformazione di cui al comma 2, nelle more
dell'approvazione della legge regionale di riordino, al personale
della Casa di riposo G.B. Festaz si applica il contratto collettivo
di lavoro in vigore al momento della trasformazione.
4. Le altre II.PP.A.B. operanti nel settore educativo, che
non siano dichiarate estinte per cessata attività, su proposta
dell'organo di amministrazione, con deliberazione della Giunta
regionale, con la quale sono altresì definite la destinazione del
patrimonio e l'assegnazione del personale dipendente, provvedono a
trasformarsi in associazioni o fondazioni di diritto privato senza
scopo di lucro nel rispetto delle originarie finalità statutarie,
entro il 31 dicembre 2004. La trasformazione o la proposta di
estinzione sono deliberate dagli organi di amministrazione in
carica alla data di entrata in vigore della presente legge, i
quali, se in scadenza, sono prorogati sino al compimento delle
procedure di trasformazione o di estinzione. Alle revisioni
statutarie e ai patrimoni delle II.PP.A.B. trasformate in persone
giuridiche di diritto privato si applicano le disposizioni di cui
agli articoli 17 e 18 del d.lgs. 207/2001.
5. Per le II.PP.A.B. che, alla scadenza del 31 dicembre 2004,
non abbiano assunto e comunicato alla Giunta regionale gli atti
necessari alla trasformazione in persone giuridiche di diritto
privato, la Giunta regionale nomina, previa diffida ad adempiere
entro quindici giorni, un commissario con il compito di procedere
alla trasformazione.
6. Al personale già dipendente dalle II.PP.A.B. al momento
della trasformazione in persone giuridiche di diritto privato si
applicano i contratti collettivi di lavoro in vigore, sino alla
scadenza e comunque sino alla stipula di un nuovo contratto. In
ogni caso, al predetto personale è assicurata la conservazione
della posizione giuridica, nonché dei trattamenti economici in
godimento al momento della trasformazione, compresa l'anzianità
maturata.
7. La Casa di riposo G.B. Festaz e le altre II.PP.A.B.
subentrano nei rapporti giuridici, attivi e passivi, facenti capo
alle II.PP.A.B. dalle quali derivano.
Consiglieri presenti: 30
Votanti: 27
Favorevoli: 24
Contrari: 3
Astenuti: 3 (Frassy, Salzone, Tibaldi)
Il Consiglio approva.
Presidente - Pongo in votazione l'articolo 37:
Consiglieri presenti: 31
Votanti: 31
Favorevoli: 28
Contrari: 3
Il Consiglio approva.
Presidente - Do lettura dell'emendamento n. 40, presentato dai
Consiglieri Stacchetti, Comé, Viérin Marco, Lavoyer e Salzone, che
prevede l'introduzione dell'articolo 37bis:
Emendamento
Dopo l'articolo 37 è aggiunto il seguente:
"Articolo 37bis
(Interventi a favore delle famiglie)
1. In relazione a particolari esigenze di carattere economico
sociale dirette a contenere il costo della vita a fronte
dell'incidenza a carico delle famiglie delle spese di riscaldamento
delle abitazioni, a decorrere dal 1° gennaio 2004, la Regione
assume a carico del bilancio della società di produzione di energia
elettrica, a totale partecipazione regionale, Compagnie Valdôtaine
des Eaux S.p.A. (CVA), la spesa per la fornitura del 20%
dell'energia elettrica effettivamente consumata dai nuclei
familiari residenti in un Comune della Valle d'Aosta, relativamente
alle utenze domestiche di prima abitazione.
2. La società finanziaria regionale FINAOSTA S.p.A. in
relazione a quanto previsto alla lettera a) dell'articolo 5 della
legge 28 giugno 1982, n. 16 e successive modificazioni, è
autorizzata ad assumere, per ordine e conto della Regione le
conseguenti deliberazioni in sessione ordinaria e, ove occorra,
straordinaria dell'assemblea dei soci della società CVA, nonché a
stipulare apposite convenzioni con la società DEVAL S.p.A. per la
fatturazione a carico della medesima CVA delle spese indicate al
comma 1."
La parola al Consigliere Stacchetti.
Stacchetti (SA) - Nell'acquisto del 100% delle centrali
idroelettriche, ora "CVA", e di una quota della distribuzione di
"ENEL" (ora "DEVAL"), ci si aspettava delle ricadute positive
dirette sulla popolazione: ciò non è ancora avvenuto e la nostra
intenzione era quella di preparare una legge che andasse in quella
direzione.
Visto l'evolversi della finanziaria e accogliendo le parole
dell'Assessore al bilancio che vi sono delle urgenze, crediamo che
un intervento finanziario a favore delle famiglie sia urgente. Ho
preparato perciò la presente relazione concernente "Intervento in
campo sociale in favore dei nuclei familiari per il contenimento
del prezzo dell'energia elettrica": è una relazione un poco lunga,
ma credo valga la pena per l'importanza dell'emendamento.
Le utenze domestiche. L'articolo 1 del decreto legislativo n.
79/1999 stabilisce che la tariffa applicata ai clienti vincolati,
di cui al comma 7 dell'articolo 2, è unica sul territorio
nazionale; il decreto stesso chiarisce che il cliente vincolato è
il cliente finale il quale, non rientrando nella categoria dei
clienti idonei, è legittimato a stipulare contratti di fornitura
esclusivamente con il distributore che esercita il servizio
nell'area territoriale dove è localizzata l'utenza. Le utenze
domestiche rientrano nella categoria dei clienti vincolati. Nel
territorio della Regione Valle d'Aosta il servizio di distribuzione
dell'energia elettrica è esercitato dalla società "DEVAL S.p.A.",
la tariffa è unica.
L'articolo 3 della legge n. 481/1995 stabilisce che, per le
tariffe relative ai servizi di fornitura di energia elettrica, i
prezzi unitari da applicare per tipologia di utenza sono identici
sull'intero territorio nazionale. Tali tariffe comprendono anche le
voci derivanti da costi connessi all'utilizzazione dei combustibili
fossili, agli acquisti di energia da produttori nazionali e agli
acquisti di energia importata, nonché le voci derivanti dagli oneri
connessi all'incentivazione della nuova energia elettrica prodotta
con fonti rinnovabili ed assimilabili. Il prezzo dell'energia a
carico dei clienti vincolati è perciò determinato in ragione di una
logica nazionale che tiene conto di vari fattori, che ne fanno
aumentare sensibilmente il prezzo in rapporto al costo di
produzione.
Il comma 17 della succitata legge n. 481/1995 stabilisce che, ai
fini della presente legge, si intendono per "tariffe" i prezzi
massimi unitari dei servizi al netto dell'imposta. Alla
determinazione della tariffa di vendita dell'energia provvede, ai
sensi della legge n. 481/1995, l'autorità di regolazione dei
servizi di pubblica utilità competenti per l'energia elettrica e il
gas, più semplicemente "Authority", che ai sensi del comma 12
dell'articolo 2, lett. e) aggiorna in relazione dell'andamento del
mercato la tariffa base. Per la determinazione e per
l'aggiornamento della tariffa concernente la fornitura dell'energia
elettrica, "Authority" utilizza i prezzi massimi unitari inerenti
alle voci di costo per la produzione dell'energia termoelettrica
che in campo nazionale è legata al costo dei combustibili fossili,
petrolio e carbone.
La situazione Valle d'Aosta. L'articolo 2 della legge regionale
n. 20/2000 ha autorizzato la Regione ad acquisire quote di
partecipazione anche totalitaria nelle società operanti nei settori
della generazione e della distribuzione e vendita di energia
elettrica con sede in Valle d'Aosta, di proprietà di "ENEL S.p.A."
o di società ad essa collegate o da essa controllate. In
applicazione di tale disposizione, la Regione ha successivamente
acquistato la totalità delle azioni della società "GEVAL S.p.A.",
inglobata a seguito di fusione per incorporazione nella società
"Compagnie Valdôtaine des Eaux S.p.A." ("CVA"), che produce
esclusivamente energia idroelettrica a mezzo delle centrali di
generazione già di proprietà "ENEL", 28 situate in Valle d'Aosta
oltre ad una centrale situata a Quincinetto, il 49% della società
"DEVAL S.p.A.", che distribuisce e vende nel territorio della Valle
d'Aosta l'energia elettrica alla tariffa stabilita a livello
nazionale dall'autorità per l'energia elettrica e il gas. L'energia
elettrica prodotta dalla "CVA S.p.A." è esuberante rispetto ai
consumi interni riscontrabili in Valle d'Aosta, il consumo interno
assorbe solo il 10% circa della produzione totale di "CVA".
La tariffa per le utenze domestiche. I contratti di fornitura
elettrica sono regolati in base alla tariffa determinata e
aggiornata a livello nazionale dalla "Authority", che si compone
delle seguenti voci: una quota fissa annua, addebitata in quote
mensili; un corrispettivo per potenza impegnata, annuo fisso
addebitato in quote mensili, il prezzo dell'energia per ciascun kWH
di energia elettrica effettivamente consumata sulla base degli
scatti del contatore. Il prezzo cambia nel tempo, a seguito delle
variazioni del costo dei combustibili utilizzati nelle centrali
termoelettriche per la produzione di energia elettrica. All'importo
finale della tariffa vengono poi aggiunte le imposte dovute per
legge.
La situazione. La società "CVA" è un produttore indipendente di
energia elettrica, al quale è preclusa la possibilità di cedere
direttamente l'energia elettrica al mercato vincolato, perché la
legge impone l'obbligo di cedere all'acquirente unico nazionale. Il
vincolo ha perciò precluso la possibilità di riduzione tariffaria,
perché alle forniture e alle utenze domestiche valdostane provvede
la "DEVAL" per il tramite dell'acquirente unico nazionale, e tale
meccanismo impone di fatturare i consumi accertati a carico dei
clienti vincolati sulla base delle tariffe stabilite a livello
nazionale.
Il bilancio di "DEVAL" è sostanzialmente in pareggio e non
presenta grandi margini di manovra in relazione all'incidenza sul
conto economico della società del costo di manutenzione delle linee
di distribuzione, che è ripartito su un mercato eccessivamente
limitato di utenze rispetto allo sviluppo chilometrico delle linee
stesse. Lo sviluppo chilometrico delle linee elettriche di
distribuzione in Valle d'Aosta è più o meno lo stesso di quello
della società "AM" di Milano, che ripartisce il costo di
distribuzione su milioni di utenze.
Il bilancio "CVA", al contrario, presenta utili di esercizio di
importo rilevante, e sono sostanzialmente dovuti al fatto che i
costi di produzione dell'energia idroelettrica sono contenuti,
mentre la vendita è disposta sulla base dei costi produzione
dell'energia termoelettrica, che sconta costi molto più alti. I
bilanci "CVA" presentano i seguenti utili al netto delle imposte
dell'esercizio: anno 2001, solo secondo semestre, € 18.296.047;
anno 2002, € 37.794.035. Alla distribuzione degli utili "CVA"
provvede l'assemblea dei soci; nella fattispecie, all'unico socio
in possesso del 100% del capitale sociale, la Regione Valle
d'Aosta, per il tramite di "Finaosta S.p.A.".
Come ridurre il costo dell'energia elettrica. Le sollecitazioni,
anche a livello nazionale, per ridurre il costo dell'energia
elettrica si fanno sempre più pressanti, ma sono poco coerenti con
la vigente impostazione tariffaria; infatti, sono pochi gli
interventi del Presidente della CE, On. Romano Prodi, per
sollecitare l'Italia ad un provvedimento di allineamento ai prezzi
medi dell'energia elettrica praticati dagli stati membri della CE.
È noto che, ad esempio in Francia e in Germania, il prezzo
dell'energia è notevolmente più basso rispetto a quello
dell'Italia. Una indagine sul prezzo dell'energia elettrica
pubblicata sul quotidiano "La Stampa" colloca l'Italia alla tariffa
massima fra i Paesi della CE.
La "Authority" è puntualissima ad aumentare il prezzo
dell'energia in relazione all'aumento dei costi dei combustibili
fossili, ma spesso ritarda la revisione della tariffa a seguito
della riduzione dei costi considerati. Il Presidente della
"Authority" non ha mai nascosto che il prezzo dell'energia è
elevato, ma il meccanismo legislativo non consente un contenimento
delle tariffe.
Tutte le forze politiche presenti nella passata legislatura in
Consiglio regionale hanno approvato la cosiddetta "operazione
ENEL", a condizione che essa potesse essere di effettiva e diretta
utilità per la popolazione valdostana, che è penalizzata dall'alto
costo della vita in relazione alla incidenza delle spese per
riscaldamento delle abitazioni.
Al momento "operazione ENEL" non ha ricadute positive dirette
sulla popolazione, ma per contro ha avuto un riscontro positivo in
relazione all'incremento del gettito fiscale a vantaggio del
bilancio della Regione e in relazione all'aumento del gettito
fiscale dell'IVA, dell'IRPEG e dei considerevoli utili della
"CVA".
Le disposizioni di legge impongono un vincolo tariffario
difficilmente derogabile, ma non esiste nessun vincolo che il socio
di una società operante nella produzione di energia elettrica si
faccia carico del pagamento di una parte dell'energia fornita ai
clienti vincolati.
Si tratta di un gesto di liberalità tale e quale a quello che le
regioni possono attuare in campo sanitario, il ticket sanitario per
l'appunto, purché se lo paghino.
A questo punto nulla preclude che la Regione assuma un
provvedimento legislativo in campo sociale diretto a garantire
esclusivamente alle utenze intestate a persone fisiche
effettivamente residenti in Valle d'Aosta una quota gratuita, pari
al 20% dei consumi dell'energia elettrica effettivamente consumata,
per la sola utenza domestica relativa all'abitazione principale,
prima casa.
Presidente - La parola all'Assessore al bilancio, finanze,
programmazione e partecipazioni regionali, Marguerettaz.
Marguerettaz (UV) - Solo per ringraziare il Consigliere
Stacchetti della puntuale relazione che ha voluto accompagnare
l'emendamento.
Un ringraziamento per aver messo in luce soprattutto 2 aspetti:
uno, relativo all'attenzione che l'Amministrazione regionale deve
avere nei confronti dei meno abbienti e delle fasce più deboli;
l'altro, per aver fatto il punto della situazione di una
partecipata indiretta della Regione, che è "CVA". Dalla relazione
ci ritroviamo tante considerazioni, chiaramente non ci ritroviamo
nel metodo, perché le 2 considerazioni che ho appena fatto
attengono a due mondi completamente diversi: uno, è un intervento
dell'Amministrazione regionale nell'ambito del "sociale", dove si
interviene nei confronti dei soggetti, e quindi che si paghi
l'energia elettrica o che si intervenga con contributi o sussidi
"ad hoc" poco importa, l'importante è sostenere tutto un mondo che
ha bisogno di sostegno; l'altro, è l'attività di una società
partecipata, che aveva una finalità specifica o, meglio, una delle
attività, perché vi sono stati ricordati gli utili di una società
che devono servire all'Amministrazione regionale per svolgere la
sua missione, quindi la destinazione dell'utile - una volta che è
introitato nell'ambito della contabilità regionale - dipenderà
dalla volontà di questa assemblea.
Se è vero che questo tipo di intervento è un intervento
meritevole, non ci troviamo nella condizione di poter sostenere
questo emendamento, perché definisce un percorso anomalo e non
sostenibile.
Presidente - Pongo in votazione l'emendamento n. 40, presentato
dai Consiglieri Stacchetti, Comé, Viérin Marco, Lavoyer e
Salzone:
Consiglieri presenti: 30
Votanti: 20
Favorevoli: 7
Contrari: 13
Astenuti: 10 (Borre, Cesal, Curtaz, Isabellon, Maquignaz,
Pastoret, Praduroux, Riccarand, Squarzino Secondina, Viérin
Adriana)
Il Consiglio non approva.
Presidente - Pongo in votazione l'articolo 38:
Consiglieri presenti: 31
Votanti: 25
Favorevoli: 22
Contrari: 3
Astenuti: 6 (Comé, Frassy, Salzone, Stacchetti, Tibaldi, Viérin
Marco)
Il Consiglio approva.
Presidente - Pongo in votazione l'articolo 39:
Consiglieri presenti: 31
Votanti: 25
Favorevoli: 22
Contrari: 3
Astenuti: 6 (Comé, Frassy, Salzone, Stacchetti, Tibaldi, Viérin
Marco)
Il Consiglio approva.
Presidente - All'articolo 40 vi sono gli emendamenti nn. 41 e
42, presentati dal gruppo "Arcobaleno"; ne do lettura:
Emendamenti
- Al primo comma dell'articolo 40 le parole "di un anno" sono
sostituite dalle seguenti "di tre anni".
- Aggiungere il seguente comma 2 all'articolo 40:
"2. Considerata l'opportunità di concludere, entro i tempi di
cui al comma 1, il censimento del patrimonio storico di
architettura minore, l'autorizzazione alla spesa per la legge n.
21/1991 è rideterminata per il triennio 2004/2006 in euro 900.000,
di cui euro 300.000 per ciascuno degli anni 2004, 2005 e
2006.".
La parola alla Consigliera Squarzino Secondina.
Squarzino (Arc-VA) - L'articolo 40 si riferisce ad un lavoro di
censimento del patrimonio storico di architettura minore. È un
censimento che è iniziato nel 1991, allora si era pensato che in 10
anni si finisse, poi ultimamente ogni anno nella finanziaria si è
prorogato di un anno ancora il termine di questo censimento.
Riteniamo che, essendo ormai arrivati quasi alla fine del lavoro,
con un piccolo sforzo ulteriore, si possa concludere e terminare in
fretta questo lavoro è importante per evitare che quei "testimoni"
ancora del patrimonio storico di architettura minore non siano
distrutti dai continui rimaneggiamenti e ammodernamenti. Questo
emendamento, quindi, va nell'ottica di dire: "non facciamo di anno
in anno, ma facciamo ancora 3 anni, dopodiché si chiude tutta la
questione" e in questo senso - così illustro anche l'emendamento
42, se il Presidente lo consente - anche a livello di? capisco che
qui vi è stato un parere negativo per i soliti problemi, ma il
tentativo era quello di dire: "mettiamo un po' di risorse in più in
questo triennio, affinché tutto questo censimento si concluda".
Questo è l'obiettivo con cui abbiamo presentato i due
emendamenti.
Presidente - La parola all'Assessore all'istruzione e cultura,
Charles Teresa.
Charles (UV) - Le recensement de l'architecture rurale est
complété en bonne partie, presque 80% du patrimoine.
Or, l'hypothèse du premier amendement, c'est-à-dire de mettre 3
années de prorogation, pourrait être une bonne chose, mais à
condition de pouvoir disposer à ce moment des ressources humaines,
parce que le service, entre autres, vient de me faire savoir qu'il
faut reconstituer le Comité pour la coordination du recensement du
patrimoine historique mineur, pour faire le point de la situation,
faire des propositions et prendre des décisions. En plus on m'a dit
aussi que les personnes qui travaillent à ce recensement sont
réduites et d'une année à l'autre parfois elles ne donnent plus
leur disponibilité. Moi je comprends très bien la proposition qui
vient d'être faite, qui va dans la direction de la sauvegarde d'un
patrimoine en danger, bien qu'il me semble nécessaire de souligner
que le travail qui a été fait jusque là sur l'architecture rurale a
été vraiment un travail extraordinaire et il faut en cela aussi
remercier la sensibilité de la classe politique qui l'a soutenu et
financé; par conséquent je crois qu'il vaut mieux garder les
articles tels qu'ils sont en considération de tous ces
éléments.
Presidente - Pongo in votazione congiunta gli emendamenti nn. 41
e 42:
Consiglieri presenti: 30
Votanti: 17
Favorevoli: 3
Contrari: 14
Astenuti: 13 (Borre, Cesal, Comé, Frassy, Isabellon, Maquignaz,
Pastoret, Praduroux, Rini, Stacchetti, Tibaldi, Viérin Adriana,
Viérin Marco)
Il Consiglio non approva.
Presidente - Pongo in votazione l'articolo 40:
Consiglieri presenti: 31
Votanti: 29
Favorevoli: 22
Contrari: 7
Astenuti: 2 (Frassy, Tibaldi)
Il Consiglio approva.
Presidente - All'articolo 41 vi sono gli emendamenti nn. 43 e
44, presentati dal gruppo "Arcobaleno"; ne do lettura:
Emendamenti
- Al 1° comma dell'articolo 2bis inserito dopo l'articolo 2
della legge regionale 24 giugno 1992, n. 21 (articolo 41 del
disegno di legge n. 7) le parole "a pena di decadenza" sono
cancellate.
- Al 2° comma dell'articolo 2bis, inserito dopo l'articolo 2
della legge regionale 24 giugno 1992, n. 21 (articolo 41 del
disegno di legge n. 7), sono cancellate le parole "in deroga a
quanto previsto al comma 1".
Pongo in votazione congiunta gli emendamenti nn. 43 e 44:
Consiglieri presenti: 31
Votanti: 17
Favorevoli: 3
Contrari: 14
Astenuti: 14 (Borre, Cesal, Comé, Frassy, Isabellon, Maquignaz,
Pastoret, Praduroux, Rini, Salzone, Stacchetti, Tibaldi, Viérin
Adriana, Viérin Marco)
Il Consiglio non approva.
Presidente - Vi è poi l'emendamento n. 45, presentato dai
Consiglieri Tibaldi e Frassy; ne do lettura:
Emendamento
Il secondo comma dell'articolo 41 è soppresso.
Presidente - La parola al Consigliere Tibaldi sull'emendamento
45.
Tibaldi (CdL) - L'articolo 41 si inserisce opportunamente un
primo comma che regolamenta e calendarizza la procedura di
presentazione di domande per ottenere contributi per realizzazione
di iniziative di interesse turistico promozionale, le calendarizza
secondo due tronconi semestrali e quindi disciplina tutta
l'impalcatura procedurale della legge n. 31/1992. A questa regola,
accoglibile anche da parte nostra, fa seguito una deroga che,
secondo noi, contrasta con il principio poc'anzi espresso. Tale
deroga sancisce che le domande presentate oltre ai termini di cui
al comma 1 possono essere ammesse a contributo qualora si
riferiscano alla realizzazione di iniziative alle quali la Giunta
riconosca un particolare rilievo turistico promozionale. Ci sembra
che questa deroga sconfini nell'arbitrarietà da parte della Giunta,
nel decidere se e quali iniziative meritino di essere promosse
oppure no. Riteniamo che il criterio temporale, precisato nel comma
1, sia quello che deve rimanere il cardine fondante di questa
procedura - e, ripeto, lo accogliamo volentieri -, ma proponiamo un
emendamento soppressivo a questa deroga che, secondo noi, va a
sconvolgere il principio opportunamente inserito nel comma
precedente.
Presidente - La parola all'Assessore al turismo, sport,
commercio, trasporti e affari europei, Caveri.
Caveri (UV) - Passiamo per le manifestazioni ad una logica a
bando, per mettere ordine, come ha detto il Consigliere Tibaldi;
riteniamo però che, per particolari manifestazioni di rilievo
turistico, si possa consentire eccezionalmente alla Giunta di poter
decidere il non rispetto di questi termini. Si tratta quindi di
casi eccezionali, come avviene sempre nella logica a bando, quindi
credo che questo emendamento vada respinto.
Presidente - Pongo in votazione l'emendamento 45:
Consiglieri presenti: 31
Votanti: 22
Favorevoli: 2
Contrari: 20
Astenuti: 9 (Borre, Comé, Curtaz, Maquignaz, Riccarand, Salzone,
Squarzino Secondina, Stacchetti, Viérin Marco)
Il Consiglio non approva.
Presidente - Pongo in votazione l'articolo 41:
Consiglieri presenti: 31
Votanti: 25
Favorevoli: 22
Contrari: 3
Astenuti: 6 (Comé, Frassy, Salzone, Stacchetti, Tibaldi, Viérin
Marco)
Il Consiglio approva.
Presidente - Pongo in votazione l'articolo 42:
Consiglieri presenti: 31
Votanti: 25
Favorevoli: 22
Contrari: 3
Astenuti: 6 (Comé, Frassy, Salzone, Stacchetti, Tibaldi, Viérin
Marco)
Il Consiglio approva.
Presidente - All'articolo 43 vi sono quattro emendamenti: i nn.
46, 47, 48 e 49 (ricordo che gli emendamenti nn. 47 e 48 sono
identici, anche se presentati separatamente). Do lettura degli
emendamenti nn. 46 e 47, presentati dal gruppo "Arcobaleno":
Emendamento
Dopo il comma 5bis dell'articolo 43 è introdotto il seguente
comma:
"Con propria deliberazione, da adottare entro il 30/6/2004,
la Giunta regionale indica tassativamente i casi in cui i
beneficiari del finanziamento possono ottenere l'autorizzazione al
mutamento di destinazione d'uso o all'alienazione anticipata dei
beni finanziati.".
Emendamento
Dopo il comma 5ter dell'articolo 43 è introdotto il seguente
comma:
"5ter bis. L'efficacia dell'autorizzazione al mutamento di
destinazione d'uso o alienazione anticipata dei beni finanziati è
condizionata al saldo della restituzione di cui al comma
precedente.".
Do lettura dell'emendamento n. 48, presentato dall'Assessore
Caveri:
Emendamento
Dopo il comma 2 dell'articolo 43, che introduce il 5ter, è
introdotto il seguente comma:
"5ter bis. L'efficacia dell'autorizzazione al mutamento di
destinazione d'uso o alienazione anticipata dei beni finanziati è
condizionata al saldo della restituzione di cui al comma
5ter.".
Do lettura dell'emendamento n. 49, presentato dai Consiglieri
Frassy e Tibaldi:
Emendamento
Articolo 43, aggiungere il comma:
"4. Il comma 7 dell'articolo 25 della legge regionale 19/2001
è sostituito dal seguente:
"7. La mancata restituzione dell'agevolazione entro il
termine di cui al comma 3 comporta il divieto, per il soggetto
inadempiente, di beneficiare di ogni altro intervento finanziario
regionale, fatti salvi i contributi per prestazioni e/o servizi
sociali alla persona e quelli inerenti i generi in esenzione
fiscale, per un periodo di cinque anni decorrente dalla data di
adozione del provvedimento di revoca. Tale divieto viene meno
all'atto dell'eventuale regolarizzazione della posizione debitoria
comprensiva degli oneri accessori e degli interessi
moratori."."
La parola al Consigliere Curtaz.
Curtaz (Arc-VA) - Il Presidente, giustamente, ha fatto
riferimento al fatto che l'emendamento n. 48 dell'Assessore Caveri
accoglie, in base all'accordo intervenuto, l'emendamento n. 47
presentato dal nostro gruppo, quindi su questo non mi soffermo.
Per quanto riguarda l'emendamento n. 46, mi sembra - e chiedo
all'Assessore Caveri di fare una riflessione sul contenuto
dell'emendamento - che l'articolo 43, così come lo avete
predisposto, sia di un'indeterminatezza pericolosa per quanto
riguarda le condizioni che consentono il rilascio di questa
autorizzazione di cambio di destinazione: in sostanza, viene
demandata a qualche funzionario di "Finaosta". Bisognerebbe fissare
un minimo di criteri, tanto che, anche per non prevedere "cose"
particolarmente strambe o per non appesantire le procedure, chiedo
che, con propria deliberazione, da adottare entro il 30 giugno
2004, la Giunta indichi tassativamente i casi in cui i beneficiari
del finanziamento possono ottenere l'autorizzazione al mutamento di
destinazione d'uso o all'alienazione anticipata dei beni
finanziati, altrimenti finisce per essere un atto di arbitrio
demandato ad un funzionario, che dirà se questa autorizzazione è da
concedere o meno; sarebbe corretto fissare un minimo di
criteri.
Presidente - La parola all'Assessore al turismo, sport,
commercio, trasporti e affari europei, Caveri.
Caveri (UV) - Intanto, per evitare di riprendere la parola
successivamente, vi dico che possono essere accolti gli emendamenti
nn. 47, 48 e 49, mentre non capisco il senso della proposta che è
stata fatta con l'emendamento n. 46. È del tutto evidente, come si
vede dalla norma, che la responsabilità resta in capo ad una
deliberazione di Giunta, per cui un conto è l'istruttoria eventuale
di tipo tecnico che viene svolta da "Finaosta"? in ossequio al
fatto che già oggi una serie di accertamenti tecnici di questo
genere vengono fatti dalla finanziaria regionale, che naturalmente
non ha una possibilità di decisione, cioè fa un'istruttoria
rispetto alla quale, come chiarisce il comma 5ter, l'autorizzazione
è concessa con deliberazione della Giunta regionale; quindi è del
tutto evidente che la Giunta regionale si rifà al criterio definito
al comma 5bis. Come ho già avuto modo di spiegare in commissione ai
colleghi, credo che siamo di fronte ad alcuni casi e ad
un'omogeneità che il legislatore ricerca, visto che già oggi la
legge regionale n. 6/2003, riguardante gli interventi regionali per
lo sviluppo delle imprese industriali e artigiane, consente questa
fattispecie, che in questo caso allarghiamo anche alla legge n.
19.
Presidente - La parola al Consigliere Curtaz.
Curtaz (Arc-VA) - Per una breve replica, perché la precisazione
dell'Assessore Caveri è del tutto inconferente. Un conto è
stabilire con deliberazione della Giunta regionale una serie di
requisiti generali "ex ante", cioè prima dell'autorizzazione, per
capire chi ne ha diritto in astratto, un conto è invece valutare a
posteriori - quello che proponete voi - se si sono verificate non
si sa neanche quali condizioni, perché qui si parla solo di
"sussistenza delle condizioni che consentano"
, ma quali
condizioni? Questo articolo è una norma in bianco, che riempirete
voi come vorrete, con una deliberazione di Giunta! Voi fate una
norma in bianco, che riempite "ex post" a seconda delle valutazioni
di un funzionario della "Finaosta"! Volete lasciarvi le mani
libere, scrivete allora: "facciamo quello che vogliamo", ma non
dite che la nostra proposta e la vostra coincidono! Noi proponiamo
che la Giunta dica oggi quali sono i requisiti per ottenere questo
cambiamento di destinazione d'uso, non dopo, quando sono presentate
le domande, perché è "facile" farlo dopo!
Presidente - Pongo in votazione l'emendamento n. 46, presentato
dal gruppo "Arcobaleno":
Consiglieri presenti: 31
Votanti: 24
Favorevoli: 9
Contrari: 15
Astenuti: 7 (Borre, Isabellon, Maquignaz, Pastoret, Praduroux,
Rini, Viérin Adriana)
Il Consiglio non approva.
Presidente - Pongo in votazione congiunta l'emendamento n. 47,
presentato dal gruppo "Arcobaleno" e l'emendamento n. 48,
presentato dall'Assessore Caveri:
Consiglieri presenti, votanti e favorevoli: 31
Il Consiglio approva all'unanimità.
Presidente - Pongo in votazione l'emendamento n. 49, presentato
dai Consiglieri Frassy e Tibaldi:
Consiglieri presenti, votanti e favorevoli: 31
Il Consiglio approva all'unanimità.
Presidente - Pongo in votazione l'articolo 43 nel testo così
emendato:
Articolo 43
(Interventi regionali a sostegno delle attività
turistico-ricettive e commerciali. Modificazioni della legge
regionale 4 settembre 2001, n. 19)
1. Dopo il comma 5 dell'articolo 23 della legge regionale 4
settembre 2001, n. 19 (Interventi regionali a sostegno delle
attività turistico-ricettive e commerciali), è aggiunto il
seguente:
"5bis. Qualora il soggetto beneficiario, prima della scadenza
dei termini di cui al comma 2, per la sopravvenuta impossibilità
del mantenimento della destinazione dichiarata dei beni finanziati,
intenda alienare i detti beni o mutarne la destinazione d'uso,
propone apposita istanza alla struttura competente. Fatti salvi i
vincoli di natura urbanistica, la struttura competente dispone a
tal fine gli accertamenti istruttori ritenuti più opportuni,
avvalendosi, se del caso, di Finaosta S.p.A. per accertare la
sussistenza delle condizioni che consentano il rilascio di apposita
autorizzazione al mutamento di destinazione d'uso o all'alienazione
anticipata dei beni finanziati. L'autorizzazione può essere altresì
concessa con riferimento ai beni immobili destinati all'esercizio
di attività turistico-ricettive, commerciali e di pubblico
esercizio che risultino già assoggettati a vincoli di destinazione
che non siano di natura urbanistica.".
2. Dopo il comma 5bis dell'articolo 23 della l.r. 19/2001,
introdotto dal comma 1, è aggiunto il seguente:
"5ter. L'autorizzazione di cui al comma 5bis è concessa con
deliberazione della Giunta regionale. Entro sessanta giorni dalla
comunicazione dell'autorizzazione, l'agevolazione percepita è
restituita alla Regione o, nel caso di mutui a tasso agevolato, a
Finaosta S.p.A., con le modalità di cui all'articolo 25, commi 3, 4
e 5.".
3. Dopo il comma 5ter dell'articolo 23 della l.r. 19/2001,
introdotto dal comma 2, è aggiunto il seguente:
"5quater. L'efficacia dell'autorizzazione al mutamento di
destinazione d'uso o alienazione anticipata dei beni finanziati è
condizionata al saldo della restituzione di cui al comma
5ter.".
4. Dopo il comma 5quater dell'articolo 23 della l.r. 19/2001,
introdotto dal comma 3, è aggiunto il seguente:
"5quinquies. Le disposizioni di cui ai commi 5bis, 5ter e
5quater si applicano, altresì, qualora il soggetto beneficiario
intenda donare i beni finanziati alla Regione o a un ente locale
territoriale per destinarli a finalità sociali o di pubblico
interesse; in caso di donazione a un ente locale, l'onere di
restituzione del capitale residuo rimane in capo al
donatario.".
5. Il comma 7 dell'articolo 25 della l.r. 19/2001 è
sostituito dal seguente:
"7. La mancata restituzione dell'agevolazione entro il
termine di cui al comma 3 comporta il divieto, per il soggetto
inadempiente, di beneficiare di ogni altro intervento finanziario
regionale, fatti salvi i contributi per prestazioni e/o servizi
sociali alla persona e quelli inerenti i generi in esenzione
fiscale, per un periodo di cinque anni decorrente dalla data di
adozione del provvedimento di revoca. Tale divieto viene meno
all'atto dell'eventuale regolarizzazione della posizione debitoria
comprensiva degli oneri accessori e degli interessi
moratori.".
Consiglieri presenti: 31
Votanti: 29
Favorevoli: 22
Contrari: 7
Astenuti: 2 (Frassy, Tibaldi)
Il Consiglio approva.
Presidente - Esaminiamo gli emendamenti nn. 50 e 51, presentati
dall'Assessore Caveri; ne do lettura:
Emendamento
Dopo l'articolo 43 è aggiunto il seguente articolo
43bis:
"Articolo 43bis
(Modificazione della legge regionale 6 aprile 1998, n.
11)
1. Dopo la lettera d) del comma 2 dell'articolo 73 della l.r.
11/1998, è inserita la seguente:
"d bis. destinazione ad abitazione temporanea;"."
Emendamento
Dopo l'articolo 43bis è aggiunto il seguente articolo
43ter:
"Articolo 43ter
(Disposizioni urgenti in materia di case e appartamenti per
vacanze)
1. Nelle more di adeguamento dei PRG vigenti alle norme della
l.r. 11/1998, nonché alle determinazioni del PTP, previsto
dall'articolo 13 della legge medesima, è sospesa la possibilità di
mettere in atto, con o senza titolo abilitativo di tipo edilizio,
destinazioni per case ed appartamenti per vacanze di cui al capo
VII della legge regionale 29 maggio 1996, n. 11 (Disciplina delle
strutture ricettive extralberghiere), nonché il rilascio delle
relative autorizzazioni comunali.
2. Nel periodo di cui al comma 1, è altresì sospesa
l'efficacia delle disposizioni di cui agli articoli 5 e 6 della
l.r. 19/2001, limitatamente alle iniziative concernenti la
ristrutturazione e l'arredamento di edifici o complessi di edifici
per l'esercizio dell'attività di case e appartamenti per
vacanze.
3. Le disposizioni di cui al presente articolo si applicano
anche con riferimento alle domande dirette ad ottenere il rilascio
delle autorizzazioni comunali, nonché la concessione delle
agevolazioni di cui alla l.r. 19/2001 già presentate alla data di
entrata in vigore della presente legge e non ancora istruite o
definite."
La parola all'Assessore al turismo, sport, commercio, trasporti
e affari europei, Caveri.
Caveri (UV) - Si tratta di un argomento di cui abbiamo avuto
possibilità di discutere già in una riunione informale di questa
mattina; gli emendamenti nn. 43bis e 43ter sono collegati tra di
loro.
Con l'emendamento n. 43bis costituiamo una nuova categoria di
destinazione d'uso, che è espressamente riferita alle seconde case,
quindi verrebbe meno l'attuale assimilazione con la destinazione ad
uso turistico-ricettivo e il problema derivante dall'applicazione
dell'articolo 74, comma 1, il quale prevede che non si ha mutamento
di destinazione d'uso nell'ambito delle attività appartenenti alla
medesima categoria, individuate ai sensi del comma 2 dell'articolo
73.
Con l'emendamento n. 43ter si incide ancora più in profondità
nella questione, pur nel testo così come è stato modificato anche
su proposta di alcuni Consiglieri dell'opposizione; esso deriva da
una serie di richieste provenienti da sindaci di comuni e che sono
state confermate anche da una serie di verifiche su atti notarili
in corso. In sostanza, si può dire che alcune amministrazioni
comunali erano preoccupate perché, attraverso l'uso della casa per
vacanze, si andava alla trasformazione successiva in seconda casa,
creando una serie di problemi enormi attraverso gli equilibri
funzionali che scattavano, essendo queste strutture di tipo
turistico. La nostra logica è quella di intervenire in finanziaria
per evidenti questioni di urgenza e, naturalmente, questo, dal
punto di vista formale, è consentito, perché tutto ciò comporterà
un risparmio a valere sulla legge n. 19, perché bloccheremo - come
precisato meglio nel comma 3 dell'emendamento n. 43ter -
l'erogazione dei contributi di cui alla legge in questione. Credo
si tratti di una risposta urgente che dovevamo dare, altrimenti
rischiavamo di trovarci in una situazione di difficoltà.
È del tutto evidente che, come precisato nel comma 1
dell'emendamento n. 43ter, spetta ora ai comuni reagire attraverso
i piani regolatori, perché, per il momento, le amministrazioni
comunali in molti casi non disponevano di adeguati strumenti per
contrastare il fenomeno che ho brevemente descritto.
Presidente - Pongo in votazione l'emendamento n. 50:
Consiglieri presenti, votanti e favorevoli: 30
Il Consiglio approva all'unanimità.
Presidente - Pongo in votazione l'emendamento n. 51:
Consiglieri presenti, votanti e favorevoli: 30
Il Consiglio approva all'unanimità.
Presidente - All'articolo 44 vi è l'emendamento n. 52,
presentato dai Consiglieri Frassy e Tibaldi; ne do lettura:
Emendamento
Articolo 44: abrogazione.
La parola al Consigliere Frassy.
Frassy (CdL) - Riteniamo necessario illustrare l'emendamento
perché, seppure sia intuitivo il senso dello stesso, in quanto è un
emendamento soppressivo dell'intero articolo 44, vogliamo
esplicitare le motivazioni che ci portano a richiedere all'aula
l'abrogazione di questo articolo. La materia è individuabile dal
contesto dell'articolo 44, è una legge del 1997, peraltro
modificata in corso della scorsa legislatura, che, a seguito di
tali modifiche, ha istituito la figura del pisteur-secouriste.
Nell'articolo 8 della legge qui citata si fa obbligo a quanti
vogliono conseguire l'iscrizione nell'albo di seguire un iter di
preparazione con tanto di esami finali. Al comma 1 dell'articolo 8
si dice che:
"La preparazione agli esami per l'ottenimento
dell'abilitazione professionale dei direttori di pista e dei
pisteurs-secouristes, così come l'organizzazione delle sessioni di
aggiornamento o di accertamento, sono assicurate
dall'Amministrazione regionale"
. Questo vuol dire che, per
poter accedere a quella professione, bisogna passare attraverso la
formazione e il tirocinio previsto dal comma 1 dell'articolo 8. Il
comma 4 di quell'articolo 8 prevede una contribuzione fissata nella
misura massima del 10% del costo pro capite in relazione al
materiale di consumo e all'utilizzo delle strutture; è un principio
che, tutto sommato, era più simbolico che sostanziale. Ora, voi in
finanziaria modificate questo principio, portandolo al 30% dei
costi sostenuti e noi riteniamo paradossale che l'avvio o il
mantenimento in un albo professionale sia condizionato ad una serie
di elementi di tipo variabile. Nel momento in cui vi è un obbligo,
o vi è una tassa di iscrizione, come avviene per qualsiasi
professione, per seguire un determinato percorso, ipotizzare che vi
sia una percentuale variabile che dal 10%, senza spiegazioni, passa
al 30%, penso che debba essere oggetto di qualche riflessione.
Intanto, la variazione è significativa rispetto a tutti quegli
indici che cercano di far contenere gli aumenti da un anno
all'altro dei costi dell'inflazione entro percentuali contenute e
stimabili intorno al 2-3; qui l'aumento è di tre volte tanto.
Riteniamo il principio per certi versi anomalo rispetto alle norme
analoghe, che fanno sì che sia la Regione a curare la preparazione
e l'aggiornamento di determinate figure professionali. Penso anche
a nuove figure professionali, quali le guide naturalistiche e
quant'altro. Chiediamo di conseguenza l'abrogazione di questa
modifica e vorremmo anche capire se l'articolo 44 è frutto solo di
una previsione di cassa, nel qual caso qual è la previsione di
cassa che ne deriva.
Presidente - La parola all'Assessore al turismo, sport,
commercio, trasporti e affari europei, Caveri.
Caveri (UV) - La richiesta di questo incremento per l'iscrizione
ai corsi è venuta dagli stessi pisteurs-secouristes. Siamo oggi di
fronte ad un fenomeno abbastanza curioso, cioè sono troppe le
persone che si iscrivono al corso di pisteur-secouriste, che poi
non svolgono la professione. Oggi vi sono circa 500
pisteurs-secouristes e sono solo 130 quelli che svolgono la
professione, gli altri non sembrano essere disponibili, su
richiesta dei comuni per le piste di fondo, delle società degli
impianti di risalita per le piste da discesa. Abbiamo deciso di
situare attorno al 30% tutti i costi di iscrizione ai corsi per le
professioni turistiche, cioè la cifra che viene messa, però questo
per le altre professioni turistiche - guida naturalistica,
accompagnatore "mountain bike", accompagnatore di turismo equestre
- lo possiamo fare con semplice deliberazione di Giunta. Qui
all'epoca fu fissata una cifra del 10%, che, come il Consigliere
Frassy capirà, è assolutamente ridicola rispetto ai costi notevoli
che gravano sull'Amministrazione per l'organizzazione dei corsi.
L'Associazione dei pisteurs è d'accordo, perché ritiene che la
partecipazione al corso debba essere vissuta anche come un relativo
impegno economico, che porti alla serietà della consapevolezza di
iscriversi a qualcosa che ti professionalizza. Vorrei rassicurare
quindi che si tratta di uno standard, che cercheremo di applicare a
tutti i corsi per le figure professionali, per evitare che vi siano
iscrizioni di persone che poi non sono realmente motivate.
Presidente - La parola al Consigliere Frassy.
Frassy (CdL) - Prendiamo atto di quanto l'Assessore ci ha
illustrato e verificheremo che con le deliberazioni di Giunta vi
sia l'uniformità di questa percentuale.
Manteniamo l'emendamento, anche perché manteniamo delle
perplessità che sono emerse nei lavori della commissione, durante
una serie di audizioni fatte recentemente a proposito di problemi
legati alla montagna e agli operatori della montagna - mi riferisco
in particolare ai maestri di sci -, dove, paradossalmente, è emersa
la problematica inversa, ossia di una carenza di professionisti
maestri di sci rispetto a certe richieste, che deriverebbe anche da
una difficoltà di accesso dei Valdostani ai corsi per gli oneri che
comporta la frequenza dei corsi di preparazione all'esame finale.
In quel campo, di conseguenza, il problema economico influisce
esattamente all'inverso di come invece andrebbe ad influire su
quest'altra fattispecie. Abbiamo più di una perplessità; è vero che
è una norma finanziaria, però forse avrebbe dovuto rientrare in
quegli approfondimenti che il Presidente Sandri ha cercato di fare
in V Commissione, ma che non sono stati concordati con la Giunta.
Mi rammarico che la V Commissione, Presidente Sandri, lavori in
distonia con quello che sta facendo la Giunta, perché questa è
l'evidenza che quelle audizioni sono rimaste segregate all'interno
della Commissione, senza il coinvolgimento del livello decisionale,
l'Esecutivo, perché le conclusioni alle quali arriva l'articolo 44
sono diametralmente opposte a quelle emerse nelle ultime audizioni
in relazioni ai problemi dei costi di certi corsi e dicevo prima, e
lo ripeto, le difficoltà di avere un numero di maestri di sci
sufficienti è dato proprio dai costi onerosi. In questo caso
invece, dice l'Assessore Caveri, che sono i pisteurs che chiedono
maggiori costi per avere un maggior discernimento degli accessi
alla professione. Ne prendiamo atto, però manteniamo
l'emendamento.
Presidente - Pongo in votazione l'emendamento n. 52, presentato
dai Consiglieri Frassy e Tibaldi:
Consiglieri presenti: 31
Votanti: 19
Favorevoli: 2
Contrari: 17
Astenuti: 12 (Borre, Comé, Curtaz, Isabellon, Maquignaz,
Praduroux, Riccarand, Salzone, Squarzino Secondina, Stacchetti,
Viérin Adriana, Viérin Marco)
Il Consiglio non approva.
Presidente - Pongo in votazione l'articolo 44:
Consiglieri presenti e votanti: 31
Favorevoli: 26
Contrari: 5
Il Consiglio approva.
Presidente - All'articolo 45 abbiamo l'emendamento n. 53 e
l'emendamento n. 54, presentati dall'Assessore Caveri e dal
Consigliere Frassy. Do lettura dell'emendamento n. 53:
Emendamento
Al comma 2 dell'articolo 45 è aggiunto in fine il seguente
periodo:
"Tali attività sono realizzate anche mediante l'utilizzazione
delle risorse previste dalla legge regionale 23 dicembre 1991, n.
78 (Infrastrutture aeroportuali e piano di radioassistenze per
l'aeroporto "Corrado Gex" della Valle d'Aosta)."
Do lettura dell'emendamento n. 54:
Emendamento
Il comma 3 dell'articolo 45 è sostituito dal
seguente:
"3. Gli interventi di cui al comma 2 sono realizzati previa
approvazione, da parte del Consiglio regionale, di un programma di
investimenti e sviluppo predisposto dalla Giunta regionale, che
contenga anche la definizione degli assetti societari della società
di capitali."
Pongo in votazione gli emendamenti nn. 53 e 54:
Consiglieri presenti: 31
Votanti e favorevoli: 28
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - All'articolo 45 vi è poi l'emendamento n. 55,
presentato dal gruppo "Arcobaleno"; ne do lettura:
Emendamento
Articolo 45
Al termine del comma 3 aggiungere le seguenti parole: "Gli
interventi di cui al comma 2 devono limitarsi a quelli per i quali
la Giunta regionale, con deliberazione 4463 del 1° dicembre 1997,
ha espresso valutazione positiva sulla compatibilità ambientale
senza richiedere ulteriori verifiche ed approfondimenti".
Pongo in votazione l'emendamento n. 55:
Consiglieri presenti: 30
Votanti: 24
Favorevoli: 6
Contrari: 18
Astenuti: 6 (Borre, Cesal, Isabellon, Maquignaz, Praduroux,
Rini)
Il Consiglio non approva.
Presidente - Pongo in votazione l'articolo 45 nel testo così
modificato:
Articolo 45
(Sviluppo dell'aeroporto regionale "Corrado Gex")
1. La Giunta regionale è autorizzata ad affidare la gestione
e lo sviluppo dell'aeroporto "Corrado Gex" ad apposita società di
capitali, da costituire secondo le procedure di cui al decreto
ministeriale 12 novembre 1997, n. 521 (Regolamento recante norme di
attuazione delle disposizioni di cui all'articolo 10, comma 13,
della l. 24 dicembre 1993, n. 537, con cui è stata disposta la
costituzione di società di capitali per la gestione dei servizi e
infrastrutture degli aeroporti gestiti anche in parte dallo Stato),
in quanto compatibili.
2. L'oggetto principale dell'attività svolta dalla società di
cui al comma 1 consiste nello sviluppo, progettazione,
realizzazione, adeguamento, gestione, manutenzione ed uso degli
impianti e delle infrastrutture per l'esercizio dell'attività
aeroportuale, nonché delle attività ad essa connesse o collegate.
Tali attività sono realizzate anche mediante l'utilizzazione delle
risorse previste dalla legge regionale 23 dicembre 1991, n. 78
(Infrastrutture aeroportuali e piano di radioassistenze per
l'aeroporto "Corrado Gex" della Valle d'Aosta).
3. Gli interventi di cui al comma 2 sono realizzati previa
approvazione, da parte del Consiglio regionale, di un programma di
investimenti e sviluppo predisposto dalla Giunta regionale, che
contenga anche la definizione degli assetti societari della società
di capitali.
4. Nelle more della costituzione della società di cui al
comma 1 e al fine di garantire l'operatività dello scalo
aeroportuale, la durata del contratto di gestione dell'aeroporto
"Corrado Gex", in scadenza alla data del 31 dicembre 2003, può
essere prorogata sino al 30 novembre 2004.
Consiglieri presenti: 31
Votanti: 25
Favorevoli: 25
Astenuti: 6 (Comé, Curtaz, Riccarand, Salzone, Squarzino
Secondina,Viérin Marco)
Il Consiglio approva.
Presidente - All'articolo 46 vi sono gli emendamenti nn. 56 e 57
- che credo dicano la stessa cosa -; do lettura dell'emendamento n.
56, presentato dall'Assessore Caveri:
Emendamento
L'ultima parte del comma 1 dell'articolo 46 è così
sostituita: "è prorogato al 31 dicembre 2006".
Do lettura dell'emendamento n. 57, presentato dal gruppo
"Arcobaleno":
Emendamento
All'articolo 46 le parole "31 dicembre 2007" sono cancellate
e sostituite con le parole "31 dicembre 2006".
Pongo in votazione l'articolo 46 nel testo così modificato dai
due emendamenti:
Articolo 46
(Disciplina delle attività di volo alpino. Proroga del
termine di cui all'articolo 1, comma 5bis, della legge regionale 4
marzo 1988, n. 15)
1. Il termine di cui all'articolo 1, comma 5bis, della legge
regionale 4 marzo 1988, n. 15 (Disciplina delle attività di volo
alpino ai fini della tutela ambientale), aggiunto dall'articolo 1
della legge regionale 16 novembre 1999, n. 35, è prorogato al 31
dicembre 2006.
Consiglieri presenti, votanti e favorevoli: 31
Il Consiglio approva all'unanimità.
Presidente - Pongo in votazione l'articolo 47:
Consiglieri presenti: 31
Votanti: 22
Favorevoli: 22
Astenuti: 9 (Comé, Curtaz, Frassy, Riccarand, Salzone, Squarzino
Secondina, Stacchetti, Tibaldi, Viérin Marco)
Il Consiglio approva.
Presidente - Pongo in votazione l'articolo 48:
Consiglieri presenti: 31
Votanti: 22
Favorevoli: 22
Astenuti: 9 (Comé, Curtaz, Frassy, Riccarand, Salzone, Squarzino
Secondina, Stacchetti, Tibaldi, Viérin Marco)
Il Consiglio approva.
Presidente - All'articolo 49 vi sono gli emendamenti nn. 58, 59
e 60; do lettura dell'emendamento n. 58, presentato dai Consiglieri
Frassy e Tibaldi:
Emendamento
Abrogazione dell'articolo 49.
Do lettura degli emendamenti nn. 59 e 60, presentati dal gruppo
"Arcobaleno":
Emendamento
Articolo 49, comma 1
Al penultimo rigo, dopo le parole "con propria
deliberazione", aggiungere le parole: ", sentite le associazioni di
categoria,".
Emendamento
All'articolo 1bis (Colorazione delle autovetture da adibire a
taxi) della legge 9 agosto 1994, n. 42 (così come introdotto
dall'articolo 49 del disegno di legge n. 7) viene aggiunto il
seguente comma:
"Se nessun colore ottiene il gradimento della metà più uno
dei componenti della Giunta regionale, i colori adottati saranno il
rosso e il nero".
La parola al Consigliere Frassy.
Frassy (CdL) - Un'illustrazione non tanto per spiegare il senso
dell'abrogazione, perché penso si spieghi da sola, quanto per
entrare nel merito dell'articolo 49.
Abbiamo parlato prima di aeroporto, abbiamo "volato alto" o,
meglio, abbiamo cercato di "volare alto" perché, al momento, è un
aeroporto che non decolla e adesso ci stiamo occupando del colore
dei taxi; questi sono gli scherzi della finanziaria regionale!
Pur potendo comprendere le problematiche legittime che stanno
dietro alla richiesta effettuata dall'Assessore Caveri, che si
occupa di trasporti, se potesse su un tipo di trasporto riuscire a
portare subito a casa un provvedimento? immagino che la tentazione
fosse forte. La ferrovia è un disastro, l'aeroporto non parliamone!
Il problema del tunnel e il completamento dell'autostrada sappiamo
tutti a che punto sta, della navigabilità della Dora non abbiamo
ancora parlato, e penso che non ne parleremo mai, di conseguenza
rimangono i taxi, su cui è facile iniziare a mettere in moto la
politica dei trasporti. Assessore, apprezziamo questo piccolo
passo, avremmo preferito che andasse nella direzione della delega
di competenze, perché sono convinto che questa sia una materia
facilmente delegabile alle amministrazioni comunali e le spiego
perché. Vi sono delle realtà dove il colore del taxi è
caratteristico di quella realtà locale, pensiamo ai taxi neri di
Londra, ad altre realtà. In un momento in cui si delega tutto in
virtù di un principio di sussidiarietà, andiamo a mettere in legge
una norma che delega la Giunta a decidere il colore dei taxi per
tutta la Regione. Mi sembra una di quelle scelte di tipo
dirigistico, che pensavamo appartenessero al passato; probabilmente
la fretta è cattiva consigliera e gli uffici le hanno dato questa
soluzione, per dare una risposta ad almeno una di queste
categorie.
Auspicheremmo che questa norma venisse ritirata e, in un tempo
successivo, venisse data competenza ai comuni, fra le altre
competenze che essi hanno già in materia, perché hanno tutta una
serie di competenze per cui devono decidere le modalità di
svolgimento del servizio, le tariffe, il tipo di veicoli, il
numero, tutta una serie di cose, pertanto diamogli la possibilità
di decidere il colore e magari di mettere sulla portiera - invece
che sul tetto o sul cofano -, l'emblema del comune, piuttosto che
lo sponsor che gestisce gli spazi riservati o cose del genere. Mi
sembra veramente un provvedimento al di fuori delle cose che
possono interessare alla politica regionale. Ognuno prende il suo
"taxi": Assessore, lei ha preso un "taxi" dal colore
indefinito!
Presidente - La parola al Consigliere Curtaz.
Curtaz (Arc-VA) - Una breve illustrazione dell'emendamento n.
60; riteniamo che questa sia una norma di chiusura disciplinante
un'ipotesi non prevista dalla legge, che non prevede l'ipotesi in
cui in Giunta non si formi una maggioranza sulla scelta del colore.
Siete in 8, supponendo che 3 votino a favore del grigio, 3 del
bianco e 2 del nero, e qualcuno può essere pure daltonico, come
l'Assessore Vicquéry? penso che questa norma di chiusura sia
opportuna, perché disciplina un vuoto legislativo, prevedendo che,
se nessun colore ottiene la metà dei voti più uno dei componenti
della Giunta, i colori adottati saranno il rosso e il nero. Il
riferimento rosso e nero non è evidentemente alla roulette del
Casinò, ma ai colori che caratterizzano la nostra Regione, quindi
sarebbe un modo per caratterizzare simpaticamente i taxi "de chez
nous"...
Presidente - La parola al Consigliere Sandri.
Sandri (GV-DS-PSE) - Una precisazione da parte del nostro
gruppo: è la presa d'atto che qui veramente se ne sentono di tutti
i colori!
Presidente - La parola all'Assessore al turismo, sport,
commercio, trasporti e affari europei, Caveri.
Caveri (UV) - Non accetteremo l'emendamento n. 58 che prevede
l'abrogazione dell'articolo 49. La questione della difficoltà per i
taxisti valdostani di vendere i taxi bianchi, bianchi a causa di
una legge quadro dello Stato, che aveva prima tolto il colore
giallo che sembrava invendibile, ma poi si è scoperto essere
invendibile anche il bianco? per cui la quarantina di taxisti
valdostani auspicherebbe un colore grigio chiaro, ma questo
dovrebbe essere deciso dalla Giunta; quindi "no" all'emendamento n.
58.
Credo invece si possa accogliere l'emendamento n. 59, che
prevede:
"sentite le associazioni di categoria"
; in realtà,
ce n'è una, però non si può mai dire, potrebbero essercene altre.
Abbiamo accettato un emendamento della collega Squarzino, non vedo
perché non dovremmo, secondo una logica di "par condicio",
accettarne uno anche del collega Riccarand.
Credo che possiamo accettare anche l'emendamento n. 60: quello
dei taxi rosso-neri. A dire la verità, volevamo proporre anche dei
sub-emendamenti: l'idea era quella di bandierine valdostane, che
potevano mettersi sulla parte anteriore del taxi, o anche, come
veniva suggerito dal Consigliere Frassy, dei leoni, magari
rampanti, sulle portiere; per cui troviamo che l'idea sia
particolarmente suggestiva e voteremo tale emendamento...
naturalmente scherzavo, ma penso sia scherzoso e provocatorio anche
l'emendamento dei colleghi del gruppo "Arcobaleno".
Presidente - Pongo in votazione l'emendamento n. 58, presentato
dai Consiglieri Frassy e Tibaldi:
Consiglieri presenti: 31
Votanti: 18
Favorevoli: 2
Contrari: 16
Astenuti: 13 (Borre, Comé, Curtaz, Isabellon, Maquignaz,
Praduroux, Riccarand, Rini, Salzone, Squarzino Secondina,
Stacchetti, Viérin Adriana, Viérin Marco)
Il Consiglio non approva.
Presidente - Pongo in votazione l'emendamento n. 59, presentato
dal gruppo "Arcobaleno":
Consiglieri presenti, votanti e favorevoli: 31
Il Consiglio approva all'unanimità.
Presidente - L'emendamento n. 60, presentato dal gruppo
"Arcobaleno", viene ritirato.
Pongo in votazione l'articolo 49 nel testo così emendato:
Articolo 49
(Disposizioni relative alla colorazione delle autovetture da
adibire a servizio di taxi. Modificazione della legge regionale 9
agosto 1994, n. 42)
1. Dopo l'articolo 1 della legge regionale 9 agosto 1994, n.
42 (Direttive per l'esercizio delle funzioni previste dalla legge
quadro per il trasporto di persone mediante autoservizi pubblici
non di linea), è inserito il seguente:
"Articolo 1bis
(Colorazione delle autovetture da adibire a servizio di
taxi)
1. La Giunta regionale è autorizzata a definire, con propria
deliberazione, sentite le associazioni di categoria, il colore
delle autovetture da adibire a servizio di taxi.".
Consiglieri presenti e votanti: 31
Favorevoli: 22
Contrari: 9
Il Consiglio approva.
Presidente - Pongo in votazione l'articolo 50:
Consiglieri presenti e votanti: 31
Favorevoli: 22
Contrari: 9
Il Consiglio approva.
Presidente - Pongo in votazione l'articolo 51:
Consiglieri presenti e votanti: 31
Favorevoli: 24
Contrari: 7
Il Consiglio approva.
Presidente - All'articolo 52 vi sono gli emendamenti nn. 61, 62
e 63; do lettura degli emendamenti nn. 61 e 62, presentati dal
gruppo "Arcobaleno":
Emendamento
L'articolo 52 del disegno di legge n. 7 è soppresso.
Emendamento
Al 1° comma dell'articolo 3bis (articolo 52 del disegno di
legge n. 7) fra le parole "anche a soggetti" e le parole "operanti
nei settori di attività" viene inserita la parola
"promiscuamente".
Presidente - Pongo in votazione l'emendamento n. 61:
Consiglieri presenti: 31
Votanti: 22
Favorevoli: 3
Contrari: 19
Astenuti: 9 (Borre, Cesal, Comé, Isabellon, Maquignaz, Rini,
Salzone, Stacchetti, Viérin Marco)
Il Consiglio non approva.
Presidente - Pongo in votazione l'emendamento n. 62:
Consiglieri presenti: 31
Votanti: 18
Favorevoli: 3
Contrari: 15
Astenuti: 13 (Borre, Cesal, Comé, Frassy, Isabellon, Maquignaz,
Praduroux, Rini, Salzone, Stacchetti, Tibaldi, Viérin Adriana,
Viérin Marco)
Il Consiglio non approva.
Presidente - All'articolo 52 vi è poi l'emendamento n. 63,
presentato dai Consiglieri Frassy e Tibaldi; ne do lettura:
Emendamento
Articolo 52, articolo 3bis, sostituire il comma 2
con:
"2. L'ammontare dei finanziamenti assistiti dal contributo in
conto interessi di cui all'articolo 2, concessi dagli istituti di
credito convenzionati a favore dei soggetti beneficiari di cui al
comma 1, non può superare la misura annua del 10% del valore
nominale degli affidamenti totali concessi, come risultanti dal
bilancio di ciascun Consorzio alla data del 31 dicembre dell'anno
precedente e da essi dichiarati.".
La parola al Consigliere Frassy sull'emendamento n. 63.
Frassy (CdL) - Sarò brevissimo. Riteniamo che questo emendamento
vada sulla strada già per certi versi intrapresa dal testo
originario che qui viene modificato, nel senso che "apre"
ulteriormente? e, di conseguenza, reputiamo che sia in linea sia
con lo spirito di "Basilea 2", sia con le norme contenute nei
provvedimenti in esame in questi giorni al Parlamento italiano e
consente una maggiore liberalizzazione su quel particolare segmento
di mercato del credito, che è costituito dalle confidi. Sappiamo
che oggi, in virtù della legge che qui viene modificata, non si può
ottenere il finanziamento da una confidi, che sia rappresentativa
di una categoria diversa rispetto a quella di appartenenza. Questo
meccanismo, in una realtà piccola e condizionabile come quella
valdostana, spesso mette in atto delle situazioni di evidente
discrimine. Riteniamo sia salutare che gli artigiani possano andare
a chiedere i fidi dalla Confidi commercianti e viceversa. Questa
norma "apre" con una cifra significativa: il 10%, sicuramente vi
saranno i tempi e i modi per aprire ulteriormente; lo riteniamo
comunque un passo avanti.
Presidente - La parola all'Assessore al bilancio, finanze,
programmazione e partecipazioni regionali, Marguerettaz.
Marguerettaz (UV) - Intervengo solo per dire che questo
emendamento era stato concordato nella riunione dei Capigruppo. La
filosofia di questo emendamento non sposta gli intendimenti
dell'articolato originario, anche perché abbiamo una situazione che
nel passato ha presentato una serie di incongruenze rispetto alla
norma regionale, queste incongruenze continuano a rimanere perché
sono oggetto di un contenzioso di fronte al TAR e, ovviamente, con
questo articolato, non possiamo risolvere dei problemi appartenenti
al passato. La filosofia di questa franchigia che viene introdotta
permette di evitare una serie di problemi ad aziende che possono
nel tempo oscillare come categoria di appartenenza dall'Albo
artigiani a quello dei commercianti, oppure fra artigiani e
industriali. Riteniamo che questa sia una "soluzione ponte", che
permetta, nell'arco di un anno di tempo, all'Amministrazione di
proporre, nelle varie sedi competenti, una bozza di legge che
riorganizzi tutto il mondo delle confidi.
Presidente - Pongo in votazione l'emendamento n. 63:
Consiglieri presenti e votanti: 30
Favorevoli: 27
Contrari: 3
Il Consiglio approva.
Presidente - La parola al Consigliere Riccarand.
Riccarand (Arc-VA) - Chiediamo, anche a nome dei colleghi della
"Stella Alpina", la votazione a scrutinio segreto sull'articolo
52.
Presidente - Pongo in votazione, a scrutinio segreto, l'articolo
52 nel testo così emendato:
Articolo 52
(Consorzi Garanzia Fidi. Modificazione della legge regionale
27 novembre 1990, n. 75)
1. Dopo l'articolo 3 della legge regionale 27 novembre 1990,
n. 75 (Adesione della Regione al Consorzio Garanzia Fidi tra
esercenti le libere professioni in Valle D'Aosta. Interventi a
favore dei Consorzi Garanzia Fidi), è aggiunto il seguente:
"Articolo 3bis
(Soggetti beneficiari degli interventi)
1. A decorrere dall'esercizio 2004, ciascun Consorzio di
garanzia fidi può concedere i contributi in conto interessi di cui
all'articolo 2 anche a soggetti operanti nei settori di attività
degli altri Consorzi.
2. L'ammontare dei finanziamenti assistiti dal contributo in
conto interessi di cui all'articolo 2, concessi dagli istituti di
credito convenzionati a favore dei soggetti beneficiari di cui al
comma 1, non può superare la misura annua del 10% del valore
nominale degli affidamenti totali concessi, come risultanti dal
bilancio di ciascun Consorzio alla data del 31 dicembre dell'anno
precedente e da essi dichiarati.".
Consiglieri presenti e votanti: 31
Favorevoli: 21
Contrari: 10
Il Consiglio approva.
Presidente - All'articolo 53 vi è l'emendamento n. 64,
presentato dal gruppo "Arcobaleno"; ne do lettura:
Emendamento
Al 5° comma dell'articolo 53 dopo le parole "riservati a
residenti" si inseriscono le parole "o a domiciliati".
Presidente - La parola all'Assessore alle attività produttive e
politiche del lavoro, Ferraris.
Ferraris (GV-DS-PSE) - L'emendamento prevede che i corsi
dell'artigianato di tradizione vengano riservati ai residenti o
anche ai domiciliati. Ora, io colgo l'anelito internazionalista
proveniente dalla Sinistra però, al di là delle battute, vi sono
due problemi: uno, si tratta di un artigianato di tradizione, credo
sia normale che sia rivolto ai locali e ai residenti; due, si
creerebbe di fatto una contraddizione con il resto della legge, nel
senso che la legge prevede che, l'esposizione alla Fiera di
Sant'Orso, ad esempio, la possono fare solo i residenti. Ci
troveremmo quindi nella particolare condizione di avere dei
domiciliati che fanno un determinato corso, ma che poi non possono
andare ad esporre alla Fiera di Sant'Orso. La legge aveva un
orientamento, che l'artigianato di tradizione si rivolge ai
residenti e credo che sia anche motivabile una cosa di questo
genere.
Presidente - La parola al Consigliere Curtaz.
Curtaz (Arc-VA) - Solo una parola. Per carità, capisco anche le
ragioni dell'Assessore, ma pensavo solo al caso della persona che
lavora continuativamente in Valle d'Aosta, che magari non risiede
in Valle d'Aosta, oppure è in attesa di residenza, o ancora la
persona che abita a Carema e va al corso organizzato a
Pont-Saint-Martin. Vi sono ragioni formali, ne prendo atto.
Presidente - Pongo in votazione l'emendamento n. 64:
Consiglieri presenti: 31
Votanti: 26
Favorevoli: 3
Contrari: 23
Astenuti: 5 (Borre, Cesal, Isabellon, Maquignaz, Praduroux)
Il Consiglio non approva.
Presidente - Pongo in votazione l'articolo 53:
Consiglieri presenti e votanti: 31
Favorevoli: 28
Contrari: 3
Il Consiglio approva.
Presidente - È stata chiesta un'illustrazione sintetica da parte
della Giunta dell'articolo 54.
La parola all'Assessore alle attività produttive e politiche del
lavoro, Ferraris.
Ferraris (GV-DS-PSE) - Qui il problema è molto semplice. La
produzione di pane è regolata dalla legge n. 1002/1956. Questo
provvedimento, sulla base di interpretazioni date dal Ministero
delle attività produttive, per un certo periodo non considerava i
grissini come una produzione soggetta a questo tipo di norma, in
base alla quale è possibile aprire dei panifici in stretta
correlazione con i consumi esistenti su un determinato territorio -
si calcolano non solo i residenti, ma anche la quota di turisti e
quant'altro -: sulla base di calcoli previsti dalla legge, si
stabilisce quanti panifici possono essere aperti sul territorio
regionale e comunale. Ora, in una prima fase vi era
un'interpretazione del Ministero che escludeva i grissini da questo
tipo di calcolo; sulla base di richieste pervenute da parte delle
associazioni imprenditoriali dei panificatori, è stata emanata
successivamente una norma - che, per gli uffici camerali presso
l'Assessorato, è cogente - e non abbiamo fatto altro che applicare
quanto è previsto da una norma nazionale. La cosa è sicuramente
discutibile perché crea anche dei problemi ad alcune aziende
locali, ad una in particolare, però non possiamo far altro che
applicare una norma che è applicata su tutto il territorio
nazionale. Oggi, sostanzialmente, per un'azienda che produce solo
grissini, o comunque che sforna pane e grissini, si calcola il
tutto con gli stessi criteri del pane: i grissini e il pane,
quindi, sono assimilati, dal punto di vista del calcolo del
fabbisogno, per l'assegnazione delle licenze per la panificazione.
È chiaro?
Presidente - La parola al Consigliere Frassy.
Frassy (CdL) - No, non è proprio chiaro, nel senso che non
riusciamo a capire qual è la norma che ci obbliga a recepire la
legge dello Stato, se quest'ultima si applica anche nei confini
regionali, questa norma è superflua perché già si applica la norma
statale; se invece la norma statale non si applica, evidentemente
vuol dire che abbiamo una qualche competenza che ci consente o di
regolamentare in maniera differente, o comunque di regolamentare
con quelli che possono essere gli aggiustamenti della competenza
integrativa. È questo il passaggio che ci sfugge, anche perché
questo tipo di norma - e lei lo ha riconosciuto - non va a
semplificare questo settore ed è, tra l'altro, una norma che va a
penalizzare delle imprese locali che hanno avviato un tipo di
produzione che va oltre i confini regionali. Qui abbiamo un
problema a livello industriale, abbiamo poche aziende che
funzionano e riusciamo a creare loro delle complicazioni. Penso che
su questo aspetto debba essere fatta una riflessione, perché non è
una norma finanziaria e basta, ma una norma che da domani crea dei
problemi a delle aziende.
Questo Consiglio regionale deve essere consapevole che da
domani, mangiando i grissini, vi sarà qualche operatore del settore
che, a seguito di questa decisione, avrà delle difficoltà a
mantenere in piedi l'attività così come è stata ipotizzata. Se la
norma dello Stato è cogente, non vi è bisogno di una norma
regionale - almeno noi riteniamo che questo debba essere il
principio -; se non è cogente, ci spieghi perché l'applicate in
maniera pedissequa. Ci sembra che vi sia una contraddizione nei
termini, al di là del fatto che la norma dello Stato non so a
quando lei faccia riferimento? ma l'urgenza di mettere in
finanziaria anche questo è quanto meno discutibile. Nulla è stato
detto, ma sarebbe importante sapere se le categorie sono state
sentite e quale è stata l'opinione delle categorie in materia.
Presidente - La parola all'Assessore alle attività produttive e
politiche del lavoro, Ferraris.
Ferraris (GV-DS-PSE) - Sulla base dell'istruttoria fatta dagli
uffici, quello che è previsto in questo articolo è un atto dovuto
perché, secondo la normativa attuale, non possiamo far altro che
applicare quanto previsto dalla legge. È che la materia ha avuto
un'evoluzione contraddittoria, nel senso che, mentre una lettera
del Ministero dell'industria, commercio e artigianato del 2001
diceva che i grissini non vanno computati nel calcolo del volume di
pane al fine del rilascio dell'autorizzazione, successivamente una
norma del maggio di quest'anno dice esattamente il contrario. È
sorprendente che un'amministrazione statale, che ha orientamenti
diversi da quelli di un'azione dirigistica, vada in questa
direzione.
L'Associazione dei panificatori dichiara il proprio accordo a
che questa norma vada applicata; sapete che vi è un'associazione a
livello regionale ampiamente rappresentativa ma, indipendentemente
dall'opinione dell'associazione, che ha un valore politico, dal
punto di vista giuridico, le verifiche effettuate dagli uffici
vanno nella direzione di dover applicare la norma così come è
scritta nella proposta di legge all'esame del Consiglio. Questo
perché nella comunicazione che è arrivata, a firma del Direttore
generale del Ministero delle attività produttive, nel maggio di
quest'anno si dice:
"L'operatore, che intende attivare un
impianto di panificazione per la produzione di soli grissini,
soggiace agli obblighi degli articoli 2 e 3 della legge 1002/1956,
in quanto i grissini sono per definizione pane"
. Rischio di
chiusura non ce n'è, perché la norma, così come scritta, normalizza
la situazione attualmente esistente, cioè la norma consente alle
aziende che hanno prodotto oltre quanto era possibile, nel momento
in cui i grissini vengono assimilati al pane, di continuare la loro
attività; dopodiché convengo sull'anacronismo di una norma di
questo genere, ma a Roma decidete voi.
Presidente - La parola al Consigliere Viérin Marco.
Viérin M. (SA) - Solo per concordare con quanto ha detto
l'Assessore, che siamo tutti contrari a questa situazione. Noi lo
potremo fare anche con il voto, perché onestamente, assimilando
tutto, andremo nel prossimo futuro, se vi sarà un consumo anche di
un chilo in più di pane, a dover mangiare per forza pane congelato,
oltre a quello che si compra già nei grandi magazzini.
Presidente - La parola al Consigliere Frassy, per dichiarazione
di voto.
Frassy (CdL) - Noi prendiamo atto che la Regione Valle d'Aosta,
a seguito di una lettera, che ha il valore di una lettera, emana
una norma legislativa. Sulla lettera del 2001 vi era un parere, su
quella del 2003 vi è un altro parere: sono delle lettere e, nella
gerarchia delle fonti, esse valgono meno dei regolamenti comunali.
Siamo sorpresi di conseguenza che questa Assemblea, così gelosa e
custode delle proprie prerogative - che spesso portano la Giunta ad
impugnare davanti alla Corte costituzionale leggi dello Stato -,
vada a recepire, con legge regionale, una lettera. Penso che, dal
punto di vista delle gerarchie delle fonti, non vi sia da fare
altra riflessione!
La riflessione che invece vogliamo fare è sull'impostazione di
questo articolato. Andiamo a recepire la legge n. 1002/1956 con
urgenza - perché il titolo III, in sostanza, è frutto dell'urgenza
-: quasi 50 anni dopo perciò andiamo a recepire una legge dello
Stato con urgenza. Se la legge statale ha vigore, probabilmente non
vi era bisogno di fare la modifica dell'articolo 5bis, anche se è
vero che forse la parte più significativa è quella della lettera c)
introdotta dal comma 3. Evidenziamo però la contraddizione
dell'equiparazione, che un direttore generale - finché vuole? - del
Ministero sostenga che pane e grissini siano equiparabili, quando
sappiamo che la produzione del pane è per il 70-80% da consumarsi
in giornata, mentre i grissini sono per il 70% a scadenza a medio e
lungo termine.
Esprimiamo comunque una preoccupazione perché, se è vero che non
vengono chiuse delle aziende, vengono impediti dei progetti di
sviluppo, che vedono il coinvolgimento di assunzioni, di posti di
lavoro, di aziende che, fra l'altro, avevano avviato un mercato che
andava oltre i confini regionali.
Riteniamo che questa fretta nel recepire, ai primi di dicembre,
una lettera del maggio 2003 sia quanto meno strana, non vogliamo
usare altre definizioni, però auspicheremmo che l'Assessore, in
virtù delle sue deleghe in maniera produttiva e di industria,
riconsiderasse la materia con un approfondimento diverso e con una
tempistica diversa, anche perché, oggi come oggi, non recepire
questa indicazione non cambierebbe nulla, non metterebbe
l'Amministrazione di fronte ad alcuna responsabilità particolare,
ma eviterebbe di creare un presupposto penalizzante in un comparto,
quello delle attività produttive, che già soffre di suo. Anche se
su questo articolo non vi è alcun emendamento, alla luce delle
riflessioni emerse, invitiamo l'Assessore a ritirare questa norma e
a riportarla in un momento successivo, a seguito di un ulteriore
approfondimento.
Presidente - La parola all'Assessore alle attività produttive e
politiche del lavoro, Ferraris.
Ferraris (GV-DS-PSE) - Oltre che per dichiarare, ovviamente,
voto favorevole su questo articolo, per precisare due cose: prima
di presentare questo articolo, abbiamo fatto una verifica di quello
che succede sul territorio nazionale, sia in Regioni a statuto
speciale che in Regioni a statuto ordinario, e su tutto il
territorio funziona in questo modo; in secondo luogo, al comma 3 si
definisce che il territorio comunale di Aosta costituisce località
a sé stante e non entra nel calcolo della somma dei territori dei
comuni confinanti, questa norma consente l'apertura di un panificio
a Saint-Christophe, quindi va nella direzione di favorire le
imprese.
Per quanto riguarda la questione dei grissini, l'impresa oggi
penalizzata è una. Mi rendo conto che anche una sola impresa è un
problema, però le dimensioni del fenomeno si riducono ad una sola,
pur con tutti i problemi che una cosa del genere può comportare per
questa impresa; per cui sono per mantenere questo articolo così
come è scritto.
Presidente - Pongo in votazione l'articolo 54:
Consiglieri presenti e votanti: 31
Favorevoli: 22
Contrari: 9
Il Consiglio approva.
Presidente - Pongo in votazione l'articolo 55:
Consiglieri presenti: 31
Votanti: 28
Favorevoli: 25
Contrari: 3
Astenuti: 3 (Comé, Salzone, Viérin Marco)
Il Consiglio approva.
Presidente - Pongo in votazione l'articolo 56:
Consiglieri presenti: 31
Votanti: 27
Favorevoli: 24
Contrari: 3
Astenuti: 4 (Comé, Salzone, Stacchetti, Viérin Marco)
Il Consiglio approva.
Presidente - Vi è l'emendamento n. 65, presentato dall'Assessore
Vicquéry; ne do lettura:
Emendamento
Dopo l'articolo 56 è inserito il seguente articolo
56bis:
"Articolo 56bis
(Modificazioni della legge regionale 30 luglio 1991, n.
32)
1. L'articolo 3 della legge regionale 30 luglio 1991, n. 32
(Interventi finanziari per la ricostituzione dei soprassuoli
boschivi danneggiati da eventi calamitosi eccezionali) è sostituito
dal seguente:
"Articolo 3
(Piani e progetti di ricostituzione)
1. La struttura competente in materia di risorse naturali e
protezione civile individua i soprassuoli boschivi degradati o
distrutti dagli eventi calamitosi di eccezionale entità e
predispone piani e progetti necessari per la ricostituzione dei
suddetti soprassuoli boschivi.
2. I piani e i progetti di ricostituzione sono approvati
dalla Giunta regionale su proposta dell'Assessore competente in
materia di risorse naturali e protezione civile.
3. L'approvazione dei progetti e delle opere previste per la
ricostituzione dei soprassuoli boschivi distrutti o danneggiati da
eventi calamitosi eccezionali equivale, ad ogni effetto, a
dichiarazione di pubblica utilità, nonché di urgenza e di
indifferibilità.
4. La struttura competente in materia di risorse naturali e
protezione civile verifica l'attuazione dei piani e dei progetti di
cui al comma 1 avvalendosi anche del Corpo forestale della Valle
d'Aosta."
2. Nella l.r. 32/1991 le parole "il Servizio selvicoltura,
difesa e gestione del patrimonio forestale", ovunque ricorrano,
sono sostituite dalle parole "la struttura competente in materia di
risorse naturali e protezione civile"."
La parole à l'Assesseur à l'agriculture, aux ressources
naturelles et à la protection civile, Vicquéry.
Vicquéry (UV) -Non posso purtroppo fare prova di grande
eccellenza, perché è un emendamento banale, me ne scuso con la
Consigliera Squarzino. Si tratta solo di regolamentare una
normativa un po' datata, che prevedeva che il piano di
rimboschimento passasse al parere di una commissione consiliare in
modo anomalo direi, perché poi è approvato dalla Giunta regionale,
previo parere della competente commissione consiliare, senza alcuna
competenza in merito. Con l'occasione si è modificata la
terminologia, perché quella precedente parlava di
"struttura
tecnica preposta all'individuazione di soprassuoli boschivi
degradati"
, struttura tecnica che non esiste più perché il
compito è stato demandato alla struttura regionale competente, che
è istituita dall'Assessorato.
Presidente - La parola al Consigliere Riccarand.
Riccarand (Arc-VA) - Nel merito può anche darsi sia giusto
questo articolato aggiuntivo proposto, il problema è che anche
questo è un testo presentato fuori tempo massimo, senza che abbiamo
la possibilità di fare un confronto con l'attuale legislazione,
cioè è il metodo che ancora una volta critichiamo e che ci porta a
non condividere nel merito l'articolato che viene presentato.
Presidente - Pongo in votazione l'emendamento n. 65:
Consiglieri presenti e votanti: 31
Favorevoli: 24
Contrari: 7
Il Consiglio approva.
Presidente - Esaminiamo l'emendamento n. 66, presentato dal
gruppo "Arcobaleno"; ne do lettura:
Emendamento
Viene introdotto l'articolo 56ter:
"Articolo 56ter
(Abrogazione dell'articolo 19 della legge regionale
90/89)
1. L'articolo 19 (legge finanziaria) della legge regionale
27/12/89 n. 90 è abrogato."
La parola al Consigliere Curtaz.
Curtaz (Arc-VA) - Lo illustro, altrimenti questo emendamento
rischia di passare in sordina.
Abbiamo fatto una battaglia sul metodo ieri - una battaglia che,
in verità, ha sortito qualche effetto, perché poi la discussione è
stata più serena e si è potuto trovare qualche punto di accordo -,
ma appena cinque minuti fa abbiamo visto che questa battaglia non
ha "attinto" anche a delle finalità politico-culturali, perché poi
si è continuato per tutta la giornata a cercare di inserire delle
norme che con la finanziaria c'entrano "come i cavoli a merenda"
(l'ultima cinque minuti fa).
Ci chiediamo e domandiamo alla maggioranza se non sia il caso di
abrogare la norma di riferimento della legge finanziaria. In questo
semplice emendamento prevediamo l'abrogazione dell'articolo 19
della legge finanziaria, forse si poteva scrivere: "è già
abrogato", però lo diciamo come forma di provocazione
intellettuale: sfidarvi a dire che questa norma programmatica,
contenuta nella legge n. 90/1989, è in disuso, non vi interessa più
e quindi va abrogata. Se l'abrogate, dall'anno prossimo potrete
fare delle "finanziarie omnibus" con centinaia di articoli e non
avremo più neanche noi questo piccolo appiglio formale per potervi
dire che siete fuori strada. Questa è la provocazione legittima che
proponiamo con l'emendamento; crediamo che la maggioranza debba
farsi un esame di coscienza e decidere serenamente se abrogare o
meno la norma!
Presidente - Pongo in votazione l'emendamento n. 66:
Consiglieri presenti: 29
Votanti: 23
Favorevoli: 3
Contrari: 20
Astenuti: 6 (Borre, Maquignaz, Pastoret, Praduroux, Salzone,
Stacchetti)
Il Consiglio non approva.
Presidente - Pongo in votazione l'articolo 57:
Consiglieri presenti e votanti: 30
Favorevoli: 21
Contrari: 9
Il Consiglio approva.
Presidente - Esaminiamo l'allegato A, ricordo che vi è
l'emendamento n. 67, presentato dal gruppo "Arcobaleno"; ne do
lettura:
Emendamento
All'allegato A, per la legge regionale 20 agosto 1993, n. 68,
inserire nella colonna Bilancio 2004 la cifra di 62.000
euro.
La parola alla Consigliera Squarzino Secondina.
Squarzino (Arc-VA) - Nell'allegato A sono elencate una serie di
leggi, fra cui anche le leggi settoriali, il cui finanziamento non
è più nel bilancio della Regione, ma viene dato ai comuni. Qui
riprendo la questione che avevo posto oggi pomeriggio, quando si è
iniziato ad affrontare alcuni emendamenti e ce n'era uno che
riguardava la volontà della Regione di riprendere in mano
nuovamente quei 62.000 euro all'anno per venire incontro alle spese
delle scuole di montagna. Ora, introdurre di nuovo nell'allegato A,
accanto alla dizione
"l.r. 20 agosto 1993, n. 68: Interventi
regionali in maniera di diritto allo studio"
, al posto dello
"0,00"
la cifra di
"62.000"
euro, significa che la
Regione si impegna a finanziare questa legge e a finanziarla per le
finalità che tutti conosciamo: favorire i piccoli comuni nel
mantenimento delle classi nelle proprie zone di residenza. Per
questo emendamento chiedo il voto segreto, anche a nome dei
Consiglieri della "Stella Alpina".
Presidente - Pongo in votazione l'emendamento n. 67 a scrutinio
segreto:
Consiglieri presenti: 31
Votanti: 27
Favorevoli: 10
Contrari: 17
Astenuti: 4 (Isabellon, Pastoret, Rini, Viérin Laurent)
Il Consiglio non approva.
Presidente - Pongo in votazione l'allegato A:
Consiglieri presenti e votanti: 31
Favorevoli: 22
Contrari: 9
Il Consiglio approva.
Presidente -All'allegato B vi sono gli emendamenti nn. 68, 69,
70, presentati dal gruppo "Arcobaleno"; ne do lettura:
Emendamento
Allegato B
La determinazione delle autorizzazioni di spesa per la legge
regionale 7 aprile 1992, n. 14 concernente la promozione della
direttrice ferroviaria del Gran San Bernardo è ridotta, per gli
anni 2004, 2005, 2006 a 50.000 euro all'anno.
Emendamento
Allegato B
La determinazione delle autorizzazioni di spesa per la legge
regionale 7 aprile 1992 n. 15, concernente lo sviluppo del servizio
ferroviario regionale è così modificata:
anno 2004, euro 12.595.000
anno 2005, euro 13.085.000
anno 2006, euro 13.095.000.
Emendamento
Allegato B
La determinazione delle autorizzazioni di spesa per la legge
regionale 26 maggio 1998, n. 36, concernente il Fondo regionale per
l'abitazione è modificata prevedendo per gli anni 2004, 2005, 2006,
350.000 euro ogni anno.
Pongo in votazione l'emendamento n. 68:
Consiglieri presenti: 31
Votanti: 19
Favorevoli: 3
Contrari: 16
Astenuti: 12 (Borre, Cesal, Comé, Frassy, Maquignaz, Praduroux,
Rini, Salzone, Stacchetti, Tibaldi, Viérin Adriana, Viérin
Marco)
Il Consiglio non approva.
Presidente - Pongo in votazione l'emendamento n. 69:
Consiglieri presenti: 31
Votanti: 19
Favorevoli: 3
Contrari: 16
Astenuti: 12 (Borre, Cesal, Comé, Frassy, Maquignaz, Praduroux,
Rini, Salzone, Stacchetti, Tibaldi, Viérin Adriana, Viérin
Marco)
Il Consiglio non approva.
Presidente - Pongo in votazione l'emendamento n. 70:
Consiglieri presenti: 31
Votanti: 22
Favorevoli: 7
Contrari: 15
Astenuti: 9 (Borre, Cesal, Frassy, Isabellon, Maquignaz,
Praduroux, Rini, Tibaldi, Viérin Adriana)
Il Consiglio non approva.
Presidente - Pongo in votazione l'allegato B:
Consiglieri presenti e votanti: 30
Favorevoli: 21
Contrari: 9
Il Consiglio approva.
Presidente - La parola al Consigliere Riccarand, per
dichiarazione di voto sulla legge nel suo complesso.
Riccarand (Arc-VA) - Sarò telegrafico, però una dichiarazione la
voglio fare a nome del nostro gruppo, perché questo confronto sulla
legge finanziaria non è stato una cosa banale.
Fin dalla prima riunione della II Commissione, che ha affrontato
legge finanziaria e bilancio, abbiamo posto dei problemi, che ci
sembravano rilevanti e fondati, che riguardavano la corrispondenza
con la normativa regionale, ed il buon andamento del lavoro delle
commissioni. Questi problemi, come tutto il Consiglio ha
riconosciuto, effettivamente esistevano e, nel corso dei lavori che
hanno preceduto le sedute consiliari, si è dovuto fare un lavoro di
approfondimento che non era stato fatto prima in sede di
commissione. È stato fatto in modo convulso perché le scadenze
erano strette, siamo anche stati costretti a cercare di
sottolineare il problema con la presentazione di emendamenti,
cercando di evidenziare in forme evidenti i problemi che erano
sorti; questo non viene fatto a cuor leggero, perché preferiremmo
un percorso più lineare e rispondente alle regole istituzionali che
abbiamo.
Ci auguriamo che questa sia l'ultima finanziaria impostata in
questo modo - possiamo dire la prima e l'ultima -, che non vi sia
più una finanziaria che contenga norme avulse, come è successo
quest'anno. La Giunta regionale e il Consiglio possono dotarsi di
altri strumenti per avere corsie accelerate, per accorpare disegni
di legge; quello che è essenziale è che le normative facciano un
iter regolare, vadano in commissione, dove si possono fare tutti
gli approfondimenti, in modo da uscire dal Consiglio con un
prodotto che sia maturo, che sia stato visto sia sotto l'aspetto
tecnico che politico e che raccolga i voti a seconda della bontà di
questo e delle scelte politiche che ci sono in Consiglio, ma non in
modo confuso, come è avvenuto con questa finanziaria. Riteniamo
però che questo dibattito abbia permesso, su alcuni punti, di
migliorare la normativa che era stata presentata; credo vi sia
stata anche, a partire da un certo momento, una disponibilità sia
all'interno della maggioranza, che all'interno della Giunta, di
fare un lavoro reale di confronto, di cui siamo grati anche alla
maggioranza, perché ha permesso di fare il lavoro per cui in fondo
siamo qui, seppure in un modo che non era certo ideale.
Noi quindi voteremo contro questo provvedimento, perché non lo
riteniamo adeguato rispetto alla gestione delle risorse finanziarie
nei prossimi anni da parte della Regione, perché non riteniamo la
manovra finanziaria adeguata rispetto a quello che si doveva fare,
ma soprattutto votiamo contro perché è stato mantenuto questo
titolo III, pur con delle correzioni, che riteniamo una normativa
avulsa che doveva avere un'altra sede. Ribadiamo quindi il nostro
giudizio negativo, sperando che il lavoro fatto in questi giorni
serva per il futuro.
Presidente - La parola al Consigliere Salzone, per dichiarazione
di voto sulla legge nel suo complesso.
Salzone (SA) - Intervengo brevissimamente, per dire che la
nostra posizione, per quanto riguarda la manovra politica ed
economica della legge finanziaria, non ci ha permesso di capire
fino in fondo quali obiettivi la Giunta vuole perseguire, se non
quella di riproporre un metodo di gestione della spesa
pregiudizialmente irriverente della funzione legislativa del
Consiglio e soprattutto esente da qualsiasi progettualità in
prospettiva. La legge finanziaria, infatti, non ipotizza linee di
intervento modificative di precedenti attività, l'unica
progettualità appare quella di delegare alla Giunta regionale tutti
i metodi di ripartizione delle spese, senza ipotizzare limiti alla
delega: la Giunta prima di tutto e di tutti. Per queste motivazioni
votiamo contro questa finanziaria.
Presidente - La parola al Consigliere Frassy.
Frassy (CdL) - Pensiamo sia doverosa una sintetica dichiarazione
di voto, dopo una "due giorni" che è stata impegnativa ed è stata
comunque ricca di confronti. Sicuramente una diversa procedura
nell'affrontare le tante materie, che avete inserito in questa
legge finanziaria più pesante del solito, ci avrebbe forse portato
a licenziare un testo migliore di quanto non sia quello che verrà
messo in votazione fra poco, peraltro significativamente modificato
rispetto all'impostazione iniziale. Quello che contestiamo
nell'impostazione di questa legge finanziaria è un quadro di
confusione che intravediamo dietro queste norme. Capiamo che la
legislatura è iniziata da poco, ma non possiamo recepire questa
giustificazione ad attenuante di questo modo pasticciato di
scrivere un provvedimento legislativo, che, fra l'altro, dovrebbe
avere la capacità di avviare la legislatura, perché in Giunta vi
sono Assessori che hanno condiviso in passato più di una
finanziaria, che hanno chiari i meccanismi, le procedure, le
tempistiche e, soprattutto, una buona parte di questi argomenti
sono il frutto di quelle incompiute che nella passata legislatura
non siete riuscite a portare a termine.
Noi allora abbiamo la convinzione che, alla fine, abbiate
cercato di fare una sanatoria di quelle che, in maniera
eufemistica, possiamo chiamare le "vostre riflessioni estive e
settembrine": avete cercato di sanare tutte quelle materie sulle
quali non c'era l'accordo e di arrivare alla fine con dei
"provvedimenti tampone". Abbiamo la sensazione che la fretta spesso
sia cattiva consigliera e crei più problemi di quanti non ne riesca
a risolvere e la dimostrazione l'abbiamo anche in questa
schizofrenia legislativa, dove di tutto un po': si parla di
contributi all'industria, del Forte del complesso di Bard, di
aerei, ma anche di taxi.
Alla fine la finanziaria è stata chiusa, il giudizio che ne
diamo in termini contabili e sostanziali non può essere positivo,
proprio per quello che ho cercato di sintetizzare e penso anche che
voi stessi, pur non potendolo riconoscere in sede di dichiarazione
di voto, lo abbiate riconosciuto nei momenti di confronto. Superati
i momenti di tensione e di avvio di questo dibattito, penso che, se
qualcuno avrà la voglia nei prossimi giorni di ripercorrere il
testo originario di questa finanziaria, rispetto al testo che verrà
votato, si renderà conto che il ruolo giocato dall'opposizione non
era un "gioco delle parti", non era un ruolo di ostruzionismo, come
qualcuno di voi ci imputava all'inizio della "due giorni". Penso
che su materie importanti abbiamo dato dei contributi importanti,
che avete dovuto recepire, perché la forza delle idee e del buon
senso molte volte è trasversale alle posizioni politiche di
schieramento. Dico di più: se avessimo impostato per tempo e con un
percorso diverso l'esame di queste norme, probabilmente il
risultato finale sarebbe stato ancora migliore. Riteniamo perciò
che non sia stato tempo sprecato, che non siano state ore buttate
via e sottratte inutilmente al sonno, perché alla fine una
modificazione di un'impostazione massimalista c'è stata. Non è
sicuramente l'impostazione che avremmo dato, ma quella che avremmo
dato ci auguriamo un giorno di poterla effettivamente dare da altri
banchi; per questa mattina il nostro giudizio rimane negativo.
Presidente - La parola al Consigliere Sandri.
Sandri (GV-DS-PSE) - Il nostro gruppo invece dà un giudizio
positivo di questa finanziaria. Non entro nel merito della
questione perché tutta la nostra votazione e il nostro impegno di
questi "due giorni" è stato nel difendere un progetto di legge che,
secondo noi, non solo è utile in questo passaggio delicato di
inizio legislatura alla popolazione valdostana, ma che è anche un
segnale di come questa Giunta sta cominciando a fare un lavoro
positivo, innovativo, rafforzativo rispetto già alla situazione
positiva che si trovava ad ereditare dalla passata legislatura.
Vi sono stati però, dal punto di vista metodologico, in questa
discussione un paio di passaggi che meritano un momento di
riflessione, anche se l'ora è tarda. Da una parte bisogna
apprezzare come una larga parte dell'opposizione sia passata da un
atteggiamento strumentale di denuncia di furto di democrazia, e di
altre espressioni di questo genere nei confronti della finanziaria,
ad un atteggiamento di collaborazione e di apprezzamento del
confronto. Credo si debba prendere atto con soddisfazione delle
dichiarazioni stasera sia della "Stella Alpina" che
"dell'Arcobaleno", perché hanno captato che, al di là di un momento
reciproco di incomprensione fra maggioranza ed opposizione, senza
voler mischiare i ruoli, siamo riusciti ad impostare un lavoro che,
nei tempi consentiti dalla discussione, ha portato a dei risultati
positivi. Nessuno ha tentato da parte della "Stella Alpina" o
"dell'Arcobaleno" di mettere il "cappello" su questa finanziaria,
che rimane la finanziaria della maggioranza; però in questa
finanziaria hanno riconosciuto dei dati positivi di costruzione,
degli interventi che loro hanno apportato e che hanno arricchito il
dibattito e anche il processo finale e, anche se il loro risultato
di voto non è stato e non può essere quello di approvare questa
finanziaria, prendiamo atto che hanno captato lo spirito con cui si
è voluto lavorare.
Qualche perplessità invece ce l'ho sull'atteggiamento della
"Casa delle Libertà" su due passaggi: malgrado l'accordo fosse
stato ribadito più volte in queste ore, siamo riusciti a giungere
quasi alle due di notte a fare questo dibattito, richiedendo più
volte il ritiro di alcune posizioni e di alcuni emendamenti
presentati dalla Giunta; così come la volontà, sempre da parte
della "Casa delle Libertà", che questa legge finanziaria sia stata
profondamente segnata dal loro intervento? credo non sia così.
Quello che mi preoccupa soprattutto è che dietro queste parole non
si nasconda un tentativo di non aver capito quanto è successo, che
invece è un fatto importante. Credo che in queste due giornate,
anche se con estrema difficoltà, però con impegno di tutti, siamo
riusciti ad instaurare un rapporto costruttivo, di legittimazione
reciproca fra maggioranza ed opposizione, su questa strada dobbiamo
continuare, per cui spero che nelle prossime ore queste mie
impressioni siano legate alla stanchezza e all'ora tarda e forse
nel non aver capito gli ultimi interventi della "Casa delle
Libertà". Sono disponibilissimo a prenderne atto e a riconoscerlo,
però credo che sia un impegno di tutti quello di non far cadere
questo spirito che è nato nella discussione del bilancio e in
futuro. Questo è un impegno che chiediamo alla minoranza ma, a
fronte di questo, vi è l'impegno, da parte del nostro gruppo e di
tutta la maggioranza, che nella formazione normativa dei lavori del
Consiglio d'ora in poi si abbia un maggiore spirito collaborativo,
di confronto e di rispetto, così come c'è stato in queste ore.
Presidente - La parola al Consigliere Borre.
Borre (UV) - Il Consigliere Sandri in parte mi ha preceduto,
perché anch'io volevo esprimere apprezzamento per quanto i due
giorni di dibattito hanno portato ad ognuno di noi consiglieri,
perché qualcuno dice: "sentiamo sovente in quest'aula la voglia di
contare" e poi, quando è il momento, non ci siete; invece credo
che, insieme alla minoranza, abbiamo dimostrato che il Consiglio ha
il suo ruolo.
Per quanto riguarda la finanziaria, è un po' inconsueta questa
mia dichiarazione perché negli altri anni si arrivava a votare i
documenti insieme, quindi con una relazione congiunta che
dimostrava che i due momenti sono legati; d'altronde è una
finanziaria di una maggioranza che vuole mantenere la continuità
con gli anni passati, quindi portare a conclusione dei lavori
iniziati nella precedente legislatura e che vuole dare nuovi lavori
alla realtà valdostana. Quello che potremo andare ad approfondire
meglio domani nel bilancio sarà il risultato della programmazione
che ha visto nascere questa finanziaria.
Presidente - Pongo in votazione il disegno di legge n. 7 nel suo
complesso:
Consiglieri presenti e votanti: 31
Favorevoli: 22
Contrari: 9
Il Consiglio approva.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK