Consiglio Regionale della Valle d'Aosta - Oggetto del Consiglio n. 1254 del 5 aprile 2000 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
PARTECIPAZIONE E INIZIATIVA POPOLARE
Referendum e iniziativa popolare
TRASPORTI E VIABILITÀ
Viabilità
Precedente
Successivo
Resoconto integrale del dibattito dell'aula
Oggetto del Consiglio n. 1254 del 5 aprile 2000 - Resoconto
OGGETTO N. 1254/XI Petizione per l'istituzione del divieto di
transito dei TIR attraverso il Tunnel del Monte Bianco.
Petizione Tunnel del Monte Bianco
No al ritorno dei camions
Dire no ai camions vuol dire:
Sì al Monte Bianco tutelato per le generazioni attuali e
future,
Sì all'aria pura e alla calma ritrovata,
Sì ad una qualità di vita per tutti: abitanti, professionisti e
commercianti, turisti, residenti secondari,
Sì al tunnel del Monte Bianco con misure di sicurezza riservato
ai veicoli leggeri, agli autocarri e al commercio locale,
Sì ad un'economia turistica di qualità e rivitalizzata,
Sì ad un patrimonio rivalorizzato,
Sì ad un'immagine forte e positiva delle nostre valli nel mondo
intero,
Sì ad una politica dei trasporti che guarda al futuro:
trasferimento su rotaie della merce per attraversare le
Alpi.
Seguono le firme di 21.024 cittadini.
Allegati
(Omissis)
Président
Le 16 décembre 1999 le porte-parole du Comité
indépendant "Tunnel del Monte Bianco: Stop ai Tir" a déposé à la
Présidence du Conseil, aux termes de l'article 36 du Règlement
intérieur du Conseil, une pétition signée par 6.404 citoyens
résidants en Vallée d'Aoste et 14.620 citoyens résidants en Italie
et dans l'Union européenne aux fins de l'institution d'une
interdiction de transit des poids lourds dans le Tunnel du
Mont-Blanc.
Conformément à l'article 36 du Règlement intérieur, le Bureau de
la Présidence, décidant de la recevabilité et de l'admissibilité de
la pétition, a ouvert une instruction assortie d'une demande
d'information adressée au Président du Gouvernement valdôtain et
aux Assesseurs au territoire, environnement et ouvrages publics,
tourisme, sports, commerce et transports ainsi qu'aux Commissions
du Conseil chargées de l'aménagement du territoire et de l'essor
économique.
Le 21 mars 2000 le Président du Gouvernement valdôtain a fait
parvenir à la Présidence du Conseil une lettre de réponse
accompagnée d'un long rapport détaillé.
Les Présidents des Commissions compétentes en matière
d'aménagement du territoire et d'essor économique ont également
fait parvenir à la Présidence du Conseil le 22 mars dernier une
note contenant les conclusions auxquelles étaient parvenues les
commissions en question.
La Conseillère Squarzino a tenu à déposer aussi un document dans
lequel elle précise sa propre position à l'égard de cet
argument.
La parole au Conseiller Bionaz.
Bionaz (UV)
Le Commissioni consiliari III e IV, su
richiesta del Presidente del Consiglio regionale, hanno affrontato
i problemi posti dalla petizione per l'istituzione del divieto di
transito dei TIR attraverso il Tunnel del Monte Bianco.
Vista l'importanza del documento e sentite le ragioni dei
proponenti della petizione, alcuni fra i massimi esponenti della
Società italiana per il Traforo del Monte Bianco e i tecnici
incaricati della ricostruzione hanno raccolto una nota congiunta
con le conclusioni a cui sono arrivati.
La nota riprende, aggiungendo ulteriori specificazioni, il
contenuto della risoluzione approvata dal Consiglio regionale il 23
settembre 1999. Le riflessioni delle commissioni riunite riguardano
in particolare:
- l'esigenza di riaprire al più presto il tunnel perché la Valle
d'Aosta possa tornare ad essere un punto di collegamento tra nord
Europa e Mediterraneo garantendo condizioni di massima sicurezza e
ottimizzazione dei flussi di circolazione del traffico pesante nel
tunnel;
- la necessità di affrontare il problema della riduzione del
traffico pesante attraverso una regolamentazione compatibile con la
Convenzione per la protezione delle Alpi, con riferimento alle
tematiche ambientali e ai rischi dei danni della salute;
- l'opportunità di sviluppare sistemi di trasporto modulari che
favoriscano il potenziamento del sistema ferroviario con
conseguente riduzione del trasporto su gomma.
Le riflessioni sono raccolte in un apposito dossier messo a
disposizione dei commissari. La nota è stata votata a maggioranza
dalle commissioni riunite, si è astenuta la Consigliera
Squarzino.
Colgo l'occasione per ringraziare, anche a nome del Presidente
della IV Commissione, Dott. Cerise, i Consiglieri che in sede di
commissione hanno portato il loro contributo, tutti gli intervenuti
e i collaboratori che si sono attivati per la formazione del
fascicolo.
Président
La parole au Conseiller Nicco.
Nicco (GV-DS-PSE)
Credo che i 6.404 cittadini residenti in
Valle d'Aosta (e gli altri) che hanno sottoscritto la petizione che
oggi è all'esame del Consiglio abbiano voluto sollevare, o meglio
riproporre all'attenzione dell'intera Comunità valdostana, a
seguito delle note e drammatiche vicende del 24 marzo 1999, una
questione: quella del trasporto merci attraverso le Alpi, che è
certamente fra le più rilevanti, complesse, di difficile soluzione
che ci siano oggi all'ordine del giorno.
E quei cittadini credo che abbiano anche voluto esprimere, o
meglio ribadire, una forte esigenza di salvaguardia di una delle
aree paesaggistiche e naturalistiche di maggiore rilievo
dell'intero arco alpino.
Sono queste due sollecitazioni che ritengo dobbiamo fare
pienamente nostre. Si tratta, tra l'altro, di temi che non sono
nuovi e proprio perciò ho usato prima le espressioni "riproporre" e
"ribadire", perché, in realtà, sono temi questi dibattuti da ormai
lunga data.
Se n'è discusso negli anni '80, inizio anni '90, in relazione
alla costruzione dell'autostrada Aosta-Courmayeur e si è continuato
a discuterne per tutto il decennio. Credo che una rassegna stampa
sul lungo periodo riempirebbe qualche scaffale di biblioteca.
Numerosi sono stati i convegni, anche qui da noi, ne ricordo
solo uno, quello di Courmayeur, sia sul tema specifico del
trasporto e, più in generale, a seguito della Conferenza di Rio,
sul cosiddetto "sviluppo sostenibile".
E proprio perché ognuno di noi ha avuto in questi anni ampia
possibilità di esprimere pubblicamente la propria opinione su
questi temi, mi limiterò oggi ad alcune sintetiche
osservazioni.
La prima è di questo tenore: credo che vi sia largo accordo di
principio su tutta una serie di questioni che vengono indicate
nella petizione, del tipo:
"? economia turistica di
qualità?"
,
"? patrimonio rivalorizzato?"
,
"? immagine
forte e positiva delle nostre valli nel mondo intero?"
,
"?
sì all'aria pura e alla calma ritrovata?"
. Chi mai potrebbe
essere contrario? Sono affermazioni forse anche troppo generiche
che rischiano perciò di essere talvolta ovvie, così come ritengo
che non si possa non concordare con una serie di richieste indicate
nell'appello con cui il comitato indipendente invitava a
sottoscrivere la petizione e cioè:
"? che l'Unione europea ed i
Governi nazionali interessati rendano da subito utilizzabili -
attraverso incentivi appropriati e obblighi - le potenzialità nel
trasporto merci ferroviario attraverso le Alpi occidentali?"
oppure:
"? che la sicurezza nei tunnel sia definita con rapidità
attraverso regolamentazioni e tecnologie idonee?",
o ancora che
tocchi alle regioni e agli enti locali delle vallate alpine far
valere con forza, presso tutte le sedi istituzionali, il diritto
inalienabile di salvaguardare la propria cultura, l'economia, il
tessuto sociale, l'ambiente e di prospettarne uno sviluppo a misura
d'uomo.
Per quel che è invece della proposta di opporsi ad ogni ipotesi
di riapertura del tunnel al traffico pesante, avanzata anche questa
nell'appello del comitato indipendente, vorrei fare queste
considerazioni. Il comitato indipendente ha coniato un neologismo,
che è "glocalità", che riassume il proprio indirizzo politico
ovvero pensare globalmente ed agire localmente.
Credo che questa sia una direzione errata. Se c'è una questione
in cui occorre agire non localmente, ma a ben altri livelli, in
questo caso a livello europeo, questa è certamente la questione dei
trasporti. Si rischia altrimenti di cadere in una visione
localistica, venata di inconscio egoismo e comunque utopistica.
Fuori i TIR dalla Valle d'Aosta: bene, credo che siamo tutti
d'accordo, ma fuori dove? Al Fréjus o in qualche altra vallata
alpina? Non hanno gli abitanti di quelle valli aspettative simile
alle nostre? Non hanno anch'essi pari diritto a quell'aria pura e a
quella calma ritrovata che rivendichiamo per noi?
Ecco perché parlo di inconscio egoismo. Il problema o è risolto
a livello dell'arco alpino oppure non lo è. In questo caso meno che
mai servono proclami, servono invece politiche concrete.
A me pare che proprio questa delle politiche concrete sia la
direttrice giustamente imboccata con la Convenzione delle Alpi che
in materia di trasporti recita:
"? Le parti contraenti?
" e
fra le parti contraenti c'è oggi anche l'Italia che ha ratificato
nell'ottobre 1999 quella convenzione
"? prenderanno misure
adeguate al fine di ridurre gli effetti negativi e i rischi
derivanti dal traffico interalpino e transalpino a un livello che
sia tollerabile per l'uomo, la fauna, la flora e il loro habitat,
fra l'altro attuando un più consistente trasferimento su rotaia dei
trasporti, in particolare del trasporto merci, soprattutto mediante
la creazione di infrastrutture adeguate e di incentivi conformi al
mercato?".
Ed è questa una direttrice che è stata imboccata anche dalla
Comunità europea mediante l'accordo con la Confederazione svizzera,
accordo assai opportunamente allegato al dossier che ci è stato
presentato e accordo in cui sono individuati alcuni dei punti
nodali di una politica del trasporto che sia non velleitaria, ma
che realisticamente incida sullo status quo.
Ricordo almeno due di questi punti:
"lo sviluppo di
infrastrutture ferroviarie attraverso le Alpi e la messa a
disposizione di servizi di trasporto ferroviari e combinati
competitivi in termini di prezzi e di qualità"
, questo mi
sembra l'elemento determinante, cioè azione di promozione e non
solo azione vincolistica, e, congiuntamente,
"l'adozione di
sistemi di tariffe di uso per i trasporti stradali"
, ovvero
quella che altrimenti è definita la
"fiscalità stradale"
,
quale potente strumento per indirizzare il trasporto merci verso la
modalità ferroviaria, una fiscalità che, fra l'altro, giustamente,
si dice deve essere modulata sul tasso di emissioni inquinanti: da
205 franchi svizzeri per i veicoli non conformi alle norme Euro, ai
145 franchi svizzeri per i veicoli invece che sono conformi alle
più avanzate normative in materia, cioè Euro II.
E poi ancora le cosiddette "misure di accompagnamento", con
norme ecologiche per i veicoli commerciali che garantiscano un
livello di protezione elevato, che garantiscano riduzione dei gas
di scarico, che garantiscano una minore emissione di particolato ed
una riduzione anche del rumore prodotto dai veicoli
commerciali.
Insomma, in buona sostanza, invece di inseguire un'improbabile
chiusura del traffico commerciale pesante? (ma poi vorrei anche
dire, chi propugna questa chiusura è veramente coerente e non
utilizza i prodotti che quei TIR trasportano? Ne dubito alquanto),
invece di seguire questa strada difficilmente praticabile, si
tratta di operare a tutti i livelli con coerenza e determinazione
per conseguire modificazioni che siano reali e significative della
situazione attuale.
Ricordo, en passant, che quell'accordo così importante con la
Confederazione svizzera è stato firmato per la Comunità europea dal
Vicecancelliere della Germania, Fischer, Ministro per gli affari
esteri e uno dei principali esponenti europei dei Verdi. Vorrei
dire anche, e qui forse un po' polemicamente, che considero del
tutto fuori luogo la contrapposizione che il comitato indipendente
lascia trasparire in un suo documento, che è allegato agli atti,
laddove indica da un lato
"la volontà dei singoli di
riappropriarsi della politica in modo maturo"
e, dall'altra,
gli eletti, ovvero tutti noi, che risponderemmo più che agli
elettori
"agli apparati che li hanno designati"
, che ci
hanno designati, e
"alle lobby che li proteggono"
, e qui
apparati e lobbies hanno evidentemente un'accezione negativa.
Queste contrapposizioni manichee fra società civile e
istituzioni, ho avuto modo già di affermarlo in quest'aula in
occasione di un'altra discussione, sono sempre deleterie e lo sono
ancora più su una materia complessa come questa.
Ci sono, sicuramente, degli apparati e delle lobbies su questo
come su altri temi, peraltro apparati e lobbies di vario genere,
natura e colore, ma credo che questo Consiglio sia costituito anche
da persone che nulla hanno a che spartire né con apparati né con
lobbies, perlomeno non in quell'accezione negativa, e qualche volta
è anche opportuno ricordarlo. Sono persone che esprimono
liberamente una propria convinzione, magari sbagliano, ma non
perciò sono in questo caso la "longa manus" né della RAV né della
Società del traforo.
Président
La parole à la Conseillère Squarzino
Secondina.
Squarzino (PVA-cU)
A me sembra utile portare in questa
sede le argomentazioni che in sede di commissione la sottoscritta
ha presentato proprio come relazione di minoranza. La sottoscritta
non si è riconosciuta, come ricordava testé il Presidente Bionaz,
nella relazione della commissione per cui ha voluto presentare,
come anche il Regolamento prevede, una relazione di minoranza. Mi
sia consentito di leggerla per richiamare le cose essenziali che
sono già una mezza risposta in alcuni casi a quello che ha detto un
attimo fa il collega Nicco.
La tragedia, avvenuta il 24 marzo 1999 nel Tunnel del Bianco,
per il numero delle vittime registrato, per l'impatto delle
immagini drammatiche, per l'esperienza scioccante dell'isolamento
in cui la Valle d'Aosta si è ritrovata, ha riproposto a tutta la
collettività regionale, nazionale, ma anche europea, una
riflessione sull'intera questione del trasporto merci su gomma e in
particolare del trasporto di merci attraverso le Alpi.
Molte, e in ambiti diversi, sono le voci che si sono levate per
esternare i bisogni e gli interessi di una categoria particolare di
persone in riferimento a questo tema cruciale. Tutte voci legittime
perché in democrazia i soggetti che ritengono di avere un qualche
interesse, rispetto a una determinata questione, esprimono il loro
punto di vista, fanno conoscere le loro idee, cercano alleanze in
modo da poter contare nel momento della decisione. Qui non
condivido quello che ha detto il collega Nicco quando ha voluto
esaltare la contrapposizione fra la società civile e la società dei
rappresentanti della collettività. Credo che in una comunità
entrambi svolgano un ruolo importante. A livello istituzionale
quelli che sono stati eletti. quelli che hanno avuto un
riconoscimento elettorale, sono la voce ufficiale che è stata
avallata con votazioni.
Nella società operano e vivono delle persone che si riconoscono
attorno ad un problema: sono trasversali ai vari orientamenti
politici, non sono riconducibili soltanto a un'area, ma esprimono
atteggiamenti, sensazioni, esperienze e bisogni che hanno una
valenza trasversale. Continuamente, anche a livello nazionale,
vediamo affiorare questo tipo di esperienza. Ritengo quindi che sia
giusto tener conto di quelle che sono le voci che provengono dalla
cosiddetta "società civile".
Non sono delle voci antidemocratiche: sono voci che integrano,
dialogano, interrogano le voci istituzionali e chiedono anche alle
istituzioni di confrontarsi su alcuni temi lasciando a ciascuno la
propria libertà di pensiero, di azione e di decisione.
Anche in questo caso si è registrata una pluralità di voci e di
interessi e vorrei sottolineare la parola interessi. Gli organi di
stampa e i convegni ufficiali hanno dato voce agli imprenditori,
agli operatori commerciali e turistici, alle Società del traforo e
dell'autostrada, ai politici. Attraverso questa petizione semplici
cittadini, che come residenti o come turisti vivono o frequentano
il territorio dei due versanti del Monte Bianco, intendono far
sentire la loro voce su questo tema.
C'è il momento in cui, ogni 4-5 anni a seconda delle località,
la gente è chiamata a votare, ad esprimere politicamente le proprie
posizioni, però su una serie di temi che in questi 4-5 anni
emergono credo sia giusto che anche la società civile faccia
sentire la sua opinione.
Una petizione popolare, sottoscritta da oltre 6.000 cittadini
residenti in Valle d'Aosta, da oltre 14.000 cittadini residenti in
Italia e in Unione Europea, chiede che il Traforo del Monte Bianco
riapra al più presto in piena sicurezza - e su questo tutti
concordiamo, lo ricordava prima il Consigliere Nicco -, e
unicamente - questa è la novità rispetto ad altre posizioni - per
il traffico leggero, turistico, per i camion di portata limitata,
per gli scambi commerciali transfrontalieri, ma non certamente per
i TIR.
La richiesta è rivolta proprio alle autorità, a chi deve
decidere a livello regionale, nazionale, europeo perché, e qui
concordo effettivamente, questo è un tema che non riguarda solo la
Valle d'Aosta, è un tema di più ampia portata, è un tema che non ha
solo valenze tecniche, ma anche valenze politiche. I tecnici
possono dettare le condizioni che garantiscono la sicurezza, ma la
scelta della tipologia del transito da autorizzare è prettamente
politica.
I tecnici si sono già espressi sulla sicurezza non solo dei TIR,
ma anche del trasporto passeggeri. Credo che molti di voi avranno
avuto occasione di leggere il rapporto comune delle Commissioni
amministrative di inchiesta tecnica italiana e francese, relativo
alla catastrofe avvenuta il 24 marzo 1999 nel Traforo del Monte
Bianco.
Tale rapporto fa un'analisi approfondita delle disfunzioni dei
sistemi di sicurezza, dei sistemi di prevenzione come anche quello
di pronto intervento registrate in occasione dell'incidente e detta
al riguardo ben 41 raccomandazioni che, se adottate dal Governo
italiano e dal Governo francese, diventeranno prescrittive per le
società concessionarie del traforo. C'è quindi tutta una serie di
elementi per garantire la sicurezza del passaggio dei passeggeri,
cioè del traffico all'interno del traforo.
Solo pochissime raccomandazioni riguardano in modo esplicito il
transito di automezzi pesanti o di merci pericolose; questo
significa che i tecnici ci dicono quali sono le condizioni per
garantire la sicurezza nel traforo. Il fatto di far passare dei TIR
o di non farli passare, questo dipende da ulteriori scelte
politiche ben precise.
Se leggessimo con attenzione queste 41 raccomandazioni e le
comparassimo con la situazione precedente l'incidente, avremmo
anche un quadro delle responsabilità delle società. Perché, quando
si dice che non sono stati rispettati i limiti di distanza fra i
vari autoveicoli, credo che si indichino anche precise
responsabilità da parte di soggetti ben individuati.
Vorrei quindi tenere distinte le argomentazioni circa la
sicurezza complessiva del traforo e il transito dei TIR, su cui si
incentra la petizione, e, al riguardo, vorrei fare alcune
riflessioni partendo proprio da quello che hanno detto i firmatari
della petizione.
La petizione chiede che venga ripristinato quell'ambiente che il
passaggio dei TIR ha degradato. Certo, sono parole che sembrano un
po' bucoliche: aria pura, miglior qualità della vita per tutti. La
petizione chiede ancora che venga tutelato e valorizzato un
patrimonio naturale unico al mondo, che venga sostenuta un'economia
turistica di qualità, che vengano perseguiti un'economia e uno
sviluppo sostenibili.
Sono richieste legittime che potrebbero sembrare in contrasto
con gli interessi economici della Regione, ma io non credo che sia
così. Sicuramente queste richieste sono in contrasto con gli
interessi rappresentati dalle società concessionarie del traforo e
chi era presente in commissione ha udito chiaramente cosa hanno
risposta a domanda precisa.
Alla domanda della sottoscritta, che chiedeva di sapere qual è
il livello del passaggio di veicoli che può garantire alla società
un pareggiamento del proprio bilancio, la risposta è stata di
questo tenore:
"Cara Signora?"
- non me lo ha detto così, ma
le sue parole intendevano comunicarmi questo messaggio:
"Poveretta lei che non capisce queste cose"
-
"? sappia
bene che non intendiamo in nessun modo diminuire il numero di TIR
che transitavano nel tunnel nel periodo precedente l'incidente, noi
vogliamo garantire lo stesso numero di passaggio di
veicoli"
.
Allora vorrei capire com'è possibile pensare, di fronte a questa
scelta legittima di questa società, di limitare il traffico, far
rispettare certe regole di regolamentazione che già oggi non sono
state rispettate e che la società dice chiaramente che non intende
rispettare.
È legittima la scelta della società, ripeto, perché la società è
chiaro che ha interesse a guadagnare. Bisogna chiedere, questo è il
nostro compito politico, se l'interesse della società coincide con
il nostro interesse o se è in contrasto con l'interesse dei
residenti di questa Valle.
Le richieste fatte dalla petizione sembrano non tener conto
delle realtà, del volume enorme di merci che vengono ogni anno
trasportate su gomma attraverso le Alpi e dell'impatto
sull'economia che questo comporta; ma la petizione non sfugge al
problema del trasporto delle merci attraverso le Alpi e chiede che
si faccia un ripensamento complessivo dell'organizzazione del
transito delle merci in Europa e del traffico delle merci
attraverso le Alpi.
Dire no al passaggio dei TIR sotto il Monte Bianco significa
unirsi alle voci che si levano in tutta Europa e mi sembra strano
che siano soltanto questi 6.000 cittadini che esprimono una
concezione isolazionistica; è invece questa una voce che si unisce
a tutte quelle che in tutta Europa chiedono di rivedere l'attuale
politica complessiva dei trasporti come primo atto di una
trasformazione non più rinviabile se si vuole tutelare l'arco
alpino e tutta la montagna. Non si può rinviare ulteriormente;
quali sono i motivi per cui fra due anni o dieci anni le cose
possono essere decise in modo diverso?
L'attuale politica dei trasporti è avviata verso un trend che,
se non sarà interrotto o modificato, provocherà sicuramente alla
maggior parte delle persone maggiori danni rispetto ai benefici che
sembra voler offrire momentaneamente a pochi. Gli interessi della
società sono legittimi, ma se comportano danni a molte più persone,
bisogna mettere sul piatto della bilancia costi e benefici.
Quali sono i dati del problema? Il traffico è in continuo
aumento, specie quello su gomma; se confrontiamo i dati, che sono
contenuti nella relazione fatta, fra il 1970 e il 1998 vediamo che
il traffico delle merci che hanno valicato le Alpi è quintuplicato
in tutti questi anni e un terzo solo va per ferrovia e i due terzi
per strada. Lo stesso traffico nel traforo ha registrato un
incremento notevolissimo tanto da raggiungere nel 1998 un transito
17 volte superiore a quello che era stato previsto. Mentre in tutti
questi anni, dall'apertura del traforo, il traffico leggero è
raddoppiato, il traffico pesante è aumentato di ben 17 volte.
Questo traffico incide negativamente sulla salute e sulla
qualità generale della vita; questo non lo dice solo la
sottoscritta, ma lo afferma una recente comunicazione della
Commissione europea che intende ricordare come, rispetto agli
impegni assunti al vertice sulla terra di Rio per quanto riguarda
il cambiamento climatico, nonostante si registrino alcuni
miglioramenti, le proiezioni per il trasporto indicano una forte e
continua crescita delle emissioni di anidride carbonica che renderà
difficile raggiungere gli obiettivi di Kyoto rispetto alla
riduzione dell'effetto serra.
Dovremmo pertanto ridurre dell'8 percento le emissioni di
anidride carbonica entro il 2010, ma il trasporto delle merci su
strada ha già prodotto milioni di tonnellate di anidride carbonica
e nel 1990 1.672 milioni a fronte di 48 mila per il trasporto
ferroviario: non è possibile in nessun modo diminuire questo trend
se non si modifica in modo sostanziale la politica attuale dei
trasporti.
Nel 2010, queste emissioni, invece di essere ridotte dell'8
percento, raggiungeranno 2,5 milioni di tonnellate, quindi saranno
incrementate ulteriormente.
Chi ha avuto modo di vedere i recenti dati forniti dall'ARPA
della Valle d'Aosta ha visto come l'assenza di questo traffico ha
mutato in senso qualitativo l'aria che si respira in alta
Valle.
Se poi confrontiamo questi dati con quelli che provengono dal
"Premier rapport sur la qualité de l'air dans le territoire du
Mont-Blanc, campagne juin 1997-avril 1998", quindi quando eravamo
in pieno traffico, vediamo che la differenza è enorme. La sintesi
di questi rapporti è riassunta in questo modo:
"? Les résultats
obtenus mettent en évidence une charge de pollution en dioxyde
d'azote et en poussières totales en suspension importante, voire
excessive dans les centres urbains et à proximité immédiate de
grands axes routiers. Cette situation est particulièrement
préoccupante durant l'hiver. Les zones rurales d'altitude souffrent
essentiellement de fortes pointes d'ozone enregistrées en périodes
printanières et estivales?"
.
L'ambiente alpino nel quale insiste il Traforo del Monte Bianco
è particolarmente sensibile tanto che è stata adottata a livello
europeo un'apposita convenzione, la Convenzione delle Alpi, che nel
suo protocollo di attuazione per il settore dei trasporti adotta il
principio dei trasporti sostenibili collegando strettamente la
politica dei trasporti con quella ambientale.
È quello che ricordava prima il Consigliere Nicco, però la
Convenzione delle Alpi non dice che non si può ridurre o
addirittura eliminare il trasporto su gomma attraverso le Alpi,
dice che bisogna andare sempre in modo progressivo, quindi fare
riferimento alla Convenzione delle Alpi non significa assolutamente
riferirsi a un documento a sostegno del passaggio dei TIR.
Ogni ipotesi che produrrà un aumento del volume di merci
trasportate - questo è il contenuto della Convenzione delle Alpi -
sarà inevitabilmente destinata ad aggravare la situazione delle
Alpi; occorre invece una chiara volontà politica se si vuole
contenere il volume del traffico. Fra l'altro queste cose sono
pubblicate anche nell'opuscolo "Gomma, rotaia o telematica, quale
traffico nell'arco alpino?", che riporta le relazioni tenutesi al
convegno internazionale svoltosi a Courmayeur il 12 dicembre 1998,
in cui in appendice sono pubblicati questi dati e vengono sollevati
questi problemi.
Le ferrovie, che possono essere un'alternativa al trasporto su
gomma, sono oggi sfruttate per meno di un terzo delle loro capacità
realisticamente raggiungibili; già oggi i 50 treni navetta al
giorno attivati dalle Ferrovie dello Stato per il trasporto di
automezzi pesanti sarebbero in grado di far attraversare le Alpi su
rotaia a 2.000 TIR, esattamente la quantità di TIR che attraversa
il Tunnel del Monte Bianco.
Sempre in questo studio vengono presentate delle ipotesi
realistiche di trasferimento delle merci dalla strada alla rotaia,
con relativi tempi e provvedimenti; si fosse partiti nel 1997 si
sarebbe raggiunto entro il 2000 un livello di trasporto di merci su
rotaia tale da rendere inutilizzabili le grandi dorsali
autostradali delle Alpi.
Il problema è un altro: il problema è capire perché questo non
avviene. Certo che mancano le infrastrutture, ma è un problema di
costi e questo è un altro argomento su cui la Comunità europea si è
soffermata. Il trasporto su gomma, pur avendo per la collettività
effetti ambientali ed economici negativi, costa a chi lo pratica
meno della ferrovia perché non vengono fatti pagare ai produttori e
ai trasportatori i danni conseguenti all'inquinamento che essi
provocano.
La Commissione europea ha stimato che i costi esterni
dell'inquinamento dell'aria e del rumore dovuto al traffico
rappresentano lo 0,6 percento del PIL: sono un costo economico per
la società sotto forma di cure sanitarie e minore produttività. Gli
stessi costi potenziali dei cambiamenti climatici per la nostra
economia sono enormi.
Noi continuiamo a pensare che una cosa è l'ambiente, che è
appannaggio di alcuni innamorati della natura e dell'aria pulita, e
che altra cosa sono i trasporti dei quali bisogna realisticamente
tener conto rispetto all'economia, ma non si mettono mai insieme
questi due settori.
La stessa Comunità europea nei suoi documenti chiarisce molto
bene questo rapporto e dice che i costi dei trasporti su gomma non
coperti incidono per circa il 5 percento del PIL dell'Unione
europea. Prendiamo atto che non è ancora diventato operante nel
settore dei trasporti il principio "chi inquina paga" in base al
quale vengono condivise le responsabilità delle conseguenze
prodotte dal nostro livello di benessere.
Questo è quanto è contenuto nella comunicazione della
Commissione del novembre 1999 in cui viene valutato globalmente il
programma di politica e azione della Comunità europea a favore
dell'ambiente e dello sviluppo sostenibile.
Ricordiamo che il Trattato dell'Unione europea si è dato come
obiettivo il raggiungimento dello sviluppo sostenibile. Non è
questo un hobby di qualcuno, ma è un obiettivo del Trattato della
Comunità europea per raggiungere il quale è necessario agire - come
viene detto nel documento - nella direzione dei seguenti
interventi: maggiore integrazione della dimensione ambientale nei
settori economici, introduzione della valutazione economica dei
costi ambientali occulti, inserimento dei costi ambientali delle
attività economiche nei prezzi di mercato attraverso strumenti
fiscali ed economici in linea con il principio "chi inquina
paga".
Ecco perché le richieste della petizione sono in linea con
quanto si prefigge l'Unione europea. Se non si interviene
politicamente e rapidamente per trasferire il traffico delle merci
dalla strada alla ferrovia, per rivedere i costi complessivi dei
trasporti, per ridefinire le responsabilità a livello economico
dell'uso e trasporto delle merci e dei beni di consumo, aumenterà
sempre più il divario fra l'obiettivo di garantire la salute e le
risorse ambientali per i cittadini, attuali ma anche futuri,
dell'Europa e gli interessi economici perseguiti dagli attuali
modelli di produzione e consumo nei nostri paesi, incompatibili con
la realizzazione di un ambiente pulito e sicuro, con la tutela
della salute e la protezione delle risorse naturali.
È vero che l'Unione europea sembra dare indicazioni
contraddittorie rispetto a questi argomenti perché la stessa Unione
europea che fa questo discorso sullo sviluppo sostenibile fa poi
con la Svizzera la convenzione che è stata ricordata, però su
questa convenzione con la Svizzera vorrei fare due osservazioni.
Non vorrei neanche che questo accordo fra la Comunità europea e la
Confederazione svizzera sul trasporto di merci e passeggeri per
strada e ferrovia fosse preso come una decisione immutabile.
Chi l'ha letta ha visto che ci sono almeno due articoli in cui
si ricorda che la convenzione può essere cambiata. C'è l'articolo
55, revisione di accordo, che recita:
"Se una parte contraente
desidera una revisione delle disposizioni del presente accordo,
essa ne informa il comitato misto?"
e via dicendo, quindi c'è
sempre questa possibilità di revisione.
Non dimentichiamo che c'è un dato che qui nessuno più ricorda,
ma non è che sia scomparso perché non c'è stato un secondo
referendum che l'ha smentito. La Svizzera ha fatto un referendum
nel quale è stato deciso che entro il 2004 deve essere fatto il
trasferimento totale delle merci in transito dalla gomma al ferro.
L'accordo tra l'Unione europea e la Svizzera dice che dal 2005 in
poi la Svizzera è obbligata a lasciar passare i TIR da 40
tonnellate, allora se entro il 2004 si realizza quello che i
cittadini svizzeri hanno deciso con referendum, cioè che tutto il
trasporto merci sia trasferito dalla strada alla ferrovia, capite
che questo accordo rimane svuotato al proprio interno.
Questo per dire che nell'Unione europea ci sono più tendenze;
c'è una tendenza grande che va verso lo sviluppo sostenibile, che
va verso tutti i temi che abbiamo prima ricordato. Si tratta di
vedere politicamente se vogliamo dare una mano perché venga
accelerata questa tendenza o se invece condividiamo la scelta dei
grandi trasportatori che sono interessati a che nulla sia
cambiato.
Concludo la mia relazione dicendo che la riapertura del Traforo
del Monte Bianco è un'occasione per tradurre in scelte concrete
proprio quel principio di responsabilità che dovrebbe
caratterizzare l'agire di ogni cittadino o collettività che si
sente europeo ed è un'occasione per verificare il grado di coerenza
con le scelte fatte (o auspicate) in questa Regione per il
rispetto, la tutela, la valorizzazione del territorio alpino.
Annuncio che il nostro gruppo ha presentato una risoluzione che
ho già consegnato alla Presidenza.
Président
Je donne la lecture de la résolution présentée
par les Conseillers Squarzino Secondina et Curtaz:
Risoluzione Il Consiglio regionale della Valle
d’Aosta
Preso atto della petizione per l’istituzione del
divieto di transito dei TIR attraverso il Tunnel del Monte Bianco,
firmata da 6.404 cittadini residenti in valle
d’Aosta e da 14.620 cittadini residenti in Italia e
nell’Unione Europea;
Considerando che tale decisione va inserita
all’interno della più vasta problematica relativa al
trasporto di merci in Europa e più precisamente al trasporto
attraverso le Alpi;
Constatato l’aumento incontrollato del trasporto
di merci su strada, a fronte di un aumento più contenuto del
trasporto di merci su rotaia, registrato in
quest’ultimo decennio;
Considerato peraltro che l’attuale sistema di
trasporto ferroviario ha già le potenzialità per assorbire buona
parte delle merci trasportate attualmente su gomma;
Preso atto dell’incidenza negativa che il
trasporto su gomma comporta nei confronti della salute delle
popolazioni che abitano i territori percorsi dai giganti della
strada;
Considerato che, se non avverrà un'inversione di tendenza,
l’UE non raggiungerà gli obiettivi di riduzione dei
gas serra e quindi non tutelerà la salute dei suoi cittadini;
Appurato che attualmente il costo del trasporto su gomma non
viene pagato interamente dall’utente, ma una buona
parte è a carico della collettività, non rispettando in tal modo le
regole della competitività tra mezzi diversi di trasporto;
Convinti che va adottato il principio per cui chi paga
inquina;
Condividendo le richieste avanzate dai firmatari della
petizione; nella convinzione che tale soluzione è più rispettosa
dell’ambiente alpino, dell’unicum
costituito dal massiccio del Monte Bianco e più consona allo
sviluppo turistico della nostra regione
Il Consiglio regionale
Auspica
che il traforo possa riaprire nel più breve tempo possibile e in
regime di massima sicurezza;
Impegna
il Governo regionale e i parlamentari valdostani ad operare in
tutte le sedi opportune:
- perché il transito nel traforo sia limitato al traffico
leggero, turistico, e ai camion di portata limitata per gli scambi
commerciali transfrontalieri;
- venga data attuazione agli indirizzi politici a favore
dell’ambiente e dello sviluppo sostenibile;
- venga potenziato e favorito, anche con adeguate misure
tariffarie, il trasporto delle merci su rotaia.
F.to: Squarzino Secondina - Curtaz
La parole au Conseiller Borre.
Borre (UV)
Siamo di nuovo di fronte allo stesso problema:
da una parte ci sono i buoni e dall'altra ci sono i cattivi, da una
parte ci sono i romantici e i sognatori, dall'altra la lobby dei
produttori e dei trasportatori, la Società del traforo,
dell'autostrada.
L'intervento della Consigliera Squarzino mi fa pensare che non
giro abbastanza l'Europa e neanche l'Italia perché sembra che
domani si decida che tutto il traffico lo si possa portare sulla
ferrovia. Io non ho visto in giro delle strutture in grado di
poter, ma non domani, da qui a dieci anni, dare una risposta a
questa problematica, quindi bisognerebbe essere, quando si
affrontano questi problemi, più reali.
Posso capire i romantici e i sognatori, perché in fin dei conti
tutti noi lo siamo dentro, che sollecitano a fare in modo che
qualcosa si muova affinché concretamente parta un'alternativa, ma
oggi dire stop ai TIR al Monte Bianco? e lo ha già detto bene il
Consigliere Nicco, si vuole introdurre un egoismo che non ha ragion
d'essere perché oggi vorrei invitare la Consigliera Squarzino e
tanti altri ad andare in Val di Susa o nella Morienne, località che
hanno perso un traffico turistico non indifferente perché la
congestione ha fatto sì che si svuotassero quelle valli dal
traffico turistico.
Quindi cerchiamo di essere realisti. Nessuno di noi è a favore
di un aumento del trasporto su gomma, nessuno penso sia contrario
alla finalità della petizione che è quella di rivedere in tempi più
brevi possibili il sistema dei trasporti sull'arco alpino nel
rispetto dell'ambiente evitando l'inquinamento.
Dicevo prima, tutti ci sentiamo romantici e sognatori,
altrimenti non avremmo degli obiettivi, però fra tutti noi ci sono
quelli che, pur essendo romantici e sognatori, hanno il dovere di
essere realisti e dare delle risposte concrete anziché dare solo
delle risposte utopiche, quindi quelli non possono essere messi
nell'albo dei cattivi e dei lobbisti, nella parte negativa.
Mi ritengo in dovere di fare qui alcune considerazioni che a mio
parere non dovrebbero classificarmi fra i cattivi, fra i
calcolatori, fra i lobbisti nemici dell'ambiente anche se esco dal
mondo dei sognatori e dei romantici.
Oggi con questo sistema di trasporto così fortemente
consolidato, con alternative quasi inesistenti per il presente e
per l'immediato futuro, con un sistema chiamato commercio e
business che vede l'ordinazione del prodotto attraverso il computer
e la consegna a domicilio, con un rapporto diretto fra consumatore
e produttore, con un futuro che vede l'aumento della quantità della
merce e la diminuzione dei tempi di consegna - non va dimenticato
che oggi, visto il breve lasso di tempo che intercorre fra l'ordine
e la consegna il trasporto su gomma è un magazzino su strada perché
quasi più nessuno fa magazzino -, con queste cose ritengo che la
risposta a questo impattante e inquinante sistema di trasporto,
però indispensabile perché con poche alternative, non possa essere
un semplice no ai TIR sotto il Monte Bianco. Non voglio ricordare
il problema della Val di Susa, del Fréjus e della Morienne perché
correttamente la petizione parla di trasporto del sistema delle
Alpi. Devo però sottolineare l'esigenza di soffermarsi tutti noi
sul problema che si creerebbe con l'immediato no ai TIR da noi.
La politica indirizzata al trasporto su rotaia, la politica sul
trasporto marittimo e aereo credo sia già ampiamente condivisa da
tutti, ma deve essere altrettanto fortemente finanziata e
concretizzata. I tempi sono comunque a lungo termine.
Nel frattempo si devono mettere in atto strumenti che permettano
un minor inquinamento acustico e atmosferico, un impatto ambientale
più accettabile, migliorare le qualità dei motori, lo diceva prima
il Consigliere Nicco, migliorare l'impatto del sistema stradale,
asfalti, barriere antirumore, regolamentare il transito evitando il
congestionamento.
Ho citato delle cose che già hanno un progetto avviato o almeno
sono già allo studio. La Regione con la sua legge n. 20/94 già
aveva dimostrato l'interesse alla problematica e la volontà di
intervenire. Oggi dobbiamo chiedere un'applicazione più attenta
della stessa legge, la legge chiedeva che i motori che inquinavano
non potessero passare, chiedeva che ci fossero dei controlli
precisi sul peso e su tante altre cose.
Dobbiamo chiedere ai nostri Parlamentari che si facciano
promotori di norme più rigide sulle qualità dei motori e dei
carburanti degli stessi; oggi si stanno sperimentando dei
carburanti ecologici fatti con le biomasse e sono solo in fase di
sperimentazione, ma come tutte le cose quando si chiude una porta
si riesce a trovare la soluzione immediata perché senz'altro il
trasporto non verrebbe chiuso.
Ho comunque una sensazione: che il sistema dei trasporti su
gomma troverà modo di rinnovarsi ed arrivare ad essere compatibile
con l'ambiente prima che arrivi un efficiente trasporto ferroviario
per le merci.
Président
La parole au Conseiller Fiou.
Fiou (GV-DS-PSE)
Solo per riprendere un ragionamento che
ho già sviluppato in commissione così ho la possibilità anche di
correggere alcuni numeri che lì avevo improvvisato a sostegno di un
mio ragionamento e che poi ho verificato non essere proprio del
tutto corretti.
Quello che voglio ancora sottolineare è la necessità di
distinguere due problemi che vengono troppo mescolati, che sono
anche compresi nella petizione in maniera mescolata, problemi
entrambi importanti, ma che richiedono analisi e attenzioni
diversificate anche se possono alla fine avere soluzioni che li
accomunano.
Uno è la questione della riapertura in sicurezza del tunnel,
l'altro è la questione dell'inquinamento ambientale dovuto al
traffico automobilistico da TIR che il traforo induce. Tali due
questioni è opportuno tenerle distinte, altrimenti rischiano di
introdurre elementi di confusione rendendo più problematiche scelte
chiare che devono essere assunte in proposito.
Partendo proprio dalla questione sicurezza tunnel in commissione
siamo stati edotti dai rappresentanti della Società del Traforo del
Monte Bianco di progetti e lavori che sono stati avviati per
rendere sicuro il tunnel secondo criteri tra l'altro indicati da
apposite commissioni internazionali governative che dovrebbero
essere riferimenti di certezza.
Diciamo che ci hanno edotti anche rispetto a regole che saranno
imposte per la circolazione dei veicoli; degli strumenti per far
rispettare le regole stesse; delle iniziative per fluidificare
meglio i flussi del traffico e quindi in qualche modo per evitare
punte eccessive che possono creare sia problemi di maggiore
inquinamento che di sicurezza. Tutto ciò è quanto è stato pensato
per ripristinare in sicurezza il transito sotto il tunnel e questo,
ripeto ancora una volta, secondo l'azienda e, finché non avrò
elementi diversi che smentiranno quanto detto, prendo queste
indicazioni per buone.
Se quindi valgono le valutazioni fatte in tal senso dalla
società, voglio mettere in rilievo alcune delle regole che saranno
imposte a chi transiterà sotto il tunnel, due in particolare:
velocità 70 chilometri all'ora, distanza fra i veicoli 150
metri.
Secondo una velocità che ho assunto di 60 chilometri all'ora
perché mi pareva più realistica e i 150 metri che avevo in quel
momento a disposizione, potremo avere istantaneamente, a
saturazione di traffico all'interno del tunnel, 80 veicoli in un
senso e 80 nell'altro, il che vuol dire che all'ora possono
circolare fino a 800 veicoli e durante le 24 ore sempre con carico
massimo fino a 19.200 veicoli al giorno. Siamo più o meno al doppio
di quanto circolava prima dell'incidente al traforo e questo,
ripeto, con le regole di sicurezza che sono state studiate.
C'è quindi un potenziale significativo di aumento del traffico
per il futuro, mantenendo il tunnel in sicurezza (sempre secondo i
dati che ci sono stati forniti). Credo che sia a questo punto che
dobbiamo affrontare la questione della salvaguardia ambientale,
fuori dalle emotività e dalla strumentalizzazione. Secondo me
merita questa, visti i numeri, avere un'attenzione tutta a sé che
può sollecitare scelte che sono totalmente indipendenti dalle
potenzialità del tunnel.
Se andiamo a verificare che i carichi negativi sopportati
dall'ambiente in termini di traffico?, e continuo a sottolineare
automobilistico e di TIR perché inquinano anche le automobili, non
solo i TIR, credo che sia su questo dato che dobbiamo concentrare
l'attenzione, però per ragionarci dobbiamo molto seriamente mettere
in fila una serie di esigenze: il modello di sviluppo, cioè se
vogliamo rimanere all'interno o meno di meccanismi di sviluppo che
gli assi che collegano nord e sud dell'Europa in qualche modo
inducono nelle realtà dove questi assi passano; dobbiamo mettere in
conto i problemi ambientali e i problemi indotti relativi alla
salute; dobbiamo pensare alle alternative di traffico, allo
spostamento dalla gomma su rotaia, problema che ormai è stato
ampiamente affrontato e che richiede tempi sicuramente non
brevi.
Se vogliamo correttamente affrontare questo tema, dobbiamo dire
che è un tema ambientale. Il fatto di mettere la sbarra per
chiudere il transito ai TIR al traforo anziché a Pont-Saint-Martin
è una cosa che mi pare abbastanza indifferente, anzi se lo metto a
Pont-Saint-Martin, magari evito inconvenienti fra Pont-Saint-Martin
e il tunnel, però quello che conta è ragionare su una
regolamentazione del fluido di traffico che può percorrere la
Valle.
Quindi la questione su cui dobbiamo ragionare a partire da oggi
è un'analisi dello sviluppo che vogliamo pensare per la Valle
d'Aosta e legare a questo anche le scelte ambientali conseguenti a
questo sviluppo che deve ovviamente tener conto della salvaguardia
dell'ambiente e della salvaguardia soprattutto della salute dei
cittadini.
Questa distinzione mi pareva opportuna, altrimenti sull'onda
dell'emotività diciamo:
"Il tunnel esplode, chiudiamo il tunnel
ai TIR"
e ciò per risolvere altri problemi. Credo che non sia
questo un percorso chiaro per affrontare le emergenze vere che ci
devono preoccupare.
Président
La parole au Conseiller Curtaz.
Curtaz (PVA-cU)
Veramente volevo intervenire solo in sede
di dichiarazione di voto sulle risoluzioni che verranno presentate,
invece il dibattito mi dà lo spunto per fare alcune osservazioni
che non hanno il pregio dell'organicità, ma che avranno il pregio
della passionalità perché sono in qualche modo improvvisate.
Intanto voglio fare una premessa di carattere generale sullo
svolgimento del dibattito perché c'è una parte del Consiglio che,
vista l'importanza della materia, dibatte, dibatte seriamente ed
esprime le proprie posizioni, c'è un'altra parte del Consiglio e
alcune forze politiche meno interessate a questo dibattito. Una
forza politica è addirittura assente. Rilevo con dispiacere che su
un tema tanto rilevante il gruppo di Forza Italia non abbia avuto
il tempo o la voglia di partecipare, almeno finora, ma la
discussione generale non è ancora chiusa, a questa discussione.
Mi limiterò ad alcune osservazioni generali prendendo spunto dal
dibattito.
La premessa del Consigliere Fiou io la condivido anche se rilevo
che il suo intervento non è andato al di là della premessa perché
già più volte ho avuto occasione di indicare come una cosa sia il
problema della sicurezza all'interno del Tunnel del Monte Bianco e
il problema connesso dei tempi di riapertura, sui quali peraltro il
Consiglio è unanime, non ho mai sentito una voce discorde in questa
sala su questo punto, mentre dove le idee non combaciano è sul chi
e come debba passare sotto il Tunnel del Monte Bianco.
Poi è vero quello che dice Fiou, la sbarra la possiamo pure
mettere a Pont-Saint-Martin, nessun ambientalista si offenderà per
questo, soltanto che il tunnel rappresenta un elemento fisico,
quasi un impedimento naturale a uno scorrimento troppo rapido e
troppo intenso sulle nostre strade e quindi è per questo che il
traforo viene preso come riferimento per questo tipo di
proposta.
Voglio riprendere una riflessione che ho già fatto altre volte
in questa sala. Quando il Consigliere Nicco dice, e forse lui ha
perso quell'entusiasmo giovanile che ancora noi abbiamo un pochino,
che questa proposta è utopistica e rappresenta un inconscio
egoistico, credo che ci sia del vero in queste due affermazioni.
Devo però dire che trovo molto strano questo riferimento
all'egoismo delle nostre proposte, perché già il Presidente della
Giunta più volte l'ha ripreso a seguito di nostre interrogazioni e
interpellanze, dicendo:
"Ma guardate che la vostra è una
proposta egoistica, pensiamo ai poveretti del Fréjus?"
eccetera.
Io mi sono sempre stupito che analogo altruismo in Valle d'Aosta
non ci sia su altri temi: mi aspetterei la proposta di istituire
casinò a Susa piuttosto che a Sondrio piuttosto che a Merano oppure
un'azione del Consiglio regionale per dare il riparto fiscale a
qualche valle con le stesse esigenze della Valle d'Aosta? Tutto
questo altruismo in altri settori non lo vedo.
Qui si intende invece promuovere una battaglia che è soprattutto
una battaglia di principio.
Non farò il discorso che ho già fatto decine di volte forse
sulle potenzialità attuali del nostro scassato sistema ferroviario
per cui una parte del trasporto che oggi viaggia su gomma potrebbe
tranquillamente viaggiare su rotaia solo se costasse l'uno di più e
l'altro di meno, perché si tratta prevalentemente di una questione
di carattere economico.
Quello che voglio dire è che a mio personale giudizio la Regione
Valle d'Aosta non ha colto l'opportunità politica di questa
battaglia perché quando si fa una battaglia sui grandi temi bisogna
iniziare da qualche parte. Avevamo la possibilità di fare una
battaglia di principio che ci vedesse protagonisti; da qualche
parte bisognerebbe iniziare, ecco l'agire localmente.
Bisogna che si agisca localmente da più parti per sensibilizzare
l'opinione pubblica politica nazionale e internazionale su questi
temi perché sappiamo bene che siamo pochi sulle Alpi. Lo sappiamo
che interessiamo poco, che siamo poche centinaia di migliaia di
abitanti rispetto all'enormità dell'Unione europea.
E mi viene da fare un paragone: quando ci furono le prime
battaglie ambientaliste nei confronti delle centrali nucleari,
questi primi ambientalisti che occupavano le centrali venivano
chiamati utopisti, egoisti non credo, ma senz'altro sognatori e
sembrava una battaglia persa perché tutto il mondo occidentale
andava verso il nucleare.
L'energia nucleare era un'energia che costava meno, che non
inquinava apparentemente, eccetera, poi è successo Chernobyl e i
principi che sono stati portati avanti dalle lotte minoritarie poi
sono stati fatti propri da gran parte dell'opinione pubblica tant'è
che da tempo in Italia, dove c'è stato un referendum, e in Europa
non si costruiscono più centrali nucleari. Sembrava vent'anni fa
una cosa impossibile da ottenere e invece è stato ottenuto un
significativo successo.
Si perde la portata dirompente della nostra proposta che, se
fosse istituzionalizzata, il mondo parlerebbe di noi. Invece,
questa proposta viene bocciata come irrealistica e cosa si propone
in alternativa? Questo, dico la verità, non l'ho ancora capito
perché le politiche concrete, le proposte concrete - viene sempre
sottolineato l'aggettivo concreto - per fare in modo che si cambi
la politica dei trasporti non le ho ancora capite. La Valle d'Aosta
come può concretizzarle se non attraverso forme di pressione?
Questa concretezza che viene messa davanti agli utopisti non la
vedo realizzata concretamente dai realisti.
Per di più abbiamo sulla tematica specifica del Monte Bianco lo
slogan della regolamentazione. Non ho ancora sentito, forse mi sono
distratto, ma non ho ancora sentito né qua né altrove parlare in
concreto di questa regolamentazione.
Anticipo una battuta che farà il Presidente della Giunta dicendo
che non vorrei che fosse uno specchietto per le allodole. Dato che
stamani si parlava di specchietto per le allodole a proposito
dell'Aosta-Martigny, non vorrei che la regolamentazione fosse
veramente lo specchietto per le allodole.
Ho già detto e ripeto che questa proposta che la maggioranza
regionale ha fatto del contingentamento, della regolamentazione,
eccetera, è una proposta debole, più si va avanti e più si
indebolisce perché poi alla fine si deciderà non sulla base di
criteri ambientali, come diceva Fiou, ma su criteri di sicurezza e
questo non ci basta perché temo che alla fine si ragionerà solo in
termini di sicurezza.
E noi sappiamo come vanno queste cose: per questioni di
sicurezza passeranno 500 TIR al giorno all'inizio, faccio
un'ipotesi, dopo sei mesi vedremo che possono passare
tranquillamente, con tutti gli esperti che ci daranno la
benedizione tecnica, 800 TIR al giorno e poi 1.000, 1.500, fino ad
arrivare a 2.000 TIR al giorno perché nel frattempo non ci saranno
alternative.
Quindi ritengo che, di fronte a una nostra proposta che è
senz'altro utopistica, romantica, ma che ha il grosso significato
politico di far dibattere anche fuori dalle nostre montagne questo
problema, abbiamo un’altra proposta debole che non
sortirà per la nostra Regione benefici di lunga durata. Temo, come
dicevo già stamani, che la nostra Regione rischi di continuare ad
essere il corridoio per il passaggio dei TIR dal nord Europa al
Mediterraneo.
Président
La parole au Conseiller Lanièce.
Lanièce (Aut)
È molto difficile aggiungere qualcosa a
quanto è già stato detto e discusso sulla spinosa questione del
rogo del Traforo del Monte Bianco, sulla tragedia dovuta alla
perdita di numerose vite umane e sulle problematiche relative alla
regolamentazione del traffico pesante e della riapertura di una
delle più importanti vie di comunicazione stradale fra le Alpi. È
chiaro che purtroppo per la Valle d'Aosta, poiché la nostra Regione
è quella che più risente della chiusura del traforo, la carente
normativa in materia di sicurezza ha influito in maniera
determinante sull'accaduto.
Purtroppo, come succede spesso quando la normativa è carente, ci
si rende conto del problema solo quando avviene una grande
tragedia. Prima, nonostante gli avvertimenti degli esperti del
settore e di chi, attento agli sviluppi del proprio territorio, si
era accorto della bomba ad orologeria che era diventato il traforo,
nulla si faceva. TIR e autotreni pesanti entravano nel traforo
senza alcuna rigida regolamentazione con il grave rischio che
ognuno di questi correva, sia per la limitata larghezza della
carreggiata, sia per la mancanza di un controllo che potesse
perlomeno limitare la presenza massima in galleria.
Ora, dopo 39 vittime, ai cui familiari va il nostro doveroso
cordoglio, di cui 7 Valdostani, danni per miliardi alla struttura e
per l'economia valdostana, siamo in quest'aula per valutare questa
petizione firmata da oltre 20.000 persone, di cui più di 6.000
Valdostani.
Certamente dobbiamo prendere atto del fatto che la nostra
Regione, nelle sue limitate dimensioni, poco potrà fare per
perseguire le proprie decisioni in materia visto che la questione è
al vaglio di importanti organismi internazionali ed è seguita con
interesse dalle grandi multinazionali che, per un motivo o per
l'altro, sono legate al mondo del trasporto su gomma.
È importante però che la posizione assunta dal Consiglio
regionale vada nella direzione di predisporre una chiara
diminuzione e una rigida regolamentazione del traffico pesante con
deciso impegno legato nel predisporre con azioni concrete un
proporzionale incremento del trasporto su rotaia che, in base agli
studi del Comitato promotore della petizione, anche adesso, con
l'istituzione di nuovi treni navetta, potrebbe assorbire buona
parte del traffico che transitava sotto il Monte Bianco.
Lo sappiamo, il traffico pesante porta in Valle d'Aosta
inquinamento, confusione e rischi anche se ha creato un indotto che
permetteva a molti Valdostani di vivere. Non vogliamo sicuramente
togliere a queste persone la possibilità di ritornare a lavorare
dopo aver passato diversi mesi senza una prospettiva professionale
certa, ma non possiamo certamente permettere che si ritorni alle
condizioni iniziali.
L'alternativa, che sta nel mezzo, come tutte le soluzioni che
più si avvicinano alla perfezione, dovrebbe vedere una
regolamentazione severa e da rispettare sugli ingressi dei TIR che
non permetta a certe categorie merceologiche a rischio il passaggio
sotto il Monte Bianco, che definisca un limite massimo di TIR
all'interno del traforo e che ne controlli costantemente
l'effettiva presenza e che siano studiate tutte le possibili
soluzioni che garantiscano, in caso di emergenza, un pronto e
urgente intervento.
Capiamo che l'economia internazionale necessita del Traforo del
Monte Bianco, sappiamo che il ruolo della Valle d'Aosta in questo
caso è limitato di fronte agli interessi internazionali, ma credo
che una presa di posizione chiara e definitiva da parte della
Regione, in rappresentanza dell'intero popolo valdostano, sia più
che mai opportuna.
Esempio encomiabile da questo punto di vista è il Comune di
Chamonix con il suo sindaco che, preoccupandosi degli interessi
culturali, ambientali e turistici dei suoi cittadini, andando
controcorrente e sollevando il problema del trasporto su gomma a
livello europeo e creando di conseguenza un modello di pensiero che
va a scontrarsi con gli interessi economici internazionali, ma che
è anche l'essenza stessa della libertà di pensiero della democrazia
e dell'autonomia, è diventato il paladino della lotta per fermare
il transito dei TIR sotto il traforo.
Oggi stiamo discutendo questa petizione importante visto anche
il contenuto e le numerose firme allegate. Da parte mia il
suggerimento personale che posso dare è quello di valutare
l'opportunità di prendere tempo nella decisione di acconsentire o
di vietare il traffico dei TIR sotto il traforo.
Per assurdo una posizione intransigente della nostra Regione in
merito, finalizzata ad evidenziare forti perplessità collegate ad
una riapertura completa del traforo al transito dei TIR servirebbe,
visti i grossi interessi internazionali che ci sono in ballo,
almeno ad avere in cambio una maggiore attenzione da parte degli
organismi internazionali, i quali per farci digerire la loro scelta
sarebbero costretti a garantirci almeno una ferrea
regolamentazione, precisa, chiara e rigida.
Tale regolamentazione chiara e rigida, che permetterebbe di
limitare al massimo il trasporto pesante su gomma in Valle d'Aosta
e nel Traforo del Monte Bianco, deve essere offerta dagli organismi
internazionali come giustificazione della scelta da loro operata al
di sopra dei nostri interessi, da chi per ragioni di profitto
probabilmente non ha alcun interesse a verificare o meno se questo
porta dei danni alla nostra regione.
Noi che ci viviamo abbiamo invece l'obbligo, nel rispetto del
nostro ruolo di rappresentanti della popolazione presente e futura,
di garantire le migliori condizioni di vita tra le nostre montagne.
Se invece siamo già noi Valdostani a dire sì al transito dei TIR
senza evidenziare forti remore e dubbi su tale scelta, stiamo pur
certi che da qui a tre anni ci troveremo nella stessa situazione
antecedente alla tragedia del 24 marzo.
D'altronde chi non si ricorda delle apparecchiature presenti
all'interno del tunnel che dovevano segnalare i veicoli che
viaggiavano ad andatura superiore agli 80 chilometri orari con
conseguente intervento della polizia stradale che, all'uscita del
traforo, contestava l'infrazione e comminava la giustificata
multa?
Ebbene, in questi ultimi 7 anni, pur avendo percorso diverse
volte il tunnel, per i più svariati motivi, da solo e in compagnia,
non ho mai potuto verificare l'attuazione di tale regolamentazione,
evidentemente necessaria.
Se il Consiglio sarà essere compatto e deciso nell'evidenziare
forti perplessità e dubbi sull'autorizzazione al transito dei TIR
sotto il traforo, potremo far sentire la voce della Valle d'Aosta a
livello governativo e internazionale e ottenere l'unico - possiamo
dire purtroppo a seconda di come uno vede le cose - obiettivo da
noi raggiungibile, stanti gli interessi internazionali, che è
quello della massima regolamentazione del traffico e nel contempo
di una spinta decisa verso il potenziamento della rete ferroviaria
a supporto e a successiva sostituzione del traffico di merce su
gomma.
Per quanto riguarda invece il traffico leggero e quello
turistico, l'auspicio, ora che il rogo bis è stato effettuato, è
quello che il traforo possa riaprire il prima possibile tornando
così ad alimentare quell'indotto che permetteva l'esistenza di
diverse aziende che, per cause non loro, si sono trovate ad
affrontare una gravissima crisi gettando nella disperazione e
nell'incertezza sul loro futuro tante famiglie valdostane, in modo
da ridare così vitalità all'industria turistica valdostana e in
particolare a quella della Valdigne.
L'Amministrazione regionale dovrà comunque controllare e fare di
tutto per permettere la riapertura del traforo nei tempi più rapidi
possibili, ovviamente garantendo la massima sicurezza nella
certezza che non possa mai più ripetersi un altro 24 marzo 1999,
del quale i tragici ricordi rimarranno per sempre tristemente
impressi nella nostra memoria.
Président
La parole au Conseiller Lattanzi.
Lattanzi (FI)
Certamente la tragedia del tunnel ha portato
tutti noi, qualche minuto dopo quei fatidici momenti, a pensare che
quel buco avrebbe dovuto essere chiuso forse per sempre, però è una
reazione normale, è la reazione dell'emotività, è la reazione di
chi, come tutti noi, è stato colpito da questa tragedia che
evidentemente ci ha messo di fronte a delle riflessioni da fare
sulla sicurezza delle vie di comunicazione. Questa risoluzione però
oggi non parla di quell'evento, parla del dopo, parla del futuro,
parla dei sistemi di trasporto, parla di economia.
Noi di Forza Italia abbiamo avuto lunghi dibattiti su questo
aspetto prima di prendere una posizione chiara; abbiamo sentito chi
lavora in quel tunnel, chi ci ha lavorato, soprattutto chi ci
lavora intorno nell'economia.
Abbiamo preso atto della petizione di migliaia di persone
valdostane ed europee che chiedevano una limitazione, addirittura
un divieto del passaggio dei TIR in quella infrastruttura.
Noi riteniamo che questa risoluzione abbia un punto debole.
Parte con la limitazione, con il divieto e finisce con la
soluzione: quella di un tratto ferroviario che possa
progressivamente portare il trasporto dalla gomma attraverso il
tunnel al trasporto su rotaia, però la frase:
"venga potenziato
e favorito, anche con adeguate misure tariffarie, il trasporto
delle merci su rotaia"
è il punto finale di questa risoluzione,
mentre noi riteniamo che doveva essere semmai il primo su cui
riflettere.
Stamani si è sentito uno scambio di battute sulle famose utopie
della tratta ferroviaria interregionale e internazionale che
sarebbe sicuramente auspicata da tutti e che potrebbe rappresentare
certo non la soluzione totale al trasporto su gomma, ma sicuramente
lo sviluppo di un trasporto più moderno, questo senz'altro.
Noi oggi però abbiamo di fronte una realtà che è quella di
chiederci se quel tunnel deve essere chiuso o se deve essere
utilizzato, se deve essere utilizzato, in che misura. Noi riteniamo
che quel tunnel debba essere utilizzato.
Credo che quelle morti abbiano cambiato la coscienza di ognuno
di noi sicuramente sotto l'aspetto della sicurezza; fa bene il
Consigliere Lanièce a sottolineare che lì non sono morte delle
persone perché passavano i TIR, lì sono morte delle persone perché
i sistemi di sicurezza non funzionavano, perché le telecamere non
riprendevano, perché la polizia stradale non era presente quando,
come in quel caso, un camion bruciava magari per qualche chilometro
senza che nessuno se ne accorgesse.
Quindi è di sistemi di sicurezza che vogliamo parlare. Forza
Italia ritiene che l'apertura del tunnel debba essere fatta molto
velocemente, abbiamo preso atto degli impegni della Presidenza
della Giunta e in questo senso siamo soddisfatti anche se
naturalmente preoccupati come tutti che questo avvenga nei tempi
che la burocrazia ci permette e che quella via di transizione delle
merci, dell'economia, del trasporto sia al più presto riaperta.
Certo, con una coscienza nuova della sicurezza, non la coscienza
di chi fa magari 30 miliardi di utile e non ne spende neanche 5 in
sicurezza; questa è un'aberrazione, soprattutto quando a fare gli
utili sono delle società statali o regionali e non dei privati e
questo è ancora più grave, però non c'è dubbio che il Traforo del
Tunnel del Monte Bianco rappresenta per la nostra economia in
questo momento l'unica alternativa, non c'è in questo momento
l'alternativa, non c'è. Quella della rotaia, la famosa utopia da
tutti attesa e da tutti prospettata, in questo momento ancora non
esiste.
Allora noi riteniamo che se da una parte è giusto che i Verdi
combattano la battaglia radicale sulla limitazione, sulla
possibilità di vedere un futuro di trasporto merci completamente su
rotaia, una visione che nessuno può non condividere, è vero
dall'altra che noi purtroppo dobbiamo fare della Realpolitik,
dobbiamo ricordarci che, oltre a dei concetti di sicurezza, di
inquinamento, di trasporto delle merci su gomma e su rotaia, ci
sono anche delle famiglie che di quello vivono e non sono poche, ce
ne siamo accorti nei bilanci di questa Regione quando abbiamo
discusso la fine dell'anno scorso quanto aveva impattato quel
tunnel sui bilanci di questa Comunità, quindi noi siamo perché si
apra presto e si apra bene con tutti quei presupposti di sicurezza
che mettano in condizione il traffico di passare in quel tunnel
così come è passato in 50 anni, senza che succedano le disgrazie
che sono successe.
Certo, siamo anche per la prospettiva di lavorare ad
un'alternativa, ma in questo momento l'alternativa non c'è, quindi
rispetto a un impegno sul trasporto merci su rotaia in questo
momento dobbiamo affrontare la decisione se quel tunnel deve essere
aperto in forma limitata o così come prima; forse così come prima
non potrà aprire mai, ma credo che nessuno lo voglia.
Credo che in questo i Verdi possano essere tranquilli, nessuno
in questo Consiglio vuole, perlomeno Forza Italia non lo vuole, che
quel tunnel diventi il passaggio di 3-4.000 TIR come avveniva
prima. Nessuno lo vuole più.
Non c'è dubbio che quella tragedia ha creato una coscienza nuova
anche nell'esasperazione del trasporto che era avvenuto, ma noi
riteniamo che sotto quel tunnel, dotato di tutti i sistemi di
sicurezza che oggi alle soglie del terzo millennio i tecnici sono
in grado di predisporre, si possa ripristinare un traffico anche di
merci fin quando l'alternativa non esisterà.
Siamo disponibili, come movimento politico, a fare con chiunque
le battaglie perché il sistema su rotaia si sviluppi, ma siamo
altrettanto con quelli che oggi realisticamente dicono che il
tunnel deve riaprire, deve riaprire in sicurezza e devono tornare
le merci a percorrere quel budello, purtroppo, perché è l'unico che
abbiamo e perché l'economia valdostana, ma anche l'economia di
Chamonix, anche se loro in questo momento giustamente hanno preso
una posizione diversa, dipende ancora dal trasporto merci di quel
tunnel.
Anticipo che ci asterremo su questa risoluzione perché ne
condividiamo lo spirito utopistico, ne condividiamo anche
l'indicazione di scelte future che dovranno essere prese in
considerazione e dovranno essere valutate attraverso progetti
concreti e non filosofie, ma siamo altrettanto convinti che in
questo momento il nostro impegno, l'impegno di questo Consiglio
regionale e di questa maggioranza che governa questa Regione debba
andare nella direzione di aprire presto e bene al commercio, al
turismo, alle comunicazioni transfrontaliere quel mezzo di
comunicazione che in questo momento è l'unico che abbiamo.
Président
La parole au Conseiller Cuc.
Cuc (UV)
Credo che in questi ultimi mesi tutti noi abbiamo
avuto l'opportunità di avere dei dati certi, dei dati concreti di
questo momento difficile per la Valle d'Aosta, delle persone che
hanno subito questa tragedia e, in III e IV Commissione con le
audizioni, sia dei proponenti la petizione che dei rappresentanti
della Società del traforo, ognuno di noi ha sviluppato e trovato
qualche convinzione o comunque una lettura di quello che potrà
essere il futuro di questo tunnel.
Sinceramente alcune cose mi hanno un po' colpito, legate a
quello che è stato il momento drammatico
dell’incidente e quello che era il tunnel in
passato.
Sul discorso della regolamentazione della circolazione
all'interno del tunnel se è pur vero che adesso abbiamo sentito dai
rappresentanti, in particolare dall'Amministratore Borgia, tutta la
serie di iniziative che verranno prese per far sì che questo tunnel
riapra nelle condizioni di massima sicurezza, alcune dichiarazioni
lasciano un po' di amarezza, in quanto sfogliando il dossier mi
sono reso conto che una regolamentazione della circolazione già
esisteva, una ordinanza firmata nel 1997, che annullava le
precedenti, in merito alle limitazioni di velocità e alle distanze
di sicurezza e quant'altro, esisteva già prima della tragedia. Non
siamo noi che dobbiamo essere giudici di questa situazione, ma ci
sarà qualcun altro che lo dovrà fare al posto nostro.
Le nuove prescrizioni e raccomandazioni che vengono intese come
delle reali prescrizioni per la sicurezza nel futuro hanno ancora
qualche punto oscuro, pertanto credo che siamo ancora in una fase
interlocutoria, in una fase ancora di maturazione e di evoluzione
di quello che sarà il tunnel del futuro. Ad esempio, ho ribadito
che se delle regole verranno instaurate nel futuro, il problema
sollevato e più evidente è su chi deve farle rispettare e su chi
deve controllare affinché queste regole vengano rispettate, ripeto,
regole di circolazione che in questo momento già esistono.
Pare che al momento attuale non sia ancora stata firmata una
convenzione, ma ci sia la volontà di stipulare una convenzione con
le forze di polizia sia italiana che francese affinché ci sia un
effettivo controllo con una postazione fissa nella sala di
controllo unica, per sanzionare chi non rispetta queste regole.
Anche perché in queste regole, oltre ai limiti di velocità e
alle distanze da mantenere fra i veicoli, vi sono tutta una serie
di prescrizioni che sono legate al transito delle merci pericolose
e sarà nostro preciso obiettivo e responsabilità fare in modo che
tutte queste regole di sicurezza vengano rispettate nel futuro,
quindi non solo quelle legate alle distanze e alle velocità, ma
anche quelle su chi deve controllare il transito di merci
pericolose e sanzionare eventuali trasgressori.
Questa è una cosa che mi ha lasciato un po' di amaro in bocca in
quanto queste regole effettivamente esistevano già prima della
tragedia.
Per quanto riguarda la riapertura del tunnel e la politica dei
trasporti nel contesto europeo, in questa sala abbiamo sentito
varie posizioni. Leggendo il dossier, mi sono reso conto, e vorrei
dare qualche dato supplementare a qualcuno, del perché oggi non c'è
il trasferimento immediato sulla rotaia del trasporto merci.
Qualcuno ha detto che sarebbero disponibili dei treni navetta per
soddisfare la quantità di merci che transitavano nel tunnel
precedentemente.
Leggendo fra le righe sulle possibili soluzioni alternative per
il trasporto attraverso le Alpi, il perché non viene utilizzato ad
oggi il treno è presto detto, non lo dico io, ripeto, lo leggo.
Poiché le merci possono transitare su rotaia ad una media di 14
chilometri all'ora, oggi è più conveniente economicamente far
circolare su strada 30 autotreni con altrettanti autisti piuttosto
che caricare 30 container su un unico convoglio merci e farli
viaggiare su ferrovia con due soli macchinisti.
È chiaro che il discorso deve essere fatto a più ampia scala.
Qua dentro abbiamo affermato più volte che ci deve essere
un'inversione di tendenza e che questa, deve essere portata avanti
con forza e decisione, al fine di determinare la politica dei
trasporti a livello europeo.
Ritengo che i promotori di questa petizione, da entrambe le
parti del Monte Bianco, abbiano avuto comunque un pregio: quello di
sensibilizzare ulteriormente l'opinione sia pubblica che politica e
a livello soprattutto europeo, perché la politica dei trasporti non
siamo solo noi, in Valle d’Aosta, che possiamo
decidere, ma è un discorso da portare avanti su scala europea,
quindi a mio giudizio potremo vedere nel futuro i risultati e
dobbiamo partire da oggi, non dobbiamo perdere del tempo ulteriore
e, con forza tutti insieme dobbiamo cercare di promuovere a tutti i
costi il discorso del potenziamento delle strutture
ferroviarie.
Mi dispiace che qualcuno adesso ritenga uno specchietto per le
allodole quando si parla della tratta Santhià-Martigny proprio
perché sappiamo che questi progetti non si realizzano domani
mattina, ma occorre il tempo necessario.
Al momento attuale è evidente che se tutte le raccomandazioni o
prescrizioni verranno osservate dal punto di vista della
regolamentazione all'interno del tunnel, già avremo una situazione
diversa rispetto al passato.
Nel corso delle audizioni l'Amministratore Borgia ci ha detto
che sono allo studio alcune proposte, per esempio di tariffe
alternative, di tariffe differenziate sui passaggi notturni o
durante il giorno, si è parlato di piattaforme di attesa e
controllo TIR ipoteticamente ad Aosta. È vero che non sposta di
molto il problema, comunque anche a livello ambientale il fatto di
non avere accumulo di TIR al Traforo del Monte Bianco o comunque
nella zona di Courmayeur, consentirà di avere un traffico più
diluito e una diminuzione dell'inquinamento.
Noi abbiamo sempre detto che siamo d'accordo alla riapertura di
questo tunnel nei tempi previsti, siamo d'accordo che tutto questo
avvenga con una regolamentazione anche dei flussi delle merci e
quindi dei carichi pesanti, comunque non possiamo oggi come oggi,
stante le cose attuali, prevedere una chiusura totale del tunnel ai
TIR.
Annuncio che presenteremo una risoluzione come forze di
maggioranza.
Président
La parole au Conseiller Cottino.
Cottino (UV)
C'était pour annoncer d'un côté la
présentation d'une résolution et de l'autre côté pour demander une
suspension, pour discuter de la résolution.
Naturellement la résolution est ouverte à toute contribution et
donc, pour ceux qui veulent participer à la réunion et entendent
souscrire la résolution, je répète que nous sommes ouverts à toute
signature.
Président
D'autres collègues qui souhaitent intervenir en
discussion générale?
La séance est suspendue pendant dix minutes.
Si dà atto che la seduta è sospesa dalle ore 18,16 alle ore
18,34.
Président
Je donne la lecture de la résolution présentée
par le Président du Gouvernement et par les Conseillers Cottino,
Martin, Fiou, Lattanzi et Lanièce:
Résolution Le Conseil régional de la Vallée d'Aoste,
Rappelant les victimes de la tragédie survenue le 24 mars 1999
dans le Tunnel du Mont-Blanc et renouvelant ses condoléances ainsi
que toute sa solidarité aux familles frappées par cette
catastrophe;
Réaffirmant la nécessité que les causes techniques et humaines
de l'accident ainsi que les éventuelles responsabilités soient
pleinement précisées aussi rapidement que possible;
Considérant l'accroissement progressif et continu de la
circulation des personnes et des marchandises dans les régions de
montagne et notamment à travers les Alpes ainsi que les effets que
cela engendre pour les populations et l'environnement
montagnard;
Estimant qu'il s'avère indispensable l'élaboration d'une
politique des voies de communications et des transports terrestres
en montagne respectueuse de l'environnement ainsi que des exigences
de sécurité, protection de la santé et de la qualité de vie des
populations, mais également apte à garantir le désenclavement des
régions de montagne et l'essor socio-économique des populations de
montagne;
Evaluant que, dans le cadre de cette démarche, doit être
considéré comme prioritaire le transfert du trafic marchandise
international et interrégional de la route vers le rail, en
développant le ferroutage et le transport multimodal;
Demande
que la réouverture du Tunnel du Mont-Blanc, en toute sécurité et
sur la base des recommandations contenues dans le Rapport commun
des missions administratives d'enquête technique française et
italienne, se fasse dans les plus brefs délais;
Exprime
la nécessité que les Gouvernements français et italien et les
instances européennes, avec la participation des collectivités
locales, développent une politique cohérente des voies de
communications et de transports dans les Alpes, adaptée aux
exigences environnementales et de sécurité ainsi qu'à la nécessité
d'assurer l'accessibilité aux régions de montagne, le renforcement
du transport ferroviaire en matière de transit international et de
trafic interrégional ainsi que l'amélioration des voies de
communication transfrontalières;
Estime
nécessaire la prise de décision rapide concernant la
modernisation et l'amélioration des réseaux ferrés actuels ainsi
que la réalisation de la nouvelle liaison transalpine
Lyon-Turin;
Souligne
la nécessité immédiate de poursuivre et soutenir les démarches
concernant la réalisation de nouvelles transversales ferroviaires
alpines vers la France et la Suisse, notamment la
Santhià-Aoste-Martigny;
Sollicite
dans l'immédiat, la définition et la mise en ?uvre de mesures
coordonnées à l'échelle des Alpes de régulation et d'optimisation
du transport routier;
Engage
le Président du Gouvernement valdôtain, en sa qualité de
représentant de la Région, à se faire l'interprète auprès des
instances européennes, du Gouvernement italien et de la Commission
intergouvernementale pour le contrôle du Tunnel du Mont-Blanc
- de la nécessité que le Tunnel du Mont-Blanc soit rouvert, dans
le respect de toutes les conditions de sécurité, dans les plus
brefs délais et que son utilisation soit dûment réglementée;
- de l'exigence de mettre en ?uvre, de concert avec les
collectivités territoriales concernées, une politique d'ensemble
des transports sur le massif Alpin, ayant comme objectif
prioritaire la protection de l'environnement et le transfert global
et progressif du fret de la route au rail, par la réduction des
poids lourds dans l'arc alpin au profit du chemin de fer, au moyen
aussi de politiques tarifaires et fiscales appropriées.
F.to: Viérin D. - Cottino - Martin - Fiou - Lattanzi
– Lanièce
Si personne ne demande la parole, je ferme la discussion
générale.
La parole au Président du Gouvernement, Viérin Dino.
Viérin D. (UV)
Etre protagonistes, être à la une certes
c'est une volonté commune, mais à condition de ne pas vouloir à
tout prix être partisan et sectaire, à condition de vouloir
rechercher un consensus sur les thèmes de caractère général et de
tenir compte d'une situation d'ordre général sans vouloir à tout
prix se démarquer pour garder, bien que légitimement, une position
qui, dans ce cas, n'est plus la position du protagoniste, mais est
une position partitique, légitime, nous devons le dire. Je pourrais
utiliser un paradoxe et une constatation pour souligner cette
affirmation.
Le paradoxe: la sensibilité écologique; nous devons être gré au
mouvement Vert d'avoir soumis ce thème à l'attention générale,
c'était un objectif, mais le paradoxe voudrait que le moment même
où cet objectif, je ne dis pas est atteint entièrement, mais est
largement partagé, il n'y ait plus de raisons de l'existence des
Verts et pourtant qu'on le dise il s'agit d'une position
partitique, d'une position partisane.
La constatation: nous en avons discuté ce matin à propos d'un
référendum qui, légitimement, a été sollicité et réclamé par plus
de 5.000 Valdôtains mais, qui au moment où il n'a plus les mêmes
caractéristiques, l'on voudrait tenir le 7 mai au moment même où le
responsable du comité promoteur est le candidat syndic aux
élections municipales.
Là également, c'est vouloir être protagoniste. C'est une
attitude que nous ne partageons pas, mais pour souligner encore une
fois qu'entre affirmer certaines choses et la réalité ou les faits
il y a une différence énorme afin que l'on puisse, en toute liberté
et dans le respect des avis et des opinions, être moins sectaire et
accepter donc qu'il y ait d'autres avis.
Pour ce qui est de la pétition, sans doute la question des axes
de communication transalpine, et notamment du transport des
marchandises à travers les Alpes, représente un défi important non
seulement pour la Vallée d'Aoste et la Haute-Savoie, mais pour
l'Union européenne tout entière.
Un défi qui doit être affronté d'une façon globale en raison des
différents aspects qu'il touche, à la fois environnementaux,
sociaux et économiques. Il est donc indispensable que les
collectivités directement concernées par ce problème à tous les
niveaux s'expriment à ce sujet en vue de contribuer à la définition
de solutions praticables qui tiennent compte des attentes, des
requêtes et des intérêts de toutes les parties de notre Communauté
et des communautés voisines.
Et, comme la pétition l'affirme d'ailleurs, la question du
transport des marchandises à travers les Alpes doit être abordée en
regardant les Alpes comme un système unique revêtant une importance
particulière pour l'Europe en tant qu'espace naturel et
environnemental, mais aussi en tant que charnière entre les peuples
et donc lieu de passage et de communication.
C'est pourquoi la proposition d'interdire le Tunnel du
Mont-Blanc aux poids lourds apparaît au moment actuel et à notre
avis irréalisable et en tout cas non appropriée pour atteindre
l'objectif visé.
Elle est irréalisable car elle ne considère pas que le système
économique européen repose sur les petites et moyennes entreprises
de transformation dont la compétitivité est assurée en bonne partie
par la précision et la qualité des transports.
Elle est également irréalisable car le rail d'ici à la
réouverture du tunnel ne pourra pas combler le retard acquis par
rapport à la route et cela il faut le souligner en termes
d'efficacité et de flexibilité plutôt que de coûts.
Et encore, l'interdiction du Mont-Blanc aux poids lourds ne
répond pas à l'objectif visé car elle n'aurait aucun effet concret
sur le système alpin en l'absence d'une politique générale pour le
transfert du fret sur le rail.
Mais des considérations générales s'imposent également quant aux
éléments de fond de la pétition. Tout d'abord la Convention pour la
protection des Alpes, en tant que cadre juridique de référence pour
le développement d'un système des transports respectueux de
l'environnement n'a été ratifiée par l'Italie qu'à la fin de 1999
et elle est entrée en application le 27 mars 2000 ou encore que le
protocole des transports n'a pas encore été ratifié par les Etats
signataires de la convention.
Deuxièmement la Suisse, dans le cadre des accords bilatéraux
avec l'Union européenne, a conclu un accord spécifique sur les
transports terrestres. Or, s'il est vrai que cet accord établit une
date, il l'établit en considération du fait que la Suisse estime
que pour cette date l'alternative ferroviaire serait une
alternative praticable, alternative qui aujourd'hui ne peut être
considérée comme praticable chez nous.
En concluant cet accord l'Union européenne accepte la politique
suisse des transports et notamment la redevance poids lourds liée
aux prestations.
En contrepartie, la Suisse accepte l'ouverture réciproque des
marchés des transports, je cite le texte du rapport synthétique
publié sur Internet:
"? Cette limite est justifiée, en passant
de 28 à 40 tonnes, à la fois sur le plan économique et sur le plan
écologique; en effet pour transporter la même quantité il faudra à
l'avenir moins de camions et moins de trajets de poids lourds que
lorsque la limite était fixée à 28 tonnes?"
.
Mais aussi pour ce qui est des changements climatiques de la
terre et notamment de l'effet de serre, je serais un peu moins
rigoureux dans ces affirmations.
Il faut souligner que selon les données plus récentes les
émissions d'anhydride carbonique de l'Union européenne proviennent
aujourd'hui pour 26 pour cent des transports, mais pour 26 pour
cent de la production d'électricité et pour la différence, du
chauffage des bâtiments, de l'industrie et de l'agriculture.
Cette répartition de la production d'anhydride carbonique nous
paraît intéressante; elle témoigne du fait que chaque décision
adoptée pour faire face à l'actuelle situation de déséquilibre
entre le rail et la route ne sera pas sans retombées. En effet le
rail constitue une modalité pour le transport des marchandises
certainement préférable en termes de sécurité et en termes de
protection de l'environnement.
Toutefois il ne faut oublier ou il faut considérer que le
transfert du fret sur le rail comportera une augmentation des
trains en circulation sur le réseau européen, ce qui se traduira
par une augmentation de la production d'énergie électrique. Il ne
faut pas oublier non plus que le nucléaire (la France l'utilise
pour 80 pour cent de sa production d'énergie) et le charbon ne sont
pratiquement utilisés que pour produire de l'électricité en grande
quantité.
Il est donc possible que la réduction des émissions d'anhydride
carbonique dues aux transports soit accompagnée par une
augmentation des émissions dues aux centrales thermoélectriques
ainsi que les déchets nucléaires.
Certes, ces émissions ne se produiront pas au Val d'Aoste ou
dans les Alpes, mais il est certain que les Alpes en subiront en
tout cas les conséquences. C'est pour ces raisons qu'il faudrait
peut-être nuancer ces affirmations car si elles sont vraies, elles
doivent néanmoins être considérées dans un contexte général et ce,
sans compter que déjà l'amélioration du réseau ferroviaire et la
réalisation de nouvelles liaisons à travers les Alpes comporteront
sûrement des effets sur ce système naturel.
Sur la base de ces considérations il est donc à notre avis
important de réaffirmer le contenu de la résolution approuvée par
le Conseil de la Vallée le 7 avril 1999 et ce, en voulant en tant
que collectivité territoriale contribuer à la définition de
solutions praticables qui tiennent en compte des intérêts, des
attentes, des requêtes de toutes les parties concernées.
Quelles sont donc ces propositions? Le Tunnel du Mont-Blanc doit
être rouvert dans des conditions de sécurité maximale dans les plus
brefs délais; aussi il est nécessaire que de nouveaux systèmes de
contrôle, de réglementation et d'optimisation des flux de
circulation des véhicules soient définis et mis en place de façon
coordonnée sur l'ensemble des Alpes. Parallèlement, il est
indispensable d'assumer rapidement les décisions concernant
l'amélioration des chemins de fer existants ainsi que la
réalisation des nouvelles liaisons déjà prévues, à savoir la
liaison Turin-Lyon.
Mais il faut aussi affirmer fermement que si nous voulons
vraiment atteindre l'objectif de convertir au rail une partie
importante des transports de marchandises, ces nouvelles lignes ne
seront pas suffisantes.
Il faut que l'opinion publique comprenne que si nous croyons à
cette perspective, qui à notre avis est aujourd'hui l'une des
seules perspectives praticables, il sera nécessaire de réaliser
d'autres percements ferroviaires pour le franchissement des Alpes
et qu'elle soit consciente que tous ensemble nous devons amorcer
aujourd'hui les décisions concernant des options qui se
concrétiseront d'ici 15 ou 20 ans par le biais également de
profondes transformations dans les politiques fiscales et
tarifaires actuelles.
Ce que je souhaite, en concluant mon intervention, c'est qu'il y
ait le même engagement sur ce thème et sur cette perspective.
Si dà atto che, dalle ore 18,35, presiede il Vicepresidente
La Torre.
Presidente
Procediamo ora all'esame delle risoluzioni,
andando in ordine di presentazione.
Innanzitutto il Consiglio è chiamato a prendere atto della
petizione.
Petizione Il Consiglio
Premesso che:
- in data 16 dicembre 1999 il portavoce del Comitato
indipendente "Tunnel del Monte Bianco: Stop ai TIR" ha presentato
alla Presidenza del Consiglio, ai sensi dell'articolo 36 del
Regolamento interno per il funzionamento del Consiglio, una
petizione popolare, sottoscritta da 6.404 cittadini residenti in
Valle d'Aosta e da 14.620 cittadini residenti in Italia e
nell'Unione Europea, per richiedere l'istituzione del divieto di
transito dei TIR attraverso il Tunnel del Monte Bianco;
- a norma dell'articolo 36 del Regolamento interno, l'Ufficio di
Presidenza, con deliberazione n. 216/99 del 22 dicembre 1999, nel
decidere sulla ricevibilità ed ammissibilità della petizione, ne ha
avviato l'istruttoria con richiesta di informazioni al Presidente
della Giunta regionale, in quanto legale rappresentante della
Regione e competente in materia di rapporti politico-amministrativi
con l'Unione Europea, lo Stato, le Regioni e gli Enti locali,
all'Assessore al Territorio, Ambiente e Opere Pubbliche, in quanto
competente in materia di tutela dell'ambiente, all'Assessore al
Turismo, Sport, Commercio e Trasporti, in quanto competente in
materia di trasporti, e alle Commissioni consiliari per l'Assetto
del territorio e per lo Sviluppo economico;
- in data 21 marzo 2000, il Presidente della Giunta regionale ha
fatto pervenire alla Presidenza del Consiglio la nota prot. n.
3521/5/Gab;
- in data 22 marzo 2000, i Presidenti delle Commissioni
consiliari per l'Assetto del territorio e per lo Sviluppo economico
hanno fatto pervenire alla Presidenza del Consiglio la nota prot.
n. 183/C;
Prende atto
della petizione e della documentazione ad essa relativa.
La parola alla Consigliera Squarzino Secondina per illustrare la
sua risoluzione.
Squarzino (PVA-cU)
Intanto faccio presente che c'è un
refuso, convinti che va adottato il principio per cui chi inquina
paga, come avevo detto nel mio intervento, e non chi paga
inquina.
Questa risoluzione ripercorre la logica dei nostri interventi,
nel senso che mette l'accento sul fatto che il problema del Traforo
del Monte Bianco va inserito all'interno del problema più ampio dei
trasporti e come la questione da porre all'attenzione di tutti sia
questa: bisogna ridurre assolutamente il trasporto di merci su
gomma per evitare tutta una serie di pericoli per l'ambiente e per
la salute.
Il Presidente della Giunta prima parlava di competitività
rispetto ai sistemi di trasporto. Vorrei ricordare qui, e lo sto
leggendo proprio da "Le livre vert de l'Union européenne", in cui
vengono studiate le tariffe dei trasporti e in cui si ricorda che
il trasporto su gomma ha dei costi che non sono esplicitati, che
altri pagano e su questo tema nessuno ha fatto un passo avanti
rispetto alle problematiche poste.
Si dice chiaramente che:
"? Ces coûts qui ne sont pas
directement supportés par ceux qui les occasionnent sont énormes
même si l'on se base sur des estimations prudentes. Cela représente
au total environ 250 milliards d'ECU par an pour l'Union
européenne, 90 pour cent de ces coûts étant imputable au transport
routier?"
.
Finché non si interviene con una politica che faccia
effettivamente pagare al trasporto su gomma i costi reali di questo
trasporto, sarà la collettività tutta intera che li pagherà, però
questo crea di fatto un'apparente competitività e migliori prezzi
che sono esercitati dal trasporto su gomma.
Si tratta di un punto importante di cui bisogna tener conto ed è
per questo che chiediamo che vada adottato il principio per cui
"chi inquina paga".
Non solo, noi siamo d'accordo che si debba riaprire al più
presto in massima sicurezza il traforo - su questo nessuno credo
abbia idee diverse - ma chiediamo che il traffico merci su
autoveicoli che raggiungono o superano le 40 tonnellate vada
assolutamente vietato. Questi due anni in cui i TIR non passano
possono essere utilizzati per trovare soluzioni alternative a
livello europeo.
Si dà atto che, dalle ore 18,48, presiede il Presidente
Louvin.
Président
En prenant acte alors que la formulation
correcte de la résolution est:
"chi inquina paga"
et non
"chi paga inquina"
, je soumets au vote la résolution
présentée par les Conseillers Squarzino Secondina et Curtaz:
Conseillers présents: 28
Votants: 2
Pour: 2
Abstentions: 26 (Agnesod, Bionaz, Borre, Charles Teresa, Comé,
Cottino, Cuc, Ferraris, Fiou, La Torre, Lanièce, Lattanzi, Lavoyer,
Louvin, Marguerettaz, Martin, Nicco, Ottoz, Perrin, Perron,
Praduroux, Rini, Vallet, Vicquéry, Viérin D., Viérin M.)
Le Conseil n'approuve pas.
Nous procédons à l'examen de la résolution présentée par le
Président du Gouvernement et par les Conseillers Cottino, Martin,
Fiou, Lattanzi et Lanièce.
La parole au Conseiller Cottino.
Cottino (UV)
Molto velocemente, approfittando della
possibilità della dichiarazione di voto. Faccio alcune
considerazioni molto veloci.
La collega Squarzino nella sua foga, giustamente forse, ha
dimenticato di leggere la risoluzione che abbiamo presentato,
altrimenti non avrebbe affermato che nessuno ha fatto dei passi
avanti sulla questione del
"chi inquina paga"
perché le
ultime parole della nostra risoluzione chiariscono che la nostra
posizione è esattamente l'opposto delle affermazioni fatte dalla
Consigliera Squarzino.
Il Presidente d'altronde aveva detto nella sua esposizione che
questo era un modo come un altro per avere i mezzi per potenziare
le linee ferroviarie e dunque avere la possibilità reale di
cambiare il sistema dei trasporti.
Mi interessa fare anche un'altra constatazione: sul discorso dei
trasporti dobbiamo fare tutto il possibile per riuscire a
scardinare un sistema attualmente in atto e mi rifiuto di pensare
che non ci sia la possibilità di scardinare questo tipo di sistema
se non essendo contro per il contro. Credo che sia invece
possibile, attraverso una politica reale e facendo delle scelte
precise e sostenute, modificare il sistema dei trasporti. Facendo
polemiche o facendo trasparire all'esterno che tutte le proposte
che vengono fatte sono specchietti per le allodole, sono retorica e
via dicendo, si ottiene esattamente il risultato contrario.
Non si può da una parte sostenere che si è contro un certo tipo
di sistema dei trasporti perché se ne vuole un altro, giustamente,
e poi fare il possibile affinché alle iniziative, che vanno in
questo senso, manchi quel supporto necessario perché si realizzino
effettivamente.
Mi ha fatto piacere che oggi, assieme alle firme delle forze
politiche di maggioranza, siano state apposte altre firme sotto
questa risoluzione e non perché si vada a cercare dei falsi
unanimismi o qualche sì che non serve a niente.
Il discorso è che più questo Consiglio è coeso, più c'è questo
tipo di volontà e più ci sono impegni in questa direzione, più si
riuscirà ad avere dei risultati a condizione che si sia coerenti
con quanto si firma. È questo il motivo del tentativo di
interessare tutte le forze politiche. Evidentemente qualcuno non è
di questo avviso. È giusto, è legittimo, ci mancherebbe, però
questa è la realtà dei fatti.
Sotto questo aspetto non posso concordare con le affermazioni
che sono state fatte e cioè, siccome bisogna iniziare da qualche
parte, allora diciamo che non facciamo più passare i TIR perché
così facendo se ne parlerà in tutto il mondo.
Non credo che siano queste le modalità, altrimenti posso
consigliare al collega Curtaz di fare cose che sono state fatte in
passato per altri motivi e se ne parlerebbe effettivamente in tutto
il mondo. Per fare questo però bisogna avere fino in fondo
quell'entusiasmo giovanile, fra virgolette, che chi ha i capelli
bianchi forse non ha più, ma che sicuramente qualcun altro, che non
l'ha mai avuto, non si sogna neppure di fare.
E allora bisogna che ci sia un minimo di coerenza anche sotto
questo aspetto; se le battaglie si vogliono fare, le si facciano,
ma senza intralciare possibili alternative che vanno nella
direzione di voler risolvere quei problemi che almeno a parole
tutti vogliono risolvere naturalmente se non ci sono sotto sotto
altre mire e altri scopi per fare andare le cose diversamente.
Président
La parole au Conseiller Curtaz.
Curtaz (PVA-cU)
Il Presidente della Giunta nella sua
replica alla discussione generale non ha resistito alla voglia di
fare due battute sui Verdi e adesso io non resisto alla voglia di
replicare.
A proposito del referendum sull'esame di maturità, che mi
sembrava un discorso dal punto di vista procedurale archiviato
questa mattina, faccio due battute rapide a proposito della nostra
ostinazione sul quesito referendario.
Trovo un po' stupefacente, l'ho già detto in altra sede, che
siate più preoccupati voi che noi di spiegare il quesito
referendario mutilato non da noi, ma dalla commissione.
Se avremo occasione di confrontarci in campagna referendaria,
credo che avremo buone argomentazioni per spiegare all'elettorato
quello che è successo e cosa vuol dire fare questo referendum;
comunque sarà una preoccupazione nostra, di cui vi invito a non
farvi carico, per non appesantirvi eccessivamente la
problematica.
Per quanto riguarda invece il discorso della Signora Forcellati,
ringrazio anche a nome dell'interessata per la pubblicità che
ripetutamente viene fatta. Ovviamente tutto il movimento degli
studenti, la raccolta delle firme, due anni di battaglie le abbiamo
fatte già con il proposito di candidare la Signora Forcellati e
siamo stati molti bravi a studiare e a raggiungere questo
obiettivo, dovete riconoscerlo!?
A parte tutto, parliamo della risoluzione. Devo riconoscere, e
questa volta non scherzo più, che la risoluzione è nella
prospettiva delle forze che la sottoscrivono una risoluzione
coerente. Se mi permetto di fare una critica, dico che è un po'
generica, ma senz'altro condivisibile.
Voglio aggiungere che il 90 percento di questa risoluzione è da
parte mia e del mio gruppo condivisibile laddove chiede la rapida
riapertura del Monte Bianco, dove esprime tutta una serie di
necessità che condividiamo sulla politica dei trasporti. Ma allora
perché non possiamo votarla e ci asterremo? Per una questione di
carattere più generale e per una questione più specifica.
La questione di carattere generale è che nella sostanza questa
risoluzione è alternativa a quella che abbiamo presentato, quanto
meno politicamente alternativa, ed è in qualche modo alternativa
alla proposta di petizione che oggi è in esame. Riteniamo che ci
debba essere qualcuno anche in questa sede che salvi lo spirito
della petizione, per questo ritengo che l'appello all'unanimità del
Consigliere Cottino non sia accettabile.
Potrebbe essere accettabile in un altro contesto, magari su una
questione istituzionale, ma qui ci troviamo di fronte a una presa
di posizione specifica. Qui un Consiglio unanime significherebbe
dire unanimemente no a una proposta che viene portata avanti in una
petizione che è stata sottoscritta, lo ricordo, da 6.000
Valdostani, da 14.000 turisti presenti in Valle d'Aosta e
dall'altra parte del tunnel da 100.000 persone.
Quindi non chiedeteci di affossare lo spirito della petizione,
che vogliamo invece valorizzare, vogliamo portare avanti in tutte
le sedi perché per noi questa è una battaglia di principio, è una
battaglia ideale, è una battaglia sulla quale vale la pena di
lottare anche eventualmente correndo il rischio di un isolamento
all'interno di quest'aula perché su questo problema sappiamo di
essere di fronte all'opinione pubblica molto più rappresentativi
rispetto ai nostri piccoli numeri in quest'aula. Questo è il
discorso di carattere generale.
C'è poi una valutazione più specifica che mi impedisce di votare
la risoluzione proposta da tutte le forze politiche presenti in
quest'aula, esclusa la nostra, ed è quella della regolamentazione.
Non mi riferisco solo al principio generale della regolamentazione
in sé, sulla quale abbiamo già avuto occasione di discutere. Mi
riferisco a una critica specifica che rinnovo a costo di essere un
po' noioso per l'ennesima volta. Nessuno mi ha ancora spiegato in
cosa consisterà questa regolamentazione e nessuno mi spiega in
questa risoluzione in cosa consisterà.
Questa regolamentazione può essere un elastico, può essere lungo
o corto, ci può essere di tutto. Oggi il Consiglio regionale
approverà a stragrande maggioranza una risoluzione condivisibile
nei suoi aspetti generali in cui però c'è un punto specifico
qualificante ed è il paletto che voi dovete mettere per rendere
credibile questo atto.
Il paletto che voi mettete è un paletto labile, è un paletto che
rischia di cascare perché in cosa consista la regolamentazione non
l'ho ancora sentito e non lo leggo nella risoluzione.
Per questo, come ho già annunciato all'inizio, dichiaro il voto
di astensione del nostro gruppo.
Président
La parole à la Conseillère Squarzino
Secondina.
Squarzino (PVA-cU)
Naturalmente condivido tutto
l'intervento del collega e ribadisco che già sulla risoluzione
presentata in questo Consiglio il 23 settembre 1999, che riportava
nella parte impegnativa la stessa tipologia di engagement, già
allora ci siamo astenuti. Mi stupisce che allora i rappresentanti
di Forza Italia si fossero astenuti, mentre questa volta
approvino.
Come esprimo un secondo stupore sul fatto che qui si voglia
parlare della nuova strada ferrata Lione-Torino; mi chiedo se si è
consultato rispetto a questo progetto il parere della popolazione,
se questo nostro auspicio rappresenta anche l'auspicio di quella
popolazione. Da quel che ne so, non credo tanto.
Esprimo un terzo stupore, ho aspettato fino all'ultimo ad
esprimerlo perché pensavo che ci fossero interventi e lo stupore è
che su temi così importanti né l'Assessore al territorio né
l'Assessore al turismo abbiamo espresso la loro opinione. È vero
che ha parlato il Presidente della Giunta, ma io credo che anche la
linea argomentativa del Presidente della Giunta sia soprattutto una
linea istituzionale, mentre sarebbe stato interessante sentire che
cosa, rispetto a tutto l'ambito del turismo e del commercio, questo
significa, che cosa rispetto all'ambito del territorio e della
tutela dell'ambiente tutto questo significa.
Président
La parole au Conseiller Lattanzi.
Lattanzi (FI)
Per aiutare la Consigliera Squarzino a
comprendere la nostra posizione e anche i colleghi del gruppo dei
Verdi che si sono stupiti dell'adesione di Forza Italia a una
controrisoluzione che, come dice giustamente il collega Curtaz, è
una controproposta e non è semplicemente una controproposta che si
distingue nei margini, è proprio una controproposta di
contenuti.
Loro con la risoluzione presentata proponevano la chiusura del
trasporto merci su gomma e nel tunnel ai TIR, noi non siamo
d'accordo su questo tipo di impostazione ed è il motivo per cui non
abbiamo aderito alla loro risoluzione.
Il motivo per cui invece abbiamo deciso di sottoscrivere questa
risoluzione in maniera diversa rispetto alla posizione che avevamo
sull'altra risoluzione è perché questa risoluzione esprime oggi in
maniera più chiara una consapevolezza che abbiamo, cioè della
necessità di affrontare i due aspetti che quando si parla di
trasporti vengono affrontati: l'aspetto della sicurezza e l'aspetto
dell'inquinamento.
Ho fatto fatica a comprendere i Verdi su quali dei due aspetti
erano più preoccupati; ho avuto la sensazione che fossero più
preoccupati per l'aspetto dell'ambiente, allora io credo che i
dati, che io condivido perché li ho letti anch'io,
dell'inquinamento oggi della produzione di elettricità in Europa
debbano far riflettere perché, produrre elettricità in Europa e a
maggior ragioni in Italia, oggi inquina più delle emissioni di
idrocarburi da parte delle auto. Questo lo sapete meglio di noi
perché i dati li avete prima e in maniera più diretta essendo più
interessati rispetto a noi.
Quindi su questo aspetto dell'ambiente molte riflessioni vanno
fatte. Questa risoluzione dice in maniera chiara che oggi la
tendenza delle scelte politiche di questa maggioranza?, scelte che
condividiamo perché questo è il programma per il quale siamo stati
eletti in questo Consiglio sotto l'aspetto del trasporto su rotaia
e su gomma, dice in maniera chiara che la tendenza attuale è quella
di andare verso il trasporto su rotaia delle merci, ma per fare
questo bisogna costruire le infrastrutture.
L'utopia vostra che da domani mattina i TIR non possano più
circolare in tutto il nostro Paese e che le merci possano viaggiare
sulle rotaie creerebbe un disastro finanziario ed economico,
creerebbe nuove vittime della povertà.
Voi non vi rendete conto che oggi mettere le merci sulla nostra
rete, quella nazionale e anche quella internazionale, è un'assoluta
insicurezza oltre ai dati che citava il Consigliere Cuc, per la
lentezza dei rapporti su rotaia, per l'insicurezza dei trasporti su
rotaia. Non abbiamo ancora la rete né a livello nazionale né a
livello europeo ed è di quello che si parla a livello comunitario,
pertanto avremmo delle ripercussioni immediate sull'economia, si
tornerebbe all'inflazione a due cifre per l'aumento dei prezzi
oggi, se non vi rendete conto di questo e allora non è che non
siamo d'accordo sull'obiettivo che voi proponete, non siamo
d'accordo sulla radicalizzazione che voi proponete come strada per
il raggiungimento di quell'obiettivo che è condiviso.
Ma io credo che sia doveroso rispettare la vostra presenza in
quest'aula perché, fintanto che ci saranno dei Valdostani che
voteranno dei Verdi, vorrà dire che c'è una parte magari piccola,
magari come noi minoritaria in questo Consiglio che chiede
particolare attenzione su certi temi ed è da rispettare la vostra
posizione soprattutto quando dite che ci sono 6.000 Valdostani che
hanno firmato la petizione, ma ce ne sono altrettanti, forse molti
di più da noi rappresentati, che ritengono che la soluzione che voi
proponete, la chiusura ai TIR, sia un danno più grande e più grave
di quello che oggi voi proponete nonostante si sia tutti più
sensibili in conseguenza della disgrazia che è appena successa.
Oggi sottoscriviamo questa risoluzione perché è il nostro
programma per la politica dei trasporti, perché non saremmo
coerenti, perché non condividevamo la forma più blanda dell'altra
risoluzione, mentre questa per quanto ci riguarda è molto più
precisa ed è molto più impegnativa rispetto a quella di pochi mesi
fa.
Questa è la soluzione che auspichiamo, anche se su queste cose,
al di là delle parole che diciamo in quest'aula, il peso che il
Governo e che i nostri rappresentanti parlamentari hanno su questa
vicenda è giustamente legato al peso che abbiamo in campo
europeo.
Auspichiamo che il nostro Presidente della Giunta possa portare
avanti quello che è scritto in questa risoluzione perché in questo
crediamo, mentre non crediamo nel creare vittime di una nuova
povertà.
Président
Je soumets au vote la résolution présentée par
le Président du Gouvernement et par les Conseillers Cottino,
Martin, Fiou, Lattanzi et Lanièce:
Conseillers présents: 27
Votants: 24
Pour: 24
Abstentions: 3 (Beneforti, Curtaz, Squarzino Secondina)
Le Conseil approuve.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK