Consiglio Regionale della Valle d'Aosta - Oggetto del Consiglio n. 2547 del 7 maggio 1997 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
ACQUE
Acque pubbliche
ENERGIA
Energia idroelettrica
Precedente
Successivo
Resoconto integrale del dibattito dell'aula
Oggetto del Consiglio n. 2547 del 7 maggio 1997 - Resoconto
SEDUTA ANTIMERIDIANA DEL 7 MAGGIO 1997
OGGETTO N. 2547/X Disegno di legge: "Modificazioni alla
disciplina dell'utilizzazione delle acque pubbliche ad uso
idroelettrico".
Articolo 1 (Finalità)
1. La presente legge dà attuazione alla clausola di salvaguardia
di cui all'articolo 2, comma 16, della legge 14 novembre 1995, n.
481 (Norme per la concorrenza e la regolazione dei servizi di
pubblica utilità. Istituzione delle Autorità di regolazione dei
servizi di pubblica utilità).
Articolo 2 (Piano generale)
1. Ai fini dell'applicazione della presente legge, la Regione
effettua un censimento delle subconcessioni di acque pubbliche ad
uso idroelettrico in atto nel territorio regionale, evidenziandone
in particolare la scadenza, ed individua le ulteriori derivazioni
che potrebbero essere sfruttate nel rispetto della legislazione
vigente.
2. Sulla base delle risultanze di cui al comma 1, e considerando
le disposizioni di cui agli articoli seguenti, è elaborato un nuovo
piano generale ai sensi dell'articolo 8, comma terzo, della legge
costituzionale 26 febbraio 1948, n. 4 (Statuto speciale per la
Valle d'Aosta).
3. Per definire il numero di componenti e le modalità di
funzionamento del Comitato misto di cui all'articolo 8, comma
terzo, dello Statuto speciale, il Presidente della Giunta
regionale, o un suo delegato, promuove un accordo con il Ministero
dei lavori pubblici, ai sensi dell'articolo 15 della legge 7 agosto
1990, n. 241 (Nuove norme in materia di procedimento amministrativo
e di diritto di accesso ai documenti amministrativi).
4. I rappresentanti della Giunta regionale, nel numero stabilito
dall'accordo di cui al comma 3, sono nominati dalla Giunta stessa
nel proprio seno ovvero tra i funzionari regionali o anche tra
persone esterne dotate di riconosciuta professionalità nel settore.
In quest'ultimo caso, si applicano le disposizioni della legge
regionale 27 marzo 1991, n. 12 (Criteri per le nomine e le
designazioni di competenza regionale).
Articolo 3 (Subconcessioni)
1. Per il rilascio di nuove subconcessioni di acque pubbliche ad
uso idroelettrico la Regione non riconosce diritti di prelazione o
di preferenza ulteriori e diversi da quelli previsti dall'articolo
9 del regio decreto 11 dicembre 1933, n. 1775 (Testo unico delle
disposizioni di legge sulle acque e impianti elettrici).
2. Alla scadenza delle utenze di grandi derivazioni di acque
pubbliche per forza motrice ovvero nei casi di rinuncia o di
decadenza, la Regione subentra nelle concessioni ai sensi
dell'articolo 7, comma terzo, dello Statuto speciale, esercitando i
poteri di pertinenza dello Stato di cui agli articoli 25 e 26 del
regio decreto 1775/1933.
3. Gli stessi poteri di cui al comma 2 sono esercitati dalla
Regione alla scadenza delle subconcessioni di grandi derivazioni di
acque pubbliche ad uso idroelettrico dalla medesima accordate
ovvero nei casi di rinuncia o di decadenza di dette
subconcessioni.
4. Le acque di cui ai commi 2 e 3 possono essere subconcesse
dalla Regione a soggetti abilitati alla produzione di energia
elettrica da fonte idraulica. Ai fini del rilascio di tali
subconcessioni, la Regione non riconosce alcun diritto di
prelazione, di preferenza, di subingresso automatico, di
prolungamento, di rinnovo o di fissazione di una nuova
scadenza.
5. Contestualmente alla subconcessione, la Regione accorda al
subconcessionario la concessione dei beni passati in sua proprietà
ai sensi del combinato disposto del comma 2 con l'articolo 25 del
regio decreto 1775/1933.
6. Il rilascio della subconcessione di cui al comma 5 è
subordinato dalla Regione all'esercizio, da parte dell'aspirante
subconcessionario, della facoltà di cui ai commi secondo e terzo
dell'articolo 25 del regio decreto 1775/1933, qualora tale facoltà
non sia stata esercitata dalla Regione ai sensi del comma 2.
7. Si applica l'articolo 6, comma primo, della legge 7 agosto
1982, n. 529 (Regolamentazione dei rapporti tra l'ENEL, le imprese
elettriche degli enti locali e le imprese autoproduttrici di
energia elettrica, in materia di concessioni di grandi derivazioni
idroelettriche).
Articolo 4 (Durata delle subconcessioni)
1. Tutte le subconcessioni rilasciate dalla Regione non possono
eccedere la durata stabilita dalle leggi dello Stato.
2. Per le subconcessioni trasferite ai sensi dell'articolo 4,
comma primo, n. 9), della legge 6 dicembre 1962, n. 1643
(Istituzione dell'Ente nazionale per la energia elettrica e
trasferimento ad esso delle imprese esercenti le industrie
elettriche), la scadenza è quella che risultava accordata prima del
trasferimento. Una diversa scadenza può sempre essere definita di
comune accordo tra la Regione ed il subconcessionario.
3. Per le subconcessioni che, in applicazione degli articolo 1,
commi secondo e terzo, e 2 della legge 5 luglio 1975, n. 304 (Norme
per la utilizzazione delle acque pubbliche ad uso idroelettrico
nella regione Valle d'Aosta), sono state assentite, anche in
sanatoria, senza scadenza effettiva, ivi compresi i casi in cui la
durata sia stata fissata in via meramente formale per un periodo di
tempo uguale alla concessione novantanovennale accordata dallo
Stato alla Regione, la scadenza è definita di comune accordo tra la
Regione ed il subconcessionario, sulla base di indirizzi
appositamente definiti dal Comitato misto di cui all'articolo 8,
comma terzo, dello Statuto speciale. Nello stesso senso si provvede
per le subconcessioni che, in applicazione del comma 2,
risulterebbero già scadute.
4. In caso di mancato accordo entro nove mesi dalla proposta
formulata dalla parte più diligente, la Regione fissa
unilateralmente la scadenza, sentito il Comitato misto, per una
data non anteriore a cinque anni dalla data di entrata in vigore
della presente legge.
5. Alla scadenza delle subconcessioni secondo quanto previsto in
conseguenza del presente articolo, si applicano le disposizioni di
cui all'articolo 3.
Presidente Ha chiesto la parola il relatore, Consigliere
Piccolo.
Piccolo (ADP-PRI-Ind) Per far comprendere la portata del disegno
di legge oggi in discussione relativo a modificazioni alla
disciplina dell'utilizzazione delle acque pubbliche ad uso
idroelettrico, occorre sviluppare un ragionamento storico e
giuridico che prende l'avvio dallo Statuto speciale della Regione
autonoma Valle d'Aosta e che attraverso la legge di
nazionalizzazione del settore elettrico del ?62 e le successive
leggi nazionali e regionali, fra le quali è indispensabile citare
la legge n. 9/91, arriva fino alle più recenti vicende,
caratterizzate dalla trasformazione dell'ENEL in S.p.A., dall'avvio
della sua privatizzazione all'istituzione dell'Authority per
l'energia.
Il disegno di legge in estrema sintesi ricorda che i diritti
sulle acque pubbliche attribuiti alla Regione dagli articoli 7-8-9
dello Statuto speciale mediante la concessione gratuita
novantennale di tali acque da parte dello Stato alla Regione,
furono significativamente compressi dalla legge istitutiva
dell'ENEL. Infatti la Corte costituzionale, a cui la Regione si
rivolse nel ?64, ritenne che la nazionalizzazione del settore
elettrico e l'istituzione dell'ENEL configurassero quel piano di
interesse nazionale previsto dal 4° comma dell'articolo 7 dello
Statuto speciale, in grado di limitare i poteri della Regione sulle
acque avute in concessione dallo Stato stesso.
Senza volermi inoltrare nella materia, che è piuttosto
complessa, mi preme sottolineare che per effetto della normativa
sviluppatasi fra il ?75 e l'82, la Regione si è trovata nella
condizione di poter assentire le subconcessioni di derivazione
d'acqua di uso idroelettrico a chiunque ne facesse richiesta, solo
se la potenza nominale di concessione fosse inferiore ai 3000 kw,
mentre le subconcessioni per potenze comprese fra i 3000 e i 30.000
kw possono essere assentite solo all'ENEL, ad enti locali o a
consorzi di enti locali, fermo restando un diritto di prelazione a
favore dell'ENEL, e quelle oltre i 30.000 kw di potenza nominale
possono essere assentite esclusivamente all'ENEL.
Ultimo e fondamentale passaggio dell'evoluzione normativa in
materia è costituito dall'approvazione della legge del 14 novembre
1995, n. 481: "Norme per la concorrenza e la regolamentazione dei
servizi di pubblica utilità, istituzione dell'autorità di
regolazione dei servizi di pubblica utilità". Con la legge
sopracitata viene stabilita l'istituzione dell'autorità di
regolazione dei servizi di pubblica utilità, competente
rispettivamente per l'energia elettrica, per il gas e per le
comunicazioni.
Contrariamente alle aspettative, l'istituzione dell'autorità non
ha comportato una modifica dell'attuale legislazione del settore
elettrico, che pertanto rimane caratterizzata dal mantenimento
della riserva di attività, anche se a favore dello Stato e non più
dell'ENEL, a seguito della intervenuta trasformazione dell'ENEL in
S.p.A..
La legge in questione contiene però un importante elemento per
la Regione. Infatti all'articolo 2, comma 16, recita: "Nella
Regione Valle d'Aosta si applicano le norme contenute negli
articoli 7-8-9-10 dello Statuto speciale, approvato con legge
costituzionale del 26 febbraio 1948, n. 4".
Posto che la sentenza della Corte costituzionale del ?64 aveva
considerato la speciale normativa relativa alle concessioni
idroelettriche dell'ENEL vincolante anche per la Regione Valle
d'Aosta, nel presupposto di una stretta connessione fra la
disciplina ed il principio fondamentale della riserva di produzione
elettrica in capo all'ENEL, il venir meno dell'esclusività
dell'ENEL sull'attività di produzione dell'energia elettrica, in
particolare da fonte idraulica prodotto dalla legge n. 9/91, ha
necessariamente determinato il superamento dei limiti all'esercizio
dei diritti riconosciuti alla Valle d'Aosta dagli articoli 7-8
dello Statuto speciale.
Il richiamo allo Statuto speciale, presente nella legge
istitutiva dell'Authority, resterebbe privo di ogni effetto se ad
esso non si accompagnasse il presupposto della cessazione
dell'efficacia di quelle norme di legge ordinaria in materia di
concessioni idroelettriche incompatibili con lo stesso Statuto
speciale.
Pertanto il rinvio contenuto nella legge n. 481/95 sembra
fungere da clausola di salvaguardia delle speciali prerogative
della Regione Valle d'Aosta, rendendo così inapplicabile
all'ordinamento autonomistico le norme di legge ordinarie in
materia di concessioni idroelettriche incompatibili con lo Statuto
speciale.
Per sfruttare questa clausola di salvaguardia contenuta nella
legge dell'Authority, si è resa necessaria l'elaborazione del
disegno di legge oggi in discussione per riformare ed integrare la
normativa regionale in materia di utilizzazione delle acque
pubbliche per uso idroelettrico.
Passando ad esaminare in modo sintetico il contenuto del disegno
di legge, si rileva che mentre l'articolo 1 richiama la clausola di
salvaguardia contenuta nella legge istitutiva dell'Authority,
l'articolo 2 demanda alla Regione il compito di effettuare un
censimento delle subconcessioni in atto e di individuare, se
esistenti, ulteriori derivazioni che potrebbero essere sfruttate
nel rispetto della legislazione vigente.
Sulla base di questo censimento il medesimo articolo prevede la
redazione di un nuovo piano generale per l'utilizzazione delle
acque pubbliche della Regione, da redigere ai sensi dell'articolo
8, comma 3, dello Statuto speciale.
La necessità di provvedere ad un piano delle acque deriva dal
fatto che con la nuova legge si incide significativamente sulla
durata e sul rinnovo delle subconcessioni in atto. Poiché la norma
dello Statuto prevede che il piano venga redatto da un comitato
misto, composto da rappresentanti della Giunta regionale e da
rappresentanti del Ministero dei lavori pubblici, i commi 3-4
dell'articolo 2 disciplinano le procedure di nomina dei
rappresentanti della Giunta regionale.
Gli articoli 3-4 individuano puntualmente i poteri dispositivi
riconosciuti alla Regione dallo Statuto speciale e confermati dalla
legge n. 481/95. Le norme contenute in questi due articoli sono
dirette a svincolare la Regione dall'osservanza di norme di leggi
statali aventi l'effetto di comprimere la discrezionalità regionale
nella scelta di concessionari e nella fissazione della durata delle
concessioni. In particolare, l'articolo 3 stabilisce che la Regione
non riconosce i diritti di prelazione o di preferenza ulteriori
diversi da quelli previsti dall'articolo 9 del T.U. sulle acque,
regio decreto 11 dicembre 1933 n. 1775, nel quale vengono
richiamati meri criteri di guida per l'amministrazione
concedente.
Nei restanti commi dell'articolo 3 vengono disciplinate le
conseguenze della scadenza, della rinuncia e della decadenza delle
subconcessioni di derivazione d'acqua ad uso idroelettrico,
classificate come grandi derivazioni, cioè quelle dove la potenza
nominale di concessione è superiore a 3000 kw, attribuendo alla
Regione il diritto di subentrare nella concessione e nella
proprietà delle opere per il suo sfruttamento. Per tali concessioni
è riconosciuta alla Regione la facoltà di disporne in termini di
nuove subconcessioni da assentire a soggetti abilitati alla
produzione di energia elettrica, senza dover riconoscere alcun
diritto di prelazione, di preferenza, di subingresso automatico, di
prolungamento o di rinnovo e di fissazione di una nuova
scadenza.
L'articolo 4 del disegno di legge regola le modalità di
attribuzione della subconcessione e della sua durata, nell'assunto
che il legislatore statale non può sottrarre alla Regione il suo
potere di fissare un termine alle subconcessioni ad essa
concordate, qualora non ricorrano superiori interessi
nazionali.
Infine, lo stesso articolo 4 affronta il problema delle
subconcessioni di cui sia diventata titolare l'ENEL per effetto del
trasferimento provocato dalla legge di nazionalizzazione, e in
questi casi viene richiamato come termine di scadenza quello che la
subconcessione aveva prima del trasferimento. Nel caso in cui tale
termine sia già scaduto per le altre subconcessioni assentite
all'ENEL, la definizione di una scadenza è rimessa ad un accordo
fra Regione e ENEL, nel rispetto degli indirizzi definiti dal
Comitato misto previsto dallo Statuto speciale, riconoscendo
comunque alla Regione, in caso di mancato accordo, il potere di
fissare unilateralmente la scadenza della subconcessione, sentito
il Comitato misto, assumendo una data non anteriore ai 5 anni dalla
durata di entrata in vigore del presente disegno di legge.
In conclusione, ritengo che questo disegno di legge rappresenti
un passo fondamentale dell'avvio di una politica energetica della
Regione, rivolta a valorizzare le risorse presenti sul suo
territorio, e destinato a modificare in senso favorevole alla
Regione stessa il contesto normativo in cui dovrà essere calato il
futuro piano energetico regionale, in corso di elaborazione, che ci
auguriamo venga discusso al più presto in questo Consiglio.
Président La discussion générale est ouverte.
La parole au Conseiller Tibaldi.
Tibaldi (Ind) Sia in commissione che in Consiglio, in tutta
l'ampia relazione fatta dal Consigliere relatore, si è fatta una
ricca citazione di elementi normativi - si fa riferimento a leggi,
ad agganci statutari, eccetera - per dimostrare il supporto
giuridico che sta alla base del provvedimento che oggi viene
portato in aula. Però, come avevo già sollevato in commissione, qua
non si fa alcun riferimento - non so se è stato omesso
volontariamente o meno - ad un atto non normativo, ma
regolamentare, approvato da questo Consiglio nella primavera del
?95, ovvero il regolamento che fissa i criteri per il rilascio
delle subconcessioni ad uso idroelettrico.
Allora, da una parte tutta questa elencazione di norme di
valenza statale e agganci statutari, dall'altra però non si fa
riferimento a quell'atto che questo Consiglio ha votato due anni
fa.
Il quesito l'ho già sottoposto alla commissione: qui c'è un
articolo 3, comma 1, che è chiaro e che dice: "Per il rilascio di
nuove subconcessioni di acque pubbliche ad uso idroelettrico la
regione non riconosce i diritti di prelazione o di preferenza
ulteriori e diversi da quelli previsti dall'articolo 9 del regio
decreto 1775/1933", regio decreto che poi ha subito delle
modificazioni nel ?93. Questo articolo crea un'abrogazione
implicita di quel regolamento, perché quel regolamento fissava
criteri e priorità che erano sostanzialmente diversi dai parametri
fissati invece dal T.U. sulle acque.
Sarebbe opportuno chiarire in questa sede se questa legge, una
volta approvata, avendo nella gerarchia delle leggi valenza
superiore a quella di un regolamento, abroga implicitamente quei
criteri provvisori di subconcessione, e quindi questo è l'atto
definitivo che fissa queste regole per rilasciare le subconcessioni
ad uso idroelettrico, oppure no. Altrimenti mi sembra che vengano
disattesi completamente quei principi di carattere economico, che
fissavano soggetti che avevano priorità ad avere queste
subconcessioni e soggetti che avevano minori priorità.
Alla luce di quest'osservazione sarebbe interessante avere una
risposta anche di carattere politico, perché questo provvedimento,
qualora approvato tout court, smentirebbe completamente una linea
politica in materia energetica che due anni fa questo Consiglio
aveva voluto portare avanti.
Président La parole au Conseiller Parisi.
Parisi (RV) Volevo chiedere sotto l'aspetto procedurale come mai
questo disegno di legge non è pervenuto alla III Commissione, anche
perché, probabilmente per un difetto o per una norma non molto
chiara per quanto riguarda le competenze delle commissioni, credo
che la III Commissione consiliare sia stata una commissione che,
per quanto riguarda queste problematiche, è sempre stata
coinvolta.
Non ho avuto il tempo di leggere a fondo questo disegno di legge
per verificarne il contenuto, però mi sembrava logico parlando di
acque e di piani energetici e di subconcessioni che dovesse essere
quanto meno coinvolta la III Commissione.
Lo stesso discorso vale per un'altra legge che riguarda le cave.
Chiederei un rinvio, in modo tale che la III Commissione prenda
conoscenza del contenuto di questa legge.
Ripeto, non capisco chi è che fa le assegnazioni, però c'è
qualcosa che non quadra perché noi esprimiamo molto spesso il
parere sulle subconcessioni, ma poi non veniamo coinvolti per
questa materia che è molto più generale.
Presidente Il regolamento è talmente lapalissiano che non
dovrebbe esserci neppure un dubbio su questo. I dubbi del
Consigliere Parisi sono completamente fuori luogo.
È sufficiente leggere le attribuzioni della IV Commissione:
energia, fonti alternative, metanodotto, risparmio energetico,
utilizzazione delle acque a scopo idroelettrico. È chiaro, è netto,
non esiste neanche un minimo dubbio.
Se andiamo a vedere le competenze della III Commissione troviamo
che le acque ad uso rurale possono essere...
Parisi (RV) ... mi scusi, Presidente, allora non mandate in III
Commissione tutti gli atti che riguardano le subconcessioni, che
riguardano gli impianti idroelettrici...
Presidente ... solo quelli che hanno l'uso irriguo e potabile,
non gli altri. È chiaro?
Chiarito questo punto, lei non ha più la parola e noi
continuiamo con i nostri lavori.
(...interruzione del Consigliere Parisi, fuori microfono...)
Presidente Ho chiarito che è solo per le subconcessioni per
acque irrigue.
Ha chiesto la parola il Consigliere Collé.
Collé (PpVA) Alcune brevissime considerazioni. La prima è che
sicuramente il disegno di legge n. 238 va verso un discorso di
completa autonomia per quanto riguarda l'utilizzazione delle nostre
acque, tuttavia alcune considerazioni devono essere fatte nel
discorso generale e cioè credo che qui più di ogni altra cosa debba
essere affrontato il discorso politico con gli interlocutori
romani, cioè ENEL e Governo. Dico questo perché così rimanendo le
cose, ci troveremmo in una situazione abbastanza anomala in quanto,
entrando in possesso delle derivazioni, non possiamo in un secondo
tempo vendere l'energia. L'ENEL questo lo ha dichiarato più volte,
ha dichiarato che lo impediva, così come ha dichiarato che fino al
2001 non era intenzionata a comprare ulteriore energia perché il
suo fabbisogno era sufficiente. E questo quando l'80 percento
dell'energia utilizzata nel nostro Paese arriva da stati stranieri,
in particolare per quanto riguarda petrolio e gas, e solo un 20
percento riguarda le risorse locali.
Dicevo prima che questo è un primo passo; tuttavia credo che il
nocciolo del problema stia proprio in un discorso politico ad un
tavolo da aprire, o perlomeno successivamente il Presidente ci dirà
che questo tavolo - per quanto abbiamo sentito dagli organi di
stampa - è già stato aperto; vorremmo capire a che punto sono le
trattative, come la Regione si sta muovendo sotto questi aspetti,
proprio per non essere impreparati a questo appuntamento che è
sentito dalla popolazione valdostana.
Faccio questo discorso perché molti comuni e consorzi di comuni
hanno da tempo predisposto progetti di centraline, progetti che
vanno in un senso di valorizzazione della nostra autonomia nel
senso delle acque, ma che qualora le cose non cambino si
troverebbero di fronte ad una situazione disagiata, in quanto dopo
aver fatto notevoli investimenti non potrebbero rientrare per
l'impossibilità di vendere l'energia.
Chiedo al Presidente che su questo venga data risposta e chiedo
soprattutto l'impegno e i tempi che ci possono essere per dare
risposte a questi quesiti.
Presidente Ha chiesto la parola il Consigliere Borre.
Borre (UV) In parte ripeterò quello che già il Consigliere Collé
ha detto, perché mi sembra purtroppo una delle condizioni che
obbligherà il Governo valdostano a trattare con il Governo romano
per la distribuzione.
È questo un disegno di legge che, se ci soffermiamo al semplice
titolo, potrebbe apparire di lieve importanza perché parla di
modificazioni, mentre non è così. È una legge che dà nuovamente
alla nostra regione la possibilità di applicare integralmente le
norme contenute negli articoli 7-8-9-10 dello Statuto speciale.
Un doveroso ringraziamento va al Senatore Dujany e al Deputato
Caveri per il lavoro svolto in questa direzione; va evidenziato
soprattutto che il modo congiunto di lavorare dei due Parlamentari
ha prodotto buoni risultati per la nostra regione.
Ho detto che è una proposta di legge di grande importanza, una
proposta che sancisce un diritto: applicare integralmente le norme
dello Statuto speciale sulle concessioni di acque pubbliche, quindi
le acque pubbliche esistenti nella regione sono date in concessione
alla Regione.
Un interrogativo deve essere a questo punto sollevato. Quando la
Regione avrà eventualmente esercitato il suo diritto di rientrare
in possesso delle acque e degli impianti idroelettrici, dove potrà
mai collocare l'energia prodotta? E gli altri produttori
indipendenti, autoproduttori piccoli e medi, potranno mai
realizzare impianti volti all'utilizzazione completa delle risorse
idrauliche residue in Valle?
Questi interrogativi emergono se si considerano due fatti che
ora si presentano allo scenario energetico generale: l'applicazione
anche nel nostro Paese delle direttive CEE, l'indisponibilità,
dichiarata dall'ENEL, a ritirare l'energia prodotta da produttori
terzi.
Per motivi di ordine economico, di diversificazione delle fonti
energetiche, di utilizzazione delle risorse proprie degli stati
membri e al fine di proteggere l'ambiente naturale, la CEE nella
sua direttiva indica la necessità che venga data la priorità alla
generazione di energia elettrica da fonti rinnovabili. Anche
l'Italia dovrebbe sentirsi obbligata a recepire tale indicazione e
a maggior ragione la nostra Regione; è questo un interesse generale
della nostra popolazione.
Per quanto attiene alla supposta situazione di saturazione del
sistema elettrico italiano, come dichiarato dall'ENEL, è tempo di
riaffermare con forza che tale affermazione è al tempo stesso vera
e falsa: vera, se siamo indifferenti alla struttura del parco
elettrico e alla sua obsolescenza; falsa, se guardiamo
all'efficienza e alla dipendenza energetica del Paese. Da un punto
di vista dell'interesse dell'Italia converrebbe procedere ad un
largo rinnovamento degli attuali impianti e a un forte sviluppo
degli impianti da fonti energetiche rinnovabili, sia per ragioni
energetiche sia per ragioni ambientali.
È pertanto urgente che la nostra regione venga quanto prima
dotata di una politica energetica capace finalmente di passare
dalla fase degli studi, delle ricerche e dei piani, alla fase
realizzativa degli interventi proposti. Per giungere a tanto, è
necessario dotarsi di una struttura organizzativa adeguata alla
complessità e alla delicatezza della situazione. Vivere in quanto
regione autonoma un periodo di transizione come l'attuale significa
innanzitutto essere coscienti fino in fondo della complessità delle
tematiche energetiche in tutte le loro articolazioni, avendo sempre
ben presente che l'energia prodotta dall'acqua, fonte rinnovabile
per eccellenza, rimane forse l'ultima risorsa che la Valle d'Aosta
ha la possibilità di utilizzare nell'interesse generale della
popolazione.
Quindi se oggi con questo disegno di legge si tende a dare alla
regione la possibilità di riappropriarsi delle proprie facoltà
statutarie, a suo tempo vanificate dalla sentenza della Corte
costituzionale n. 13/64, è bene rammentarsi che le problematiche
legate all'energia non si esauriscono eliminando alcune posizioni
di privilegio dal monopolio ENEL, ma vanno ben oltre. Infatti, se
con questo disegno di legge si tende nel medio-lungo periodo a
riportare sul libero mercato le grandi derivazioni d'acqua e gli
impianti ad esse collegate, non va dimenticato che la Valle d'Aosta
possiede altre potenzialità energetiche che, anche se considerate
minori, vanno comunque utilizzate. Più precisamente, mi riferisco
alle diverse proposte di realizzazione di impianti da piccole
derivazioni d'acqua sui torrenti regionali, avanzate da comuni e da
società dove l'ente locale è di norma presente in posizione
dominante. Accanto agli impianti derivati dai torrenti non ci si
deve dimenticare di tutte le altre molteplici possibilità di
produzione elettrica, dovute al recupero da parte dei consorzi
delle acque residue utilizzate in agricoltura; come non va
sottovalutato l'uso plurimo con recupero energetico degli
acquedotti comunali.
Infine, come non rammentare, scendendo sempre più nella scala
delle potenze elettriche installate, le legittime aspirazioni dei
conduttori di alpeggi o di altri operatori economici, le cui
strutture non hanno possibilità concrete di allacciamento alla rete
pubblica e si trovano pertanto nella necessità di realizzare
microcentraline ad uso proprio.
Ebbene, tutti questi operatori dall'amministrazione comunale
all'imprenditore, dall'agricoltore al conduttore di alpeggio,
dall'artigiano al gestore del rifugio, aspettano con interesse che
vengano sciolti i nodi che attualmente impediscono di fatto
l'utilizzazione delle risorse idriche regionali ai fini
energetici.
Provando a rispondere all'interrogativo che mi sono posto,
ritengo che vi siano alcune cose da fare urgentemente: esigere il
rispetto, anzi l'ampliamento della convenzione del 6 marzo 1990,
avente per oggetto i piccoli impianti idroelettrici, con relativi
obblighi dell'ENEL e della regione autonoma; modifiche delle norme
statutarie affinché la Regione Valle d'Aosta possa entrare nel
settore della distribuzione di energia elettrica. Va ricordato che
in base all'articolo 2 del DPR n. 1142/85 alla Regione Valle
d'Aosta sono trasferite le funzioni amministrative concernenti
l'industria, in particolare la produzione e la trasformazione di
energia; dobbiamo pertanto emanare nuove norme di attuazione che
permettano di attivare iniziative nel settore relativo alla
distribuzione.
Terminando, vorrei suggerire, se mi è consentito, di
approfondire l'ottima iniziativa della Presidenza del Consiglio del
tavolo di lavoro che ha visto la provincia di Trento e la nostra
regione confrontarsi sul tema: "Utilizzo delle risorse idriche e
idroelettriche presenti sul territorio regionale e relativa
legislazione regionale" dell'11-12 aprile scorso.
È pur vero che è differente la situazione per il Trentino Alto
Adige, perché in virtù del DPR n. 235/77 gli enti locali possono
assumere il servizio pubblico di distribuzione di energia elettrica
agli utenti ed è possibile per gli autoproduttori lo scambio fra
loro; rimane l'insoddisfazione per le province, cosa che riguarda
anche la Regione Valle d'Aosta, perché non sono consentite
iniziative delle stesse. Quindi è auspicabile un confronto e un
comune lavoro a fronte delle necessarie riforme da apportare per
raggiungere l'obiettivo.
Presidente Se nessun altro chiede la parola, dichiaro chiusa la
discussione generale.
Ha chiesto la parola l'Assessore all'industria, commercio e
artigianato, Mafrica.
Mafrica (GV-PDS-SV) Gli interventi fatti in Consiglio, a partire
dalla relazione del Presidente di commissione Piccolo, sono di
grande interesse per sottolineare l'importanza di questo disegno di
legge.
È un disegno di legge con cui ci si riappropria come regione di
competenze previste dallo Statuto in materia di concessioni a scopo
idroelettrico; questo è diventato possibile perché la legge
istitutiva dell'Authority ha salvaguardato, per iniziativa dei
Parlamentari valdostani, e ha affermato le competenze proprie dello
Statuto della Valle d'Aosta. È quindi da questo punto di vista un
disegno di legge di alti contenuti autonomistici, in primo luogo, e
credo che questo debba essere riaffermato.
Indubbiamente con questo disegno di legge si apre un confronto
complesso e difficile con l'ENEL e con lo Stato; è un disegno di
legge che inizia un confronto su una materia che è in continua
evoluzione e a questo disegno di legge stanno già facendo seguito
altre iniziative di confronto tecnico e politico, su cui il
Presidente potrà intervenire. Faccio solo alcune osservazioni
puntuali rispetto a chiarimenti richiesti.
Il Consigliere Tibaldi poneva il problema di una possibile
incompatibilità fra questo disegno di legge e la delibera con cui
sono stati approvati dal Consiglio con provvedimento amministrativo
i criteri di subconcessione provvisori. Devo dire che non esiste
incompatibilità fra i due provvedimenti, il Consigliere Tibaldi con
un esposto alla Commissione di Coordinamento aveva già fatto
presente in allora che a suo avviso il provvedimento amministrativo
regionale contrastava con il T.U. del 1933; avevamo, come Regione,
con lettera del Presidente del Consiglio fornito chiarimenti alla
Commissione di Coordinamento, precisando che i criteri previsti
dalla deliberazione costituivano delle specificazioni e non erano
assolutamente in contrasto ma rientravano nei criteri indicati
dall'articolo 9 del T.U. 1775/33. I criteri predisposti dalla
Regione - scrivevamo allora - nell'esercizio della funzione
amministrativa ad essa trasferita in materia di acque non fanno
altro che specificare la generica normativa statale, al fine di
meglio orientare gli organi competenti nella scelta delle domande
di concessione o subconcessione da preferire.
Nel disegno di legge attuale viene richiamato l'articolo 9 del
T.U. con il senso esattamente contrario a quello previsto da
Tibaldi. Il senso è quello di dire che non possono esistere leggi
nazionali ordinarie come la legge n. 1643 istitutiva dell'ENEL, che
danno concessioni perpetue all'ENEL, o altre leggi che
attribuiscono all'ENEL possibilità di prelazione rispetto a
determinate concessioni di una certa potenza; pertanto valgono solo
i criteri previsti dall'articolo 9 del T.U., mentre non sono validi
i criteri di altre leggi che assegnano a soggetti che non siano la
Regione preferenze o particolari diritti.
Allora, ribadisco che non c'è incompatibilità fra il richiamo
all'articolo 9 fatto nella legge e la deliberazione approvata dal
Consiglio, perché la deliberazione del Consiglio era collegata
all'articolo 9 e così è stato ritenuto anche dopo osservazioni
formulate e chiarimenti forniti; il richiamo a questo articolo in
questa legge ha il senso che ho detto, di dire che con leggi
ordinarie non possono essere previste modalità di concessione che
assegnino preferenze o titoli diversi da quelli previsti dal
T.U..
Credo poi di dovere rispetto ad alcune richieste formulate dai
Consiglieri Collé e Borre richiamare la mozione che il Consiglio ha
approvato recentemente. Al primo punto degli impegni c'era la
richiesta che la Giunta predisponesse un disegno di legge con cui
riappropriarsi delle competenze in materia di subconcessione di
energia elettrica di fonte idraulica. Questo è il primo punto a cui
si dà soddisfacimento; gli altri punti richiamati in questa
risoluzione sono il dare continuità e attualizzare la convenzione
del ?90, che era riferita solo ai piccoli impianti, quindi
consentire ai consorzi di poter utilizzare quanto previsto dalla
convenzione e prevedere per le piccole derivazioni la possibilità
di essere sfruttate, attualizzarla altresì per portarla anche alle
concessioni di potenza superiore ai 3000 kw, e dare ancora nel
confronto politico con le norme di attuazione dello Statuto
ulteriori competenze che toccano alla Regione in materia di
produzione, trasporto e distribuzione.
A questo disegno di legge dovranno fare seguito altri
provvedimenti a livello di norme di attuazione dello Statuto, che
siano quindi un'attuazione di principi contenuti nello Statuto e di
principi già contenuti in precedenti norme di attuazione, tipo il
1142, che è il decreto legislativo relativo all'industria.
Questo disegno di legge è quindi un atto significativo di
rivendicazione autonomistica e anche di pratico intervento in una
materia di grande importanza; stanno proseguendo i lavori per la
redazione del piano energetico, sono state completate nelle fasi
richieste le prime competenze affidate alla Finaosta e alla
Compagnie Valdôtaine des Eaux, i primi documenti sono stati già
presentati, si sta rispettando il calendario previsto, quindi con
la definitiva attuazione del piano energetico regionale potranno
trovare soluzione in modo definitivo anche i criteri che finora
hanno carattere provvisorio, e saranno determinate anche dal punto
di vista operativo le scelte necessarie per rendere possibile a
livello regionale lo sfruttamento dell'energia elettrica, che
rimane una delle risorse rinnovabili salvaguardate finora dalla
normativa europea e anche dai contenuti della relazione Carpi, che
riserva ai piccoli produttori e alle fonti di energia rinnovabili
un particolare spazio. Bisognerà vedere come evolverà nel complesso
la questione dell'ENEL, ma ci sono le condizioni perché questo
disegno di legge e successivi provvedimenti normativi e il piano
energetico regionale siano collocati in una fase in cui
l'iniziativa regionale può dare risultati.
Il Presidente poi riprenderà questi argomenti, ho fatto solo una
rapida successione di chiarimenti e comunque ci tengo a
sottolineare l'importanza di questo disegno di legge.
Presidente Ha chiesto la parola il Presidente della Giunta,
Viérin Dino.
Viérin D. (UV) Après les considérations exprimées par
l'Assesseur Mafrica, il ne me reste qu'à souligner certains aspects
qui ont trait à la présentation de ce projet de loi. Un projet de
loi qui s'inscrit dans un cadre général concernant la question de
la politique énergétique au Val d'Aoste, dans ce cas spécifique
l'utilisation de nos ressources hydro-électriques. Et ce, sur la
base d'un programme présenté par ce Gouvernement, mais aussi sur la
base des orientations qui ont été fournies directement par cette
Assemblée, par l'approbation de motions et de résolutions.
En effet, s'il est important de souligner l'aspect concernant
les compétences en la matière, il est également important et
nécessaire de suivre l'évolution de cette matière surtout pour ce
qui est de la privatisation de l'ENEL, et en même temps de formuler
des propositions, même si celles-ci ne peuvent être prises en
considération sans que l'on définisse au préalable un cadre de
référence. Le cadre de référence est représenté par les différentes
propositions qui se sont déjà succédé au cours de ces dernières
années quant à la privatisation de l'ENEL, quant aux orientations
que le Parlement italien voudra prendre en cette matière.
En effet si la production de l'énergie a déjà été libéralisée,
il reste encore à définir toutes les autres options quant au
transport et à la distribution de l'énergie. C'est pour nous un
point fondamental, parce que si nous pouvons être autonomes et donc
reprendre nos pouvoirs quant à la production de notre énergie, par
la suite nous devons également définir un scénario pour
l'utilisation de cette même énergie. De ce point de vue nous ne
pouvons, même si cet aspect représente un élément important, nous
cantonner uniquement au problème lié à la vente à l'ENEL de cette
énergie, parce que tant que l'ENEL était une société à
participation publique, il y avait un engagement ferme de sa part
et d'un point de vue général de la part de l'Etat, qui garantissait
cette procédure sur la garantie de l'achat de l'énergie produite et
également sur le prix. Mais aujourd'hui si nous voulons - comme je
pense cela a été souligné par tous ceux qui sont intervenus - la
privatisation de l'ENEL, évidemment l'élément "prix d'achat de
l'énergie" ne peut être imposé de l'extérieur, mais doit faire
partie des conditions du marché de l'énergie.
Il est donc important non seulement de suivre de près
l'évolution au niveau du Parlement italien, mais également de
vérifier quels seront les éléments qui pourront accompagner cette
phase de transition. Il faut que l'on considère les investissements
qui ont déjà été effectués et également les investissements encore
à effectuer, parce qu'il y aura sans doute une distinction entre
ces différentes hypothèses.
Pour ce qui est de la privatisation de l'ENEL le débat est
ouvert. Il est difficile aujourd'hui pour nous de répondre à une
question quant aux temps et quant aux engagements, parce que ce
n'est pas de notre compétence exclusive. Nous sommes prêts à
formuler des propositions quant à l'évolution de cette matière,
parce que nous voulons sur la base des modèles qui sont déjà
appliqués par exemple dans la Région Trentin Tyrol du Sud, même si
les dispositions statutaires de cette région sont différentes par
rapport à nos dispositions, que l'on puisse imaginer au Val d'Aoste
une action et une participation directe de la communauté valdôtaine
non seulement en matière de production d'énergie, mais également en
matière de son transport et d'utilisation de cette énergie.
Là, nous attendons de voir les décisions qui seront prises au
niveau du Parlement italien, et de concert avec nos Parlementaires
nous suivons de près cette matière.
Il est un autre aspect, celui qui est lié à la situation
actuelle de l'ENEL au Val d'Aoste, vu qu'une réorganisation est en
cours d'application. Nous avions, parallèlement aux pourparlers et
aux pourparler au niveau politique, rencontré les dirigeants de
l'ENEL pour connaître quelles étaient leurs orientations quant au
futur de l'ancien district ENEL au Val d'Aoste. Nous avons eu, au
cours de ces rencontres, certaines assurances, au fil de
l'évolution également des pourparlers avec les organisations
syndicales, nous sommes en train de nous rendre compte que
certaines de ces assurances doivent être vérifiées. Donc c'est pour
ces raisons que nous avons sollicité une nouvelle rencontre avec
les responsables de la société, pour examiner en présence des
organisations syndicales quelles sont les initiatives que la
société veut entreprendre et surtout pour définir une fois pour
toutes quelles seront les compétences, l'autonomie et la
responsabilité des structures qui sont aujourd'hui présentes au Val
d'Aoste. La requête a été formulée, nous attendons une réponse, dès
que la rencontre sera fixée, nous pourrons reprendre ce sujet
spécifique et procéder ensemble à une ultérieure évaluation des
conditions qui nous seront exposées quant à la situation de l'ENEL
au Val d'Aoste.
Il y a un dernier aspect pour compléter ce schéma général. Mais
sur ce thème l'Assesseur Mafrica a déjà dit que la procédure pour
la présentation du plan énergétique régional suit son cours sur la
base des temps qui ont été fixés par le Gouvernement. C'est là un
autre aspect important, parce qu'après avoir défini le cadre
général des pouvoirs et des compétences, après avoir défini quelle
sera au Val d'Aoste la société et quelles seront les modalités
d'utilisation des potentialités énergétiques, le plan énergétique
régional pourra fixer les modalités d'exploitation de ces
ressources. Nous disposerons donc à ce moment d'un cadre complet,
pour mener au mieux une politique régionale dans le domaine
énergétique.
Président Maintenant on passe à l'examen de la loi.
Article premier; la parole au Conseiller Tibaldi.
Tibaldi (Ind) Anticipo anche la mia dichiarazione di voto, che
sarà favorevole.
Sarà favorevole non certo per le motivazioni formulate
dall'Assessore Mafrica, che ha rappresentato nella sua replica
falsamente quella che è la realtà di successione di provvedimenti
che sono stati portati in Consiglio. Voterò questo provvedimento
perché oltre a contenere un'impalcatura più che mai condivisibile,
nell'articolo 3, comma 1, riprende in maniera sostanziale e
pedissequa le osservazioni che formulai io in quell'esposto al
Presidente della Commissione di Coordinamento, ovvero che non
possono essere costruiti, inventati diritti di prelazione o di
preferenza ulteriori e diversi da quelli previsti nell'articolo 9
del T.U. sulle acque. Quanto esplicitato in quell'esposto oggi
viene sintetizzato in maniera inequivocabile nell'articolo 3, comma
1, di questa legge ed è più che mai logico e giusto.
Non è vero che non esiste incompatibilità fra questo
provvedimento legislativo e il regolamento che nella primavera del
?95 venne sottoposto all'attenzione di quel Consiglio; regolamento
che ci venne presentato come atto di ampia autonomia in materia di
politica energetica da parte di questa regione. In realtà oggi si
dice l'opposto, viene smentita completamente l'impostazione
politica e amministrativa, che allora venne impressa. Mentre allora
si enunciavano i criteri di preferenza indicando, se vi ricordate,
i soggetti che avevano le priorità e i soggetti che non avevano
queste priorità, e c'erano criteri di carattere amministrativo e
criteri di carattere economico, oltre all'introduzione di quel
minimo deflusso vitale che era un terzo parametro da tenere in
estrema considerazione, oggi si ritorna alle origini dicendo che i
diritti di prelazione e di preferenza ulteriori diversi da quelli
previsti dall'articolo 9 non possono assolutamente sussistere.
Quindi non è vero che non c'è incompatibilità, ripeto, c'è
incompatibilità e di conseguenza quelle specificazioni di cui ha
detto l'Assessore non avranno più ragione di esistere, perché
verranno abrogate implicitamente da questo disegno di legge. Vorrò
vedere gli uffici, che da due anni a questa parte hanno applicato
in maniera un po' forzosa quel dettato amministrativo, quanto lo
applicheranno adesso non appena diventerà efficace questo disegno
di legge.
Prendendo atto di questo ravvedimento della Giunta regionale in
materia energetica, dichiaro il mio voto favorevole.
Presidente Ha chiesto la parola il Vicepresidente Viérin
Marco.
Viérin M. (PpVA) Sempre per dichiarazione di voto. Anche il
nostro gruppo voterà favorevolmente questo disegno di legge, però
si impongono alcuni chiarimenti. Chiarimenti che in parte sono già
stati toccati in maniera concreta dall'intervento del Presidente
della Giunta, cosa che invece non è stata fatta dall'Assessore
Mafrica.
Questo Consiglio solo poco tempo fa approvò una mozione, il
nostro gruppo ebbe un ruolo importante in quel contesto perché
propose due emendamenti che oggi l'Assessore Mafrica non ha
ricordato. Quando l'Assessore Mafrica ribadisce che questo è il
primo momento di attuazione di quel documento, cioè il punto a),
non ha però ricordato gli altri punti che invece più puntualmente
ha toccato il Presidente della Giunta. Vorrei ribadire che i due
punti che ritengo essenziali, oltre al primo, sono sicuramente
quello di sostenere negli incontri con l'ENEL la valorizzazione
delle risorse e delle strutture esistenti in Valle d'Aosta per la
difesa dei livelli occupazionali e delle professionalità aziendali
esistenti sul territorio. Come giustamente ha detto il Presidente,
questo è un tema ancora sul tappeto, ma molto importante.
Rispetto al punto d) l'Assessore - ma anche il Presidente della
Giunta - ha toccato solo la convenzione stipulata nel ?90; ricordo
alla Giunta che la risoluzione approvata dal Consiglio richiama
anche la convenzione approvata sempre da questo Consiglio nell'84 e
siglata nell'85. Lo voglio ribadire perché solo quella convenzione
permetteva di aprire un dialogo con l'ENEL in merito ai problemi
del trasporto e della distribuzione, cosa che invece non prevedeva
la convenzione siglata nel ?90. Perché è così importante oggi il
discorso del trasporto e della distribuzione? È importante,
colleghi, perché il futuro del monopolio dell'ENEL non saranno più
la proprietà e l'utilizzo delle acque, ma saranno il trasporto e la
distribuzione. E anche il Presidente della Giunta ha sottolineato
l'importanza di questo aspetto. Per fare un esempio, sarebbe come
se la Fiat un domani potesse produrre automobili ma non potesse
farle camminare; sarebbe lo stesso discorso se potessimo produrre e
gestire le acque ma poi dipendessimo sempre dall'ENEL per poterla
trasportare questa energia. In questo modo vivremmo in una
situazione di monopolio, cioè nelle mani sempre e comunque
dell'ENEL, perché la strategia dell'ENEL dal momento della
privatizzazione è stata quella di far produrre ai soggetti, privati
e pubblici o parapubblici, riservandosi la distribuzione e il
trasporto, sicura in questo di guadagnare, di poter decidere la
propria strategia in maniera autonoma e di poter comprare da chi
più le conviene.
Noi dobbiamo tener conto di questa nuova strategia dell'ENEL,
perché sarebbe assurdo essere proprietari delle acque, e alla fine
non poterle distribuire o distribuirle a dei costi o a dei prezzi
che determinerà l'ENEL.
Ed è con questo che spero vivamente, Presidente, che se questo
provvedimento verrà bocciato dalla Commissione di Coordinamento, si
scelga la strada dello scontro per ribadire le nostre competenze
statutarie, come è stato fatto per tante altre "leggine", tipo
quella sul bollino blu, della tassa sui TIR, e altre cose.
Con questo ribadisco il voto favorevole dei Popolari per la
Valle d'Aosta.
Presidente Ha chiesto la parola l'Assessore all'industria,
commercio e artigianato, Mafrica per dichiarazione di voto.
Mafrica (GV-PDS-SV) Nel ribadire il voto molto favorevole a
questo disegno di legge, la cui portata è straordinaria dal punto
di vista autonomistico, a chiarimento rispetto ad alcune
osservazioni ribadisco che sulle osservazioni formulate da Tibaldi
nell'esposto avevamo chiarito al Presidente della Commissione di
Coordinamento, per quanto concerne i criteri di priorità che sono
stati introdotti, che "occorre rilevare che essi svolgono una
funzione interpretativa, costituendo semplici specificazioni dei
generalissimi criteri indicati dall'articolo 9. Tanto generici da
lasciare arbitro discrezionale di ogni valutazione
l'amministrazione concedente, chiamata di volta in volta in assenza
di precise indicazioni sulle priorità dei bisogni collettivi da
soddisfare, in rapporto alla reale consistenza delle risorse
idriche".
Abbiamo comunque richiesto, visto che sono stati citati gli
uffici competenti, un parere su questa questione e il responsabile
ci scrive: "Le trasmetto la documentazione richiesta circa la
delibera del Consiglio regionale del 22 febbraio 1995, per quanto
concerne il disegno di legge non ravviso alcuna incompatibilità con
la deliberazione stessa, visto che vengono affermati principi
generali senza entrare nel merito delle procedure". È una questione
di opinione, ma noi, in questo disegno di legge, affermiamo che ai
fini del rilascio di tali subconcessioni, la Regione non riconosce
alcun diritto di prelazione, di preferenza, di subingresso
automatico, di prolungamento, di rinnovo, di fissazione di una
nuova scadenza; il tutto è riferito a concessioni rilasciate
fondamentalmente all'ENEL, che con questo disegno di legge vengono
rimesse in discussione, perché queste sì si discostano
dall'articolo 9 del T.U..
Presidente Pongo in votazione l'articolo 1:
Presenti, votanti e favorevoli: 31
Presidente All'articolo 2 c'è l'emendamento della IV
Commissione, al 4° comma, che recita:
Emendamento Il 4° comma dell'articolo 2 è sostituito dal
seguente:
"4. I rappresentanti della Giunta regionale, nel numero
stabilito dall'accordo di cui al comma 3, sono nominati dalla
Giunta stessa nel proprio seno ovvero tra i funzionari regionali o
anche tra persone esterne dotate di riconosciuta professionalità
nel settore. In quest'ultimo caso, si applicano le disposizioni
della legge regionale 10 aprile 1997, n. 11 (Disciplina delle
nomine e delle designazioni di competenza regionale)".
Pongo in votazione l'articolo 2 nel testo così emendato:
Articolo 2 (Piano generale)
1. Ai fini dell'applicazione della presente legge, la Regione
effettua un censimento delle subconcessioni di acque pubbliche ad
uso idroelettrico in atto nel territorio regionale, evidenziandone
in particolare la scadenza, ed individua le ulteriori derivazioni
che potrebbero essere sfruttate nel rispetto della legislazione
vigente.
2. Sulla base delle risultanze di cui al comma 1, e considerando
le disposizioni di cui agli articoli seguenti, è elaborato un nuovo
piano generale ai sensi dell'articolo 8, comma terzo, della legge
costituzionale 26 febbraio 1948, n. 4 (Statuto speciale per la
Valle d'Aosta).
3. Per definire il numero di componenti e le modalità di
funzionamento del Comitato misto di cui all'articolo 8, comma
terzo, dello Statuto speciale, il Presidente della Giunta
regionale, o un suo delegato, promuove un accordo con il Ministero
dei lavori pubblici, ai sensi dell'articolo 15 della legge 7 agosto
1990, n. 241 (Nuove norme in materia di procedimento amministrativo
e di diritto di accesso ai documenti amministrativi).
4. I rappresentanti della Giunta regionale, nel numero stabilito
dall'accordo di cui al comma 3, sono nominati dalla Giunta stessa
nel proprio seno ovvero tra i funzionari regionali o anche tra
persone esterne dotate di riconosciuta professionalità nel settore.
In quest'ultimo caso, si applicano le disposizioni della legge
regionale 10 aprile 1997, n. 11 (Disciplina delle nomine e delle
designazioni di competenza regionale).
Presenti, votanti e favorevoli: 32
Presidente Pongo in votazione l'articolo 3:
Presenti, votanti e favorevoli: 32
Presidente Pongo in votazione l'articolo 4:
Presenti, votanti e favorevoli: 32
Presidente Pongo in votazione la legge nel suo complesso:
Presenti, votanti e favorevoli: 32
Il Consiglio approva all'unanimità
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK