Consiglio Regionale della Valle d'Aosta - Oggetto del Consiglio n. 84 del 7 aprile 1972 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
(Nessuna classificazione presente)
Precedente
Successivo
Trascrizione informale del dibattito dell'aula
Oggetto del Consiglio n. 84 del 7 aprile 1972 - Resoconto
OGGETTO N. 84/72 - Programma di lavori pubblici e di
interventi finanziari per l'esecuzione di lavori pubblici per
l'anno 1972. Delega alla Giunta. (Discussione)
Rollandoz (D.P.)
- Signor Presidente, Signori
Consiglieri, il presente piano dei lavori rappresenta, per i suoi
contenuti, una positiva evoluzione rispetto al passato in quanto,
in aderenza alle conclusioni e agli approfondimenti conoscitivi sin
qui attuati dalla programmazione ed in coerenza con le scelte
politiche enunciato dal Presidente della Giunta in occasione della
presentazione del Consiglio regionale del bilancio preventivo per
l'anno 1972, tende a finalizzare gli interventi, nel campo dei
servizi, all'attuazione delle linee di sviluppo futuro sin qui
ipotizzate per la Valle d'Aosta.
Si tratta, evidentemente, di un ulteriore passo in avanti
dell'operatore pubblico verso la trasformazione della domanda
spontanea, che tradizionalmente viene avanzata in materia degli
organismi politico-amministrativi periferici, in domanda
programmata, che già nella fase di formulazione tiene conto della
coerenza che deve intercorrere tra politica settoriale dei servizi
e sviluppo socio-economico.
L'attuale assetto politico istituzionale regionale rappresenta
oggettivamente un freno al realizzarsi di questa operazione.
Infatti, la presenza di realtà locali, in genere, notevolmente
sotto dimensionate, sia demograficamente che territorialmente, per
poter essere in grado di esprimere istanze valide nei confronti
dell'organo regionale, tende a caratterizzare sempre più
quest'ultimo come unico centro decisionale della vita
politica-amministrativa valdostana. Questa remora può essere, a
nostro avviso, superata soltanto attraverso l'individualizzazione,
prima, e la progressiva realizzazione, poi, di centri decisionali
intermedi suscettibile di assumere un determinante ruolo
politico-amministrativo nell'ambito regionale e che dovrebbe
risultare dall'alleanza di più entità comunali, caratterizzate, a
diversi livelli funzionali da una identità di scopi.
Evidentemente, ci troviamo alla formulazione di una scelta
politica di democrazia e di partecipazione, che non può essere
attuata immediatamente, ma che richiede, nel tempo, la progressiva
responsabilizzazione di tutta la comunità per la sua definizione.
Tuttavia, s'in d'ora, proprio in coerenza con questa scelta, si
sono individuati sul territorio, a semplice titolo propositivo, i
comprensori regionali e si è impostato il presente piano lavori
partendo da questa ipotesi che permea tutta l'articolazione del
lavoro.
La relazione, per quanto sopra esposto, è stata articolata nel
seguente modo: 1) definizione della politica dei servizi, intesa
come momento della strategia globale di sviluppo regionale cui
rendere coerenti gli interventi in questo settore; 2) analisi
critica della situazione attuale non circoscritta soltanto
nell'ambito dei servizi, ma ampliata alle condizioni
socio-economiche comprensoriali; 3) individuazione delle proposte
operative quale risultanti dal confronto tra linee strategie di
sviluppo globale e situazione attuale.
- Limiti del lavoro: il presente lavoro trova il suo limite
principalmente nel non ancora definitivo disegno generale di
sviluppo che gli organi della programmazione stanno ancora
elaborando nelle sue componenti specifiche, pur in presenza di
questo limite, che trova le sue motivazioni principali, da un lato,
nel fatto che soltanto da un anno è stato affrontato il problema
della programmazione con l'istituzione dell'ufficio e, dall'altro,
per la non ancora completa attuata partecipazione di tutte le forze
sociali alla soluzione dei nodi principali della problematica
generale. È possibile, s'in d'ora, estrinsecare tutta una serie di
interventi collegati alle linee fondamentali di sviluppo.
Per quanto riguarda, in particolare, i servizi, nell'ambito
della programmazione si sono individuati come settori prioritari di
intervento nel campo sociale, oltre a quello dei servizi, anche
quelli scolastici e sanitari, tuttavia, mentre per i primi due sono
già in fase avanzata gli studi sulla dinamica della situazione
attuale, per quest'ultimo, l'analisi è ancora in fase di
elaborazione. Si spiega così perché, nel quadro degli interventi
proposti, i servizi primari scolastici trovano più ampio spazio
rispetto agli altri.
- Il ruolo dei servizi nella politica di sviluppo regionale: i
servizi primari e secondari, oltre a costituire di per sé stessi un
servizio sociale estendibile, quindi, di diritto, a tutti i
cittadini, rappresentano, con il settore economico, uno degli
strumenti fondamentali per il raggiungimento degli obiettivi che la
comunità valdostana si prefigge attraverso il processo di
programmazione.
I tre grandi obiettivi di sviluppo che si intende perseguire
sono i seguenti:
1) un equilibrio demografico fondato su una distribuzione degli
insediamenti umani sul territorio tale da favorire la realizzazione
di nuclei né eccessivamente concentrati, né estremamente rarefatti.
Questa ipotesi generale di evoluzione insediativa, oltre ad essere
la più armonica ed aderente alle caratteristiche fisico-geografiche
e storiche della Regione, è anche quella che maggiormente risponde
alle esigenze dell'uomo.
Il perseguimento di questo modello evolutivo nel campo degli
insediamenti postula, nel breve periodo, quanto meno il
mantenimento dell'attuale rapporto tra popolazione concentrata e
popolazione diffusa, incentivando gli insediamenti periferici in
modo tale da evitare in presenza degli attuali regimi, complessi
movimenti migratori interni ed esterni, l'innescarsi dei fenomeni
di iperconcentrazione urbana dannosi non solo allo stato attuale,
ma, soprattutto, per il futuro.
2) Uno sviluppo socio-economico equilibrato a livello di settori
ed equamente distribuito sul territorio, che consenta di superare
gli attuali equilibri.
La Valle d'Aosta presenta, infatti, le tipiche contrapposizioni
delle aree di montagna unite alle contraddizioni caratteristiche
del nostro tipo di regime economico. Da un lato, si assiste
all'abbandono progressivo di intere zone giudicate non
sufficientemente produttive, dall'altro, all'accentramento in poche
ristrette aree della maggior parte delle attività. Tale fenomeno
provoca il depauperamento umano delle zone di abbandono, con
evidenti conseguenze sul piano sociale e culturale. Viene infatti
ad accentuare la "statura" tra chi risiede in zone di espansione e
chi, per diversi motivi, continua a sopravvivere nelle aree
cosiddette depresse, in attività lavorative scarsamente redditizie
ed obbligato a vivere in un tessuto sociale e culturale che sembra
aver perduto la capacità di ricrearsi e che risente di una
condizione di soggezione culturale e psicologica nei confronti dei
modelli di vita urbana.
Il superamento di questi squilibri presuppone: a livello
economico, uno sviluppo integrato dei settori che tenga conto della
potenzialità del territorio e che sia il più possibile equamente
distribuito nelle zone della Regione.
A livello sociale, la riduzione delle occasioni di disparità,
sia accentuando le offerte di servizi pubblici nei confronti dei
consumi privati, sia offrendo pressoché identiche possibilità di
fruizione dei servizi a tutti i componenti delle comunità, non solo
nelle aree in netto sviluppo, ma, soprattutto, ed in via
prioritaria, a quelle attualmente depresse.
3) Un ordinato sviluppo urbanistico di tutto il territorio, che
comporta la presa in considerazione non solo delle aree non ancora
attrezzate, ma anche di quelle già attrezzate in modo adeguato e
che, per la loro importante funzione trainante nello sviluppo
generale, necessitano di servizi che rispondano in modo più
efficiente ed adeguato alle sempre nuove e di più alto livello
tecnologico esigenze di servizi della società. In effetti, i
servizi contribuiscono in modo notevole al perseguimento degli
obiettivi sopra sommariamente esposti per i seguenti motivi: 1)
rappresentano lo strumento propulsore dello sviluppo, in quanto, a
livello economico, attraverso le aree e gli assi attrezzati,
richiamano l'insediamento di attività produttive nei vari settori,
mentre, a livello sociale, rappresentano la garanzia di condizioni
elevate di vita per gli abitanti; 2) per i motivi di cui al punto
precedente, costituiscono anche un incentivo a ... addirittura
l'affluire della popolazione nelle zone che sono dotate. È
sintomatico, infatti, come le aree della Regione che si
caratterizzano come centri di servizi si distinguano, nel contempo,
per una sensibile evoluzione delle attività produttive e per un
altrettanto sensibile incremento demografico; 3) sono lo strumento
tecnico razionalizzatore della tipologia e dell'entità dello
sviluppo urbano.
- I limiti - Nel momento antecedente la fase operativa di una
politica è indispensabile avere in mente quali sono i suoi limiti,
in modo da eleminare subito l'insorgere di possibili equivoci sui
risultati finali, nell'eventualità che non siano congruenti con gli
obbiettivi precisati e dare all'operatore o agli operatori la
possibilità di misurare già a priori i margini di tolleranza entro
i quali collocare gli interventi. Per quanto riguarda la politica
dei servizi concernenti le aree in generale - politica che è
finalizzata allo sviluppo socio-economico urbanistico globale delle
stesse e la cui validità la si misura nel grado di sviluppo
raggiunto - bisogna dire che essa, pur se necessaria, non è di per
se stessa sufficiente al conseguimento degli obiettivi generali, in
quanto, alla luce della critica, dell'esperienza in campo, della
programmazione economica e pianificazione territoriale si conviene
che lo sviluppo socio-economico corretto del territorio è
condizionato alla programmazione di interventi globali e dalla
contemporaneità della realizzazione degli stessi. Non è possibile,
quindi, distinguere la politica dei servizi da quella occupazionale
e della residenza. La tipologia della struttura insediativa
valdostana è particolarmente complessa per cui comporta, nel
momento di intraprendere l'interpretazione globale degli
interventi, notevoli difficoltà. Basti pensare, in proposito, alla
coesistenza di tre tipi notevolmente differenziati di insediamento:
urbano, rurale accentrato, rurale diffuso e dall'impossibilità
tecnico-funzionale di dotare di servizi le 1.500 frazioni esistenti
nella Regione. Tuttavia, se finora non si è riusciti ad ottenere
risultati apprezzabili in questo senso, non è per impossibilità di
natura operativa e strumentale, ma perché ci si è mossi in questa
direzione soltanto saltuariamente ed in maniera embrionale, senza
adottare una politica programmata di interventi globali.
Sotto il profilo tecnico-economico, i servizi e le relative
infrastrutture devono rispondere al principio del minimo costo e
della massima efficienza. Sotto l'aspetto politico, in particolare,
per la Valle d'Aosta, i servizi devono essere articolati in modo
tale da permettere una pressoché equivalente possibilità di
fruizione da parte degli abitanti a qualsiasi zona essi
appartengono.
Queste due differenze si pongono in antitesi fra loro, in
quanto, mentre la prima tende naturalmente ad un accentramento dei
servizi, la seconda, porta ad un loro inevitabile decentramento. È
sintomatico come, in Valle d'Aosta, siano stati finora seguiti
separatamente i due principi prima esposti. Per i servizi primari
si è seguito prevalentemente il principio politico, per cui si è
giunti ad attuare interventi in alcuni casi inefficienti, perché
relazionati a entità troppo sottodimensionate. Per i servizi
secondari, di più alto livello, ci si è riferiti in particolare al
principio prettamente tecnico economico che ha comportato come
conseguenza un accentramento pressoché esclusivo delle
infrastrutture nel capoluogo e nelle principali conurbazioni di
fondo valle.
Il superamento di questa situazione postula un nuovo modo di
operare della comunità valdostana e l'adozione di nuovi strumenti
operativi, in linea con le esigenze socio-economiche inclimaturate.
Il nuovo modo di operare consiste nell'attuazione di un processo
democratico di programmazione.
Fra i nuovi strumenti operativi fondamentali, vi è quello di
comprensorio, inteso come strumento che stimola i Comuni a
coordinarsi in unità maggiori per realizzare concretamente quei
programmi di sviluppo, di decentramento dei servizi e di attività
pubbliche, che garantiscano organicità e equilibrio all'espansione
delle attività del territorio.
Il comprensorio non va quindi inteso soltanto come strumento
tecnico, ma soprattutto, come strumento politico-amministrativo di
saldatura tra realtà notevolmente differenziate e per le quali
diventa sempre più difficile una collaborazione costruttiva sul
piano dello sviluppo - i Comuni e la Regione - tuttavia, la
realizzazione di queste nuove entità, mediante mediane, è
subordinata all'esistenza di integrazione dei Comuni fra loro. Nel
contempo, ciò si può verificare soltanto se esistono o possono
determinarsi fra i Comuni punti di convergenza delle rispettive
attività che siano abbastanza caldi da poter essere considerati
unitariamente.
Il comprensorio non costituisce, quindi, un punto di partenza,
ma una meta cui bisogna tendere. La problematica dei servizi
diventa sollo questo profilo un'occasione di ricerca e di
attuazione dei punti di convergenza tra i Comuni e quindi affronta
in modo nuovo un primo passo verso l'attuazione dei
comprensori.
In questo senso sono stati individuati, per i servizi
nell'ambito della Regione, tre livelli funzionali. Il livello
comunale, cui corrispondono i servizi primari: strade comunali e
frazionali, acquedotti comunali, fognature, scuole materne ed
elementari, cimiteri. Il livello sub comprensoriale, cui vanno
riferiti i servizi secondari di livello intermedio: strade di
interesse sovracomunale e regionale, acquedotti consorziali, scuole
medie, ecc. Il livello comprensoriale, che in questa fase, ad
eccezione di alcuni servizi, per esempio, scuole superiori, si
identifica con quello regionale.
Per ciascun livello funzionale si sono quindi ipotizzate le
corrispondenti dimensioni e delimitazioni territoriale valutando, a
grandi linee, i seguenti parametri: le caratteristiche demografiche
nella loro dinamica, le caratteristiche territoriali e delle
comunicazioni, le possibilità, le possibili convergenze di
carattere culturale e sociale. Si sono così individuate, a titolo
propositivo, tre comprensori: l'alta valle, la media valle e la
bassa valle. In coerenza con la nuova impostazione data al Piano
lavori, che tende a finalizzare la realizzazione delle opere
pubbliche quale strumento fondamentale a disposizione esclusiva
della comunità ed in particolare dell'operatore pubblico per
guidare il futuro sviluppo regionale all'attuazione di una politica
di interventi globali, è necessario analizzare, oltre alla
situazione delle singole tipologie di servizi, anche a grandi
linee, le condizioni socio-economiche dei comprensori e
sub-comprensori. Pertanto, abbiamo distribuito le cartine che
comprendono un'analisi dell'evoluzione demografica dal '51 al '71,
evoluzione della popolazione distinta per classi di età, evoluzione
degli occupati nei diversi settori produttivi, popolazione
residente nei capoluoghi e nelle frazioni, popolazione residente e
saltuaria del '71, popolazione servita da strade, popolazione
servita da acquedotti, popolazione servita da impianti di
fognature, posti/alunni e popolazione in età scolare nelle scuole
materne, posti/alunni ed alunni nelle scuole elementari,
posti/alunni ed alunni nelle scuole medie secondarie, post /alunne
ed alunni nelle scuole medie superiori, posti/alunno ed alunni
negli Istituti Professionali Regionali.
Sulla situazione, comprensorio per comprensorio, ritengo che
tutti i Consiglieri avranno letto i documenti distribuiti
dall'Ufficio programmazione. Questo è soltanto un breve sunto che
io, in questo momento, tralascerei. È stato un breve sunto a
giustificazione dei successivi interventi.
- Considerazioni sulla situazione attuale dei servizi e proposte
programmatiche: la viabilità. - All'interno della Regione si
possono individuare in questo settore due grandi tipologie di
infrastrutture che corrispondono a due diversi livelli funzionali:
le strade di interesse comprensoriale e regionale, le strade di
interesse comunale.
Per quanto riguarda le strade di interesse comprensoriale e
regionale, sono quelle infrastrutture che, per le loro
caratteristiche costruttive e per le località che collegano,
costituiscono il tessuto connettivo della rete viaria valdostana.
Si considerano incluse in questo gruppo le strade classificate
regionali e nazionali, nonché quelle che, pur essendo classificate
comunali, rivestono un interesse comprensoriale. Esse
rappresentano, nel settore delle comunicazioni, le strutture
fondamentali condizionanti per lo sviluppo globale della Regione
nel suo insieme per i seguenti motivi:
1) concorrono ad aggregare le micro realtà comunali in quanto
materializzartici di processi di integrazione sempre più ... tra le
zone che collegano;
2) costituiscono il supporto fondamentale su cui fondare i
servizi di livello comprensoriale e regionale, nonché le diverse
attività economiche.
Attualmente, la rete viaria valdostana è caratterizzata da una
struttura modellata sull'orografia del territorio: una strada lungo
la Valle centrale, grosso modo, parallela al corso della Dora
Baltea e sui cui due lati tante vie perpendicolari, a fondo cieco,
parallelo agli affluenti di quest'ultimo. Questo tessuto connettivo
va tuttavia riconsiderato attraverso un'analisi critica della sua
validità e del suo ruolo nel quale lo sviluppo attuale e
soprattutto di quello futuro.
È sintomatico a questo proposito il caso dei sub-comprensori n.
3 e n. 5 per i quali l'attuale configurazione della rete stradale
che collega le micro realtà montane, una volta integrati attraverso
minuti canali unicamente con quelle più solide ed integrate del
fondo valle, tende ad accentuare sempre più l'isolamento delle loro
singole componenti e contribuisce così ad aggravare l'attuale
problematica regionale, che si caratterizza per l'esistenza di
profondi squilibri fra montagna e valle e valle centrale, nonché
tra le diverse zone di montagna. D'altro canto le strade esistenti
e classificate regionali e statali, se sono largamente sufficienti
a smaltire il flusso veicolare originato da movimenti pendolari e
dalle attività produttive in genere, e se risultano soltanto
parzialmente adeguate per far fronte al traffico turistico di fine
settimana durante la bassa stagione, si dimostrano assolutamente
incapaci ad assorbire i flussi turistici di alta stagione.
Se si considera, poi, che uno dei principali obbiettivi che si
intende perseguire in campo turistico è quello di estendere
progressivamente per l'intero arco annuale nell'attività del
settore, ci si rende conto come l'attuale inadeguatezza, originata
dalle ormai superate caratteristiche strutturali e viarie, tenderà
sempre di più ad aggravarsi e come si profili, con estrema urgenza,
la necessità di provvedere a una loro ristrutturazione.
- Strade di interesse comunale - Sono quelle che collegano le
frazioni fra di loro e con i capoluoghi comunali. Ad esse la
politica regionale ha, fino a poco tempo fa, destinato con
particolare attenzione i propri sforzi e le cifre a riguardo sono
estremamente eloquenti. Su 44.363 abitanti residenti nelle
frazioni, soltanto 1.382 - pari al 3,10% della popolazione
residente nelle frazioni e all'1,27% della popolazione complessiva
della Regione - non sono servite da strade e soltanto 662 abitanti
pari all'1,49% della popolazione residente e allo 0,6 dell'intera
popolazione - sono dotate di strade giudicate inadeguate.
D'altronde vi è da rilevare come in passato dalla particolare e,
forse, eccessiva attenzione accentrata dall'Amministrazione
regionale per questo settore, abbia comportato il procrastinarsi di
soluzioni a problemi che si collocavano a monte sia del campo della
viabilità fondamentale, che in altri servizi e che oggi si
manifestano sempre più insistentemente.
Le considerazioni suesposte indirizzano di per sé stesse verso
precise scelte programmatiche cui adeguare le azioni specifiche di
interventi. In linea generale è necessario riscoprire un equilibrio
tra i servizi viari e gli altri servizi primari e secondari, forse
per troppo a lungo trascurati. All'interno poi del settore, in
coerenza con le linee generali di sviluppo socio economico, devono
assumere carattere di priorità agli interventi destinati alle
infrastrutture viarie di livello comprensoriale e regionale
rispetto a quelle prettamente comunali, anche perché sono le prime
a condizionare l'efficienza e la viabilità delle seconde.
Per le strade comprensoriali regionali si sono individuati, per
il medio termine, i seguenti interventi in ordine di gradualità
temporale:
1°) ristrutturazione e adeguamento delle strade regionali e
possibilmente statali, sia per renderle più scorrevoli ed ampie,
sia in particolare per assicurare la fruibilità anche durante il
periodo invernale, mediante la realizzazione di opere paravalanghe.
L'importo complessivo per la realizzazione di queste opere è stato
valutato intorno ai 16 miliardi di lire, di cui 8 solo per opere
paravalanghe.
In questo caso, si sono assunti per la definizione delle
priorità operative sul territorio essenzialmente due criteri:
a) intervenire, in via prioritaria, nei sub-comprensori per i
quali si intende incentivare in modo particolare nel breve e medio
periodo lo sviluppo socio-economico;
b) nel loro ambito, iniziare da quelli le cui infrastrutture
viarie risultano maggiormente inadeguate.
2°) realizzazione di assi attrezzati o di altri collegamenti
permanenti durante tutto l'anno, laddove questi risultano
pregiudiziali per la ripresa socio-economica di sub-comprensori in
crisi. Tra quelli rientrano: il sub-comprensorio C/3 (la Valle del
G.S. Bernardo) con l'asse attrezzato Etroubles-Bionaz, il
sub-comprensorio C/2, C/4 e C/6 comprendente l'asse attrezzato
della strada dell'Envers Villeneuve-Pontey e il sub-comprensorio C,
collegamenti trasversali ancora da definire tra le due valli.
Conversione di strade attualmente classificate comunali, ma di
interesse regionale, in strade regionali mediante una loro completa
ristrutturazione. È già stato in proposito predisposto un apposito
elenco in base al quale secondo i calcoli di massima, l'ammontare
complessivo di spesa si aggirerebbe intorno ai 7 miliardi di
lire.
Per le strade comunali è necessario contenere e ridimensionare
gli interventi finalizzandoli essenzialmente alla rapida e
definitiva ultimazione di quelle già iniziate da alcuni anni e non
ancora terminate.
Questo postula naturalmente l'abbandono della politica di
eccessivo frazionamento dei fondi, mediante una massiccia
concentrazione degli stanziamenti sulle strade che si devono
ultimare, perché già iniziate e su quelle che necessitano di essere
sistemate nelle pavimentazioni.
La spesa complessiva da sostenere, per le prime, è stata
valutata in 2.500.000.000, mentre, per le seconde pavimentazioni,
in 900.000.000. In questo settore riveste, poi, particolare
rilevanza il problema della manutenzione ordinaria, sia estiva che
invernale, delle strade comunali. Infatti, fino ad oggi,
l'Amministrazione regionale si è assunta direttamente questo onere
anche sul piano operativo, privando gradualmente i comuni di una
loro prerogativa decisionale resa impossibile dalle indisponibilità
di bilancio ed attuando interventi necessariamente sporadici e non
coordinati ed imprevisti, anche a livello finanziario. Per superare
tali remore verrà presentato in Consiglio quanto prima un disegno
di legge regionale che, in sintesi, prevede la concessione ai
Comuni di un contributo annuo e demanda loro l'onere di provvedere
ai servizi di manutenzione ordinaria. Oltre a responsabilizzare
maggiormente le entità comunali, questo disegno di legge ha il
pregio di stimolare i Comuni stessi a cooperare tra loro per
rendere gli interventi più efficienti ed in proporzione più
onerosi.
- Opere igieniche. - Sono state comprese in questo settore le
seguenti infrastrutture: acquedotti, impianti di fognatura, opere
cimiteriali, impianto di incenerimento dei rifiuti solidi
urbani.
Acquedotti: al pari delle infrastrutture viarie, la popolazione
valdostana è quantitativamente dotata di impianti idrici nella sua
quasi globalità, infatti, su tutto il territorio regionale soltanto
3.079 abitanti, pari al 2,84% e tutti residenti in frazioni di
media e alta montagna, non sono serviti di acquedotti; tuttavia,
questa constatazione costante che rispecchia lo sforzo finanziario
attuato nel passato in questo settore, per un ammontare complessivo
di circa 5 miliardi e mezzo di lire, va notevolmente ridimensionata
se si considera che il 43,06 per la popolazione, della popolazione
servita fruisce di impianti idrici inefficienti sia sul piano della
... che su quello igienico sanitario. Vi è da specificare, inoltre,
a questo proposito che l'alta percentuale di popolazione mal
servita è da imputarsi in prevalenza al capoluogo regionale che con
35.515 abitanti residenti rappresenta, da solo, l'85,06 del carico
demografico dotato di acquedotti insufficienti.
A nostro avviso, questa situazione, per certi versi
preoccupante, è da imputarsi alla prevalente realizzazione di
acquedotti frazionali che, oltre a risultare particolarmente
onerosi a livello economico, in proporzione alla loro scarsa
efficienza, costituiscono un serio handicap sotto l'aspetto
sanitario perché, sovente, sfruttano falde superficiali non
sicuramente potabili.
Pochi sono i Comuni la cui rete di distribuzione idrica serve
l'intero territorio ed ancora più rari sono i casi già attuati di
realizzazione di acquedotti intercomunali.
- Scelte programmatiche. - In questo settore è necessario
mutare politica onde superare le remore suesposte ed ottenere i
seguenti vantaggi:
1) utilizzazione di sorgenti con ampia portata e sicuramente
potabili, anche mediante l'adozione di opere costose, ma che si
giustificano soltanto per acquedotti destinati a servire
consistenti entità demografiche;
2) garanzia di una rete idrica razionale su tutto il territorio
nazionale;
3) garanzia di erogazione dell'acqua alla popolazione durante
l'intero arco annuale;
4) raggiungimento di un equilibrio ottimale tra costi ed
efficacia delle opere.
Quanto sopra postula l'adozione delle seguenti linee operative:
in primo luogo, limitare l'erogazione dei contributi ai Comuni per
la costruzione di acquedotti frazionali nei soli casi in cui è
dimostrata tecnicamente l'impossibilità di agire diversamente; in
secondo luogo, incentivare, attraverso l'istituto contributivo, il
potenziamento, il rifacimento, l'ammodernamento degli acquedotti
destinati a servire l'intero territorio comunale ed ancora più alla
realizzazione, ove possibile, di nuovi acquedotti intercomunali o
addirittura sopra comprensoriali.
Il programma specifico formulato in questo senso
dall'Amministrazione regionale, su istanza delle entità comunali,
riportato nel seguente prospetto e visualizzato nella tavola 29,
dimostra chiaramente la coerenza con le linee operative
sopraindicate.
- Impianti di fognature. - Al contrario delle strade, pardon,
delle strade e degli acquedotti, la dotazione di impianti di
fognatura per la popolazione è ancora notevolmente carente,
infatti, il 18,27% degli abitanti regionali non è assolutamente
servito, il 12,22% è servito in maniera inadeguata e il 69,51% è
dotato per ora di impianti giudicati efficienti. Diciamo "per ora",
perché gli stessi impianti attualmente valutati positivamente, sono
potenzialmente suscettibili di portare alla luce remore ora
nascoste, grazie al periodo di costruzione relativamente
recente.
La sensibile percentuale di popolazione non servita è imputabile
al fatto che in questo settore, nel passato, non sono stati
impegnati fondi in misura proporzionale a quella, per esempio,
degli acquedotti o delle strade. L'inadeguatezza attuale e
potenziale degli impianti è da imputarsi essenzialmente ai criteri
di gretto risparmio che hanno fermato la realizzazione di queste
opere negli anni precedenti, facendo adottare materiali inadeguati
per la loro relativamente breve durata e omettendo, soprattutto nei
primi periodi di intervento, di dotare le opere stesse di idonei
impianti di depurazione.
Nel settore delle fognature i condizionamenti di carattere
geofisico e territoriale rendono difficoltosa la realizzazione in
Valle d'Aosta di opere con dimensioni comunali o addirittura
comprensoriali. È evidente tuttavia che, nei casi in cui ciò
risulta tecnicamente fattibile, bisogna adottare questo criterio
incentivandolo mediante un opportuno dosaggio dei contributi, in
modo da ottenere i massimi benefici con costi contenuti.
L'aspetto che tuttavia riteniamo fondamentale sottolineare,
consiste nel continuare a realizzare per il futuro - come
d'altronde è già stato fatto nel recente passato - impianti che si
distinguano per la loro funzionalità sia per quanto attiene ai
materiali impiegati, sia per quanto riguarda la costruzione di
impianti di depurazione capaci di salvaguardare i corsi d'acqua
dell'inquinamento.
- Opere cimiteriali. - Pur in assenza di una specifica analisi
sulla situazione delle opere cimiteriali, è possibile affermare che
questa non presenta in Valle d'Aosta carenze particolari. È
sintomatico il fatto che soltanto 20 comuni abbiano avanzato
istanze relative essenzialmente ai lavori di ampliamento delle aree
cimiteriali di costruzione loculi. Per la realizzazione di opere
cimiteriali, laddove esse sono realmente necessarie a seguito
dell'incremento della popolazione e dei suoi spostamenti di
residenza nell'ambito della Regione, verrà assegnata la priorità
assoluta all'ampliamento dei cimiteri nei quali la rotazione delle
inumazioni è vicina al limite minimo di dieci anni stabiliti dalle
leggi sanitarie. L'ordine degli interventi discende da questo
concetto di base, per il quale si interverrà prima ove tale
disagiata situazione, per essere più prossima al limite minimo
decennale, impone soluzioni indeperibili. Tutto ciò, naturalmente,
previ accertamenti sul piano tecnico della corretta utilizzazione
delle aree cimiteriali da parte dell'Amministrazioni Comunali
interessate, onde pervenire alla formazione di graduatorie di
urgenza stabilite correttamente.
- Impianti di incenerimento rifiuti solidi. - La problematica
dello smaltimento dei rifiuti solidi in Valle è in via di
progressivo e costante aggravamento, causato dal miglioramento del
tenore della vita, dall'incremento della presenza turistica e
dall'immutata tipologia di rifiuti sempre meno biodegradabili, di
fronte ad una produzione media annua regionale di rifiuti solidi
valutabili attorno alle 40 mila tonnellate. Si constata che, circa
la metà, viene smaltita in modo sufficiente, anche se non ottimale,
dalla discarica controllata di Aosta e dall'inceneritore
consorziale di Châtillon, mentre il resto dei rifiuti viene
depositato in discariche non controllate lungo l'alveo dei torrenti
o comunque in zone dove esiste una presenza umana, creando così non
solo notevoli danni al paesaggio, ma soprattutto, seri pericoli ed
inconvenienti sotto l'aspetto sanitario.
- Scelte programmatiche. - La crescente gravità di questa
problematica ha portato l'Amministrazione regionale ad affrontare
il problema nel modo più razionale e concreto. Sono state infatti
approfondite, sotto l'aspetto, diverse soluzioni adottabili
pervenendo, infine, alla conclusione che il sistema di smaltimento
ottimale per la nostra Regione è costituito da opportuni impianti
di incenerimento che dovranno venire realizzati entro il prossimo
quinquennio.
Attualmente gli studi per la scelta della migliore dislocazione
degli impianti sotto il profilo della economicità di gestione, onde
ridurre al minimo gli oneri a carico delle popolazioni servite.
- Edilizia scolastica. - Come abbiamo già avuto occasione di
accennare nelle pagine precedenti, si sono individuati per questo
servizio tre livelli funzionali, cui corrispondono diverse
tipologie scolastiche e più precisamente: un livello comunale, per
le scuole materne ed elementari; un livello sub-comprensoriale, per
le scuole medie inferiori, un livello comprensoriale, per la scuola
media superiore e per gli istituti professionali.
- Le infrastrutture scolastiche a livello comunale. - Queste
infrastrutture vengono classificate nel livello comunale, perché si
rivolgono alla popolazione scolastica più giovane, per la quale è
necessario prevedere spostamenti il più possibile ridotti, sia per
la giovane età degli scolari, sia per la necessità di evitare un
loro allontanamento dall'ambiente naturale in cui risiedono.
- Scuola materna. - Nella Regione, 11 Comuni sono sprovvisti di
scuole materne, nei restanti 63 comuni le infrastrutture risultano
in genere sottodimensionate rispetto alla popolazione in età
scolare, che dovrebbe fruirne. Tuttavia, mentre la maggior parte
dei Comuni relativi ai Sub-Comprensori C/1, C/2 e C/3, la capacità
ricettiva è sufficiente ad assorbire gli alunni che attualmente
frequentano la scuola, nei principali Comuni dei restanti sub
comprensori, la dotazione di aule è addirittura insufficiente per
servire adeguatamente la popolazione scolastica che già frequenta.
I casi più macroscopici di questa situazione si notano nel
capoluogo e nelle principali conurbazioni della bassa valle. A
livello qualitativo, poi, in genere, le infrastrutture non appaiono
adeguate allo scopo, quando addirittura non sono ricavate in locali
di fortuna, vani destinati a negozio, stanze in affitto, ecc. Ci
sembra superfluo, a questo punto, mettere in evidenza le negative
conseguenze che una tale situazione comporta sullo sviluppo
psico-fisico del bambino ed evidenziare come l'interessamento della
Regione per questo problema, non sia stato ancora sufficientemente
approfondito.
Il progressivo aggravamento della situazione, oltre ad essere
imputabile ad una fase di stallo dell'Amministrazione regionale nei
periodi precedenti, trova le sue motivazioni principali nei
seguenti argomenti: per il capoluogo e le conurbazioni di fondo
valle, l'incisivo incremento demografico accompagnato a nuovi
modelli di vita rende più sentite le esigenze in questo settore e,
quindi, più insistenti le istanze della comunità per la soluzione
del problema.
Per le zone di alta montagna, la scarsa popolazione scolare non
consente interventi di tipo tradizionale validi sul piano
dell'efficienza e richiede l'invenzione di nuovi strumenti
operativi non ancora individuati. Le stesse infrastrutture
scolastiche già esistenti non rispondono alle esigenze di
insegnamento educative, poiché questo tipo di scuola comporta e ciò
soprattutto, a nostro avviso, per carenza di carattere
progettuale.
Per le zone urbane verranno istituite nuove sezioni di scuola
materna, ponendo particolare attenzione già in fase di progetto e
di localizzazione, dove le strutture rispondano a moderni criteri
di edilizia scolastica. Naturalmente, priorità e intervento saranno
valutati in base alle esigenze più macroscopiche ed urgenti.
Nelle località a popolazione estremamente rarefatte si pensa,
per contingenti motivi tecnici e logistici, di reperire, d'intesa
con i vari sindaci, locali sufficientemente idonei per ospitare i
bambini, in modo da poter offrire subito anche a loro questo
servizio.
- Scuole elementari. - Al contrario della scuola materna, essa è
dotata, in genere, su tutto il territorio regionale, di
infrastrutture edilizie adeguate - quanto meno sotto il profilo
della ricettività - e distribuite in maniera talmente capillare da
caratterizzare, in alcuni casi, le strutture edilizie come
eccessivamente sovradimensionate rispetto alla domanda.
All'interno di questa situazione abbastanza soddisfacente, il
Comune di Aosta rappresenta una singolare eccezione, perché non
dispone di infrastrutture ricettive capaci di assorbire la
domanda.
Sul piano quantitativo, invece, tranne rari casi, anche le
scuole elementari, sebbene in misura inferiore rispetto alle
materne, non rispondono pienamente a moderni criteri di edilizia
scolastica e difettano di adeguati standard di servizi
complementari quali: le aree verdi attrezzate, gli impianti
sportivi base, ecc.
La situazione sopra delineata postula, come è già indicato per
le scuole materne, innanzitutto, la costituzione di nuovi edifici
laddove la capacità ricettiva è insufficiente, poi, la progressiva
sostituzione o riconversione dei vecchi edifici scolastici, non
idonei, in altri più rispondenti alle attuali necessità
didattiche.
Riteniamo opportuno sin d'ora prevedere la realizzazione,
soprattutto dove la popolazione è dispersa sul territorio, di
strutture polivalenti svolgenti il triplice ruolo di scuola
materna, di scuola elementare e centro culturale periferico.
Per un maggior approfondimento sulla situazione attuale della
scuola materna in Valle d'Aosta e della scuola elementare del
Comune di Aosta, si rimanda ai prospetti dimostrativi.
- Le infrastrutture scolastiche di livello sub-comprensoriale. -
Queste infrastrutture servono una popolazione scolastica che è già
suscettibile di essere interessata a ridotti movimenti pendolari,
tuttavia, a nostro avviso, non devono superare il limite
territoriale del sub-comprensorio.
- Scuola media. - Gli insediamenti attuali delle Scuole medie
sono localizzati, per la maggior parte, nel Capoluogo regionale e
nelle principali conurbazioni di fondo Valle. Fanno eccezione
alcune scuole medie concentrate nelle zone di alta montagna che,
tuttavia, per la ridotta popolazione scolastica che servono,
risultano carenti sul piano dell'efficienza.
Questa situazione comporta, da un lato, l'obbligo per gli alunni
di sottoporsi a movimenti pendolari notevolmente stressanti,
dall'altro, una inevitabile congestione nelle infrastrutture
esistenti nelle zone urbane. È sintomatico il caso di Aosta, su cui
gravitano interamente - i comprensori sono a Morgex -
congestionando le già precarie e non funzionali infrastrutture
esistenti.
La scelta prioritaria che si intende perseguire in questo
settore è di decongestionare le attuali scuole medie del capoluogo
regionale, non costruendo all'uopo nuovi edifici nel suo ambito, ma
operando una radicale riduzione dall'esterno, mediante la
realizzazione di infrastrutture nei sub-comprensori nelle zone di
Villeneuve e di Valpelline. Tuttavia, mentre per il primo
l'intervento può essere immediato, per il secondo è pregiudiziale
la realizzazione a supporto dell'asse attrezzato.
- Scuola media superiore. - Tutte le infrastrutture relative a
questo grado di insegnamento sono concentrate nel Comune di Aosta,
provocando come conseguenza negativa:
1) un elevato indice di pendolarità;
2) uno squilibrio tra centri di periferia;
3) un'eccessiva congestione nel Capoluogo regionale;
4) una massiccia gravitazione scolastica nella zona orientale su
Ivrea.
Evidentemente le strutture attuali sono insufficienti allo
scopo, oltre che sul piano qualitativo, anche su quello della
ricettività e lo diventeranno sempre più se si tiene conto che la
scuola media superiore sarà, in futuro, sempre più interessata
dalla partecipazione anche degli strati sociali meno abbienti.
Per quanto suesposto è ipotizzabile la realizzazione nel medio
periodo di centri scolastici decentrati nei tre comprensori
regionali, che si caratterizzano a livello qualitativo con la
presenza di complessi edificati rispondenti alle esigenze di una
organizzazione di scuola superiore con il diritto unitario.
Evidentemente, è pregiudiziale per la formazione di questi tre
comprensori l'individuazione e l'attuazione di un sistema
efficiente di trasporti, nonché la creazione di eventuali convitti,
destinati a ricevere la popolazione scolastica più periferica. In
via prioritaria si prevede di localizzare gli interventi sul
comprensorio della Bassa Valle al fine di ridurre sensibilmente il
fenomeno gravitazionale di popolazione scolastica su Ivrea e
consentire così agli studenti di approfondire la loro cultura nel
proprio ambiente naturale. Tuttavia, nel brevissimo periodo, pure
alla luce delle scelte suesposte, è necessario provvedere
all'ultimazione degli edifici scolastici già in fare di costruzione
nel Comune di Aosta.
La situazione delle infrastrutture socio-sanitarie in Valle
d'Aosta è a un livello di carenze preoccupanti. Purtroppo, allo
stato attuale, manca in proposito la definizione delle politiche
settoriali e quindi delle linee operative che si intende perseguire
in settori specifici, perché sono ancora allo studio sia degli
organi politici che degli organi tecnici della programmazione.
Pertanto, in assenza di un preciso indirizzo programmatico, si sono
individuati come prioritari quegli interventi suscettibili, per la
loro natura, di contenere i disagi nel breve periodo, senza
peraltro compromettere le linee sostanziali della politica
futura.
Riteniamo in questa logica: i lavori di ultimazione
dell'Ospedale Geriatrico Regionale, l'acquisizione degli immobili
di proprietà dell'Ospizio di Carità di Aosta onde consentire a tale
Ente di realizzare un pensionato per anziani in zona Pallin nella
collina del Capoluogo, la riqualificazione dell'Istituto per
anziani di Plan de Brun, in Comune di Perloz.
Circa l'edilizia pubblica, l'azione dell'Amministrazione si
estrinsecherà nella sollecita ultimazione degli edifici comunali in
corso di realizzazione e nell'individuazione e nella risoluzione di
quei pochi casi ancora carenti.
Particolare attenzione verrà posta, in seguito,
nell'individuazione delle località necessitanti di servizi
ricreativi e sale di riunione, che potranno ultimamente essere
collegate alle infrastrutture scolastiche con opportuni
accorgimenti in sede di utilizzazione.
Entro queste linee direttrici si colloca il programma dei lavori
che viene presentato in questo Consiglio per l'approvazione.
- Interventi nel settore della viabilità. - L'intervento nel
campo della viabilità comunale è prevista in Lire 1.444.000.000 di
cui 200.000.000 per bitumature, 159.000.000 per costruzione di
piazzali, 43.000.000 per l'acquisizione di aree per la costruzione
successivamente di piazzali, 182.000.000 per la costruzione di
nuove strade comunali, 150 milioni ad integrazione di finanziamenti
statali, 810.000.000 per proseguimento ed ultimazione di strade
comunali in corso di esecuzione. L'intervento nel campo della
viabilità regionale è previsto in Lire 682.000.000.
- Interventi nel settore delle opere igienico-sanitarie. -
Acquedotti: per quanto concerne l'intervento regionale nel campo
degli acquedotti, l'importo complessivo è di Lire 1.033.000.000
così suddivisi:
- contributi della Regione ai Comuni: 415.000.000;
- contributi integrativi ai Comuni che (legge Tupini):
221.000.000;
- contributi integrativi ai Comuni che usufruiscono di
finanziamenti ai sensi della legge 1090: 56.000.000;
- contributi ai Consorzi di Comuni per la costruzione di
acquedotti intercomunali ai sensi della legge regionale del 2 marzo
1970 n. 10: 90.000.000;
- contributi integrativi ai Consorzi di Comuni che usufruiscono
di finanziamenti statali: 249.000.000.
Fognature: Per quanto concerne l'intervento regionale nel campo
delle fognature, l'importo complessivo è di 710.000.000 così
suddivisi:
- costruzione diretta da parte della Regione: 240.000.000;
- contributi Comuni: 105.000.000;
- contributi integrativi ai Comuni che usufruiscono dei
finanziamenti della legge Tupini: 35.000.000;
- contributi integrativi ai Comuni che usufruiscono dei
finanziamenti della legge 10690: 306.000.000.
Cimiteri: per quanto concerne l'intervento per l'ampliamento di
cimiteri, l'importo è di Lire 121.000.000 di cui:
- per la costruzione diretta da parte della Regione:
82.000.000;
- per contributi a Comuni: 39.000.000.
Nell'anno 1972 si prevede di sottoporre all'esame del Consiglio
regionale un disegno di legge relativo agli impianti di
incenerimento dei rifiuti solidi domestici. Il testo del disegno di
legge è attualmente in via di riesame e verifica, al fine di
ottenere il minor costo di gestione con i criteri accennati
precedentemente.
- Interventi nel settore dell'edilizia scolastica. -
Scuole materne: per quanto riguarda l'intervento regionale nel
campo delle scuole materne, l'ammontare è di Lire 276.000.000 così
suddivisi: fabbricati eseguiti direttamente dalla Regione:
130.000.000; contributi ai Comuni: 146.000.000.
Scuole elementari: l'intervento è di 147.000.000, di cui
102.000.000 per opere eseguite direttamente dalla Regione e
45.000.000 di contributo ai Comuni.
Scuole medie: l'intervento è di Lire 500.000.000 così suddiviso:
per opere eseguite dalla Regione 122.000.000; contributi ai Comuni
378.000.000.
Scuole secondarie di 2° grado: l'intervento della Regione è di
Lire 256.000.000; opere eseguite direttamente dalla Regione.
Per la costruzione diretta di palestre, l'intervento diretto
della Regione è previsto in Lire 50.000.000. Occorre inoltre tener
presente che un intervento di Lire 100.000.000 è previsto per
edifici comunali comprendenti aule per le scuole elementari o
materne. L'intervento complessivo, pertanto, per l'edilizia
scolastica ammonta, complessivamente, a 1.365.000.000. Per gli
edifici comunali, oltre ai 136.000.000 previsti per edifici misti,
l'intervento della Regione per edifici comunali è di Lire
168.000.000 così suddiviso: edifici da costruire direttamente dalla
Regione 60.000.000, contributi ai Comuni 108.000.000.
- Opere nel campo sociale. - L'intervento nella Regione per
l'edilizia ospedaliera è di 683.000.000, per caserme Vigili del
fuoco Lire 140.000.000.
Chiedo scusa ai Signori Consiglieri se l'esposizione può essere
stata eccessivamente dilatata... (
Voce
) ...Certo che il
contributo al programma lavori è molto fattivo, Avvocato Caveri.
Avvocato Caveri, abbiamo letto le sue relazioni, in Valle d'Aosta i
suoi pareri, i suoi giudizi per quanto riguarda le opere pubbliche
sono conosciuti da tutti quanto lei valga come tecnico...
(Caveri:
...alle elementari a imparare a leggere)
...Avvocato Caveri...
Montesano (P.S.D.I.)
- Avvocato Caveri, non interrompa...
(
Caveri:
...quello è ... regionale) ...Per favore, Avvocato
Caveri!
Rollandoz (D.P.)
- Per fortuna non sono venuto a scuola
da lei.
Caveri (U.V.)
- Ma cosa crede che io... e tanto meno da
lei, ha capito? ... non sa neanche leggere.
Rollandoz (D.P.)
- Avvocato Caveri è molto bene educato
...
Montesano (P.S.D.I.)
- Finisca il suo intervento, così
non facciamo polemiche.
Rollandoz (D.P.)
- C'è una cosa che è certa: l'Avvocato
Caveri non riesce a complessarmi, sia ben chiaro, può urlare, può
fare quello che vuole, non riesce a complessarmi. Io non ho questi
complessi, sono un valdostano, Avvocato Caveri, non ho problemi,
non ho preoccupazioni, non provengo dall'élite dalla quale
proviene, mio padre fa il contadino e non me ne vergogno, non ...
lasciamo perdere.
Caveri (U.V.)
- ... solo a sentire come lei legge.
Personnettaz (D.P.)
- Come tutti i valdostani. Abbiamo
tutti la stessa voce, la stessa pronuncia ...
Rollandoz (D.P.)
- Come tutti i valdostani, Avvocato
Caveri ... C'è una cosa che della mia "erre" che mi dà anche
difficoltà, non me ne vergogno.
Montesano (P.S.D.I.)
- Finisca, finisca Rollandoz.
Personnettaz (D.P.)
- Certo, i valdostani di Ivrea ... se
lei ascolta il suo Fosson, altro che quello il modo di parlare...
(
Rollandoz
:
...e non ce ne vergogniamo) ...fa paura,
quando ... chiudano le orecchie.
Montesano (P.S.D.I.)
- Per favore, Signorina
Personnettaz!
Personnettaz (D.P.)
- Ma sì, è sempre lì a insultare,
nessuno insulta lui e lui deve insultare gli altri. Non è neanche
valdostano!
Montesano (P.S.D.I.)
- Concluda, concluda.
Rollandoz (D.P.)
- Sono a disposizione per eventuali
domande.
Montesano (P.S.D.I.)
- Allora, chiusa questa parentesi.
Si passa agli interventi. Io voglio preavvisare i Signori
Consiglieri che, per questi interventi si fa deroga dell'art. 53,
che limita gli interventi, visto e considerato che c'è un oggetto
su cui i Consiglieri hanno modi di intervenire varie volte per
ciascun capitolo, quindi, perciò, si usa la prassi che si è usata
per il bilancio, cioè si deroga dall'art. 53 per i due interventi.
La parola al Vice Presidente Fosson.
Fosson (U.V.)
- Non so perché la Signorina Personnettaz,
Vice Presidente del Consiglio, abbia tirato in causa il
sottoscritto in una questione che non interessava proprio niente,
non so se nel clima elettorale, in questo momento, ci sia una super
tensione e ci sia una, così, come dire, una idiosincrasia di
sentire certe cose, ma dico la Signorina Personnettaz poteva
benissimo tacere o se voleva rispondere al Consigliere Caveri,
poteva rispondere, senza tirare in ballo il sottoscritto. Questo
solo perché, a un certo momento, se uno è isterico, vada a portare
il suo isterismo fuori da questa Aula...
(Voce)
Caveri (U.V)
- Ma le isteriche sono dalla vostra
parte.
Fosson (U.V.)
- ...io non ho detto questo, solo per
precisare. Io sono brevissimo, sarò brevissimo, perché certe
osservazioni le abbiamo già fatte in seno alla Commissione dei
Lavori Pubblici e certamente, senza fare nessun appunto
all'Assessore Rollandoz per la sua lettura, perché ognuno legge
come può, quindi c'è mica niente, però dico...
(voce di
Caveri).
Montesano (P.S.D.I.)
- Avv. Caveri, non provochi un'altra
parentesi di polemica.
Fosson (U.V.)
- Ho cercato di seguito quello che lei ha
detto e, visto che aveva preparato una relazione, probabilmente,
sarebbe stato preferibile che lei avesse fatto un riassunto di
questa relazione e darlo anche in allegato, in maniera che avremmo
potuto fare una discussione su quella relazione. Certamente che
fare una discussione adesso su quella relazione, che ha durato
un'ora e che l'abbiamo sentita così, è un po' difficile, tanto più
che si adopera ... e vedo che, da quel lato lì, lei non è un
valdostano, perché lei si è aggiornato moto bene ai termini, a
tutti quei termini astrusi che si adoperano oggi per dire un sacco
di questioni, che poi è difficile capire e io me li sono presi qui:
centri decisionali, problematica generale, depauperamento, funzione
trainante, ordinato sviluppo urbanistico, strumento tecnico della
tipologia, interventi globali, strutture polivalenti e via dicendo.
Ad ogni modo, tutto questo può essere benissimo riassunto, ma tutto
questo non fa parte della ... Io avrei voluto poter fare una
discussione approfondita su quella che è la relazione che è stata
fatta, ma praticamente questo non è possibile, perché non era
possibile prendere i diversi punti. Quindi, mi limiterò proprio a
dire alcune cose. Prima di tutto, questo l'ho preavvertito in seno
alla Commissione dei Lavori Pubblici, tengo di nuovo a precisarlo
in seno al Consiglio, in seno all'Aula consiliare e dire che le
raccomandazioni che sono state fatte l'anno scorso, perché questo
programma di lavori pubblici fosse sottomesso alla Commissione
Lavori Pubblici, in tempo, quest'anno non ha potuto essere
mantenuto, anche con tutte le assicurazioni dateci, a suo tempo,
dall'Assessore e praticamente nell'altra riunione del Consiglio, il
Consigliere Manganoni, quando ha ricevuto la convocazione, se l'è
presa con il Presidente della Commissione perché era già messa
all'ordine del giorno della seduta consiliare, ma praticamente noi
non potevamo fare a meno, perché se oggi si doveva discutere il
piano dei Lavori Pubblici, dovevamo fare la riunione della
Commissione due giorni prima e non potevamo vederlo subito.
Quindi, fatto questo rilievo, tanto perché si abbiamo le
assicurazioni che, col prossimo anno, non succeda la stessa cosa,
quindi solo per questo. In tutto quello che è stato detto
dall'Assessore Rollandoz come affermazioni di principio, sono state
fatte molte affermazioni, che possiamo condividere dal punto di
vista programmatico. Però, queste affermazioni fatte dal punto di
vista programmatico, non sono rispecchiate poi nel programma dei
lavori, perché quando si parla di limitare l'eccessivo
frazionamento degli interventi per concentrare in opere di una
certa importanza, noi vediamo che per tutto, per tutti gli
interventi che sono stati fatti per i diversi Comuni, si è proprio
fatto un frazionamento minutissimo, perché si arriva a delle cifre
di 2.500.000, 5.000.000 e via dicendo, per tutto, quella fetta
importante di 1 miliardo e rotti che vanno per le strade comunali.
Quindi, una cosa è quella che è la affermazione programmatica,
un'altra cosa è quella che è rispecchiata nel piano dei lavori
pubblici.
Ora noi ci rendiamo perfettamente conto delle richieste dei vari
Comuni che bisogna soddisfare e via dicendo, però, a un certo
momento, o si dice: "Noi vorremmo seguire questa linea, però
continuiamo in quest'altra linea", altrimenti, non c'è niente di
cambiato, anzi, io sto vedendo che, per i lavori stradali, le quote
riportate per i vari comuni sono più spezzettate di quelle che
erano nel passato, questo è un primo rilievo.
Siamo perfettamente d'accordo - e questo lo abbiamo sottolineato
in altri occasioni - quando si fa l'affermazione "minimo costo e
massima efficienza". Ora, anche per questo l'affermazione di
principio è esatta. Io non so se attraverso le varie opere questo
dettato, che viene condiviso da tutti e dovrebbe essere condiviso
da tutti, viene effettivamente messo in pratica. Ho già avuto
occasione di dirlo in altri casi che, praticamente, ci sono delle
località che noi ci affrettiamo a servire con due strade e sono
spese di centinaia di milioni non di pochi ... perché quando noi
... basterebbe citare la questione di By: noi vediamo che si fa una
strada che va su da Ollomont, io non discuto, perché By gravita su
Ollomont e, probabilmente, deve avere questa strada che va su da
Ollomont e quindi cominciamo a mettere una fetta per questa strada
che su da Ollomont, ma prima che da Glassier arrivi a By, questa
strada, il costo di questa strada è di circa 450.000.000 o 400
milioni, al minimo, per andare da Glassier a Ollomont, ma,
dall'altra parte, non ci aggiungeremo in altro campo di fare una
strada che da Doues vada lo stesso a By, spendendo altre centinaia
di milioni. Ora questo, a un certo momento, bisogna fare una
scelta, perché non ... By è una bellissima località, ma non so se
dobbiamo servirla con due strade, spendendo centinaia di milioni da
una parte, centinaia di milioni dall'altra. Bisogna, a un certo
momento, fare una scelta e se si fa una strada da una parte, non si
farà più quella dall'altra prima di By. Perché lì, poi, ci sono
altre ragioni, perché quella che dovrebbe andare da Doues, non
dovrebbe passare a By, ma dovrebbe passare più in alto e andare a
fare un giro enorme, a cinque chilometri per poi venire in un
valloncello che va su al Col Fenêtre. Ma lasciamo perdere, è solo
una questione di scelte programmatiche.
Abbiamo sentito la questione degli impianti di incenerimento;
programma di un quinquennio. Io voglio solo ricordare, anche qui,
siamo perfettamente d'accordio, è una questione urgente, voglio
solo ricordare all'Assessore che, come Commissione dei Lavori
Pubblici, desidereremo poi essere messi al corrente di queste cose.
Avevamo avuto, anche qui, assicurazioni che avremmo visto ... per
il momento, noi non abbiamo ancora visto niente, in questo
campo.
Abbiamo visto qui e io ritorno a dire alcune cose che ho detto
nella Commissione: opere di interesse regionale, avevamo parlato e
presentato noi dell'Union Valdôtaine una mozione sulla strada
dell'Envers, tutto il Consiglio si è pronunciato, si è detto di
dare una priorità all'esecuzione, almeno dei primi tratti, per
arrivare alla graduale sistemazione di questa strada; in quello che
è stato detto dall'Assessore un momento fa, nella ristrutturazione
della viabilità, si è parlato anche, o almeno, ho sentito della
strada dell'Envers da Aymavilles sino a Pontey, però qui
nell'elenco delle opere regionali non c'è niente.
L'Assessore l'altro giorno, in seno alla Commissione, su mia
richiesta, ha detto che avrebbe messo allo studio, eventualmente,
alcuni tratti di sistemazione di alcuni tratti di questa strada.
Abbiamo anche individuato quali sono i punti che sono più critici,
che la zona di Neyran ... ma io non ne discuto, per quello non
voglio indicare quali sono i tratti da prendere in esame per primi,
lasciando ampia libertà all'Amministrazione regionale,
all'Assessorato, in questo campo, ma c'è la zona di Neyran, la zona
di Pontey, c'è l'altra più in su, quindi, abbiamo avuto in seno
alla Commissione queste assicurazioni da parte dell'Assessore. Io
desidererei che queste assicurazioni venissero date anche in seno
al Consiglio, in modo da avere la tranquillità che questo problema
venga affrontato e non trovarci qui, fra un anno, di nuovo a
parlare della strada dell'Envers e dire, di nuovo, che si
prenderanno dei provvedimenti, si faranno dei programmi, però non
vedendo niente di realizzato.
Mi ero permesso di indicare l'urgenza cioè la tragica situazione
di un Comune nelle vicinanze di Aosta in fatto di acqua potabile ed
è il Comune di St. Christophe, che aveva fatto una richiesta per la
potabilizzazione dell'acqua, perché ha diverse sorgenti inquinate,
anche di questo l'Assessore, in seno alla Commissione, ha detto,
m'ha dato assicurazione che, eventualmente, se il Comune di St.
Christophe che avrebbe almeno, almeno la necessità di mettere un
potabilizzatore per il pozzo che si trova nella piana e che,
eventualmente, il Comune poteva fare una richiesta e che
l'Assessorato avrebbe provveduto a dare contributo. Anche di questo
... e desidererei che queste stesse assicurazioni venissero date in
seno al Consiglio regionale.
Vedendo, io non voglio entrare attualmente nei particolari,
perché, in caso quando vedremo i vari elenchi, se sarà necessario,
vedremo di entrare ancora in altri particolari, ma la questione
generale, vorrei ancora dire una cosa: in fondo, quando parliamo di
lavori straordinari di interesse generale, noi vediamo che nelle
zone, in certe zone turistiche si è previsto e praticamente ne
parleremo anche oggi - Gressan delle infrastrutture turistiche di
Pila, per St. Vincent e anche qui è logico perché abbiamo un Casinò
- e abbiamo preso dei provvedimenti per fare questo e vedo però che
le infrastrutture turistiche di Courmayeur, che è un altro centro
turistico di una certa importanza, praticamente, almeno su questo
elenco, di infrastrutture turistiche per Courmayeur non ne vedo,
quindi chiedo spiegazioni anche per questo, perché dovremmo, nelle
varie necessità, distribuite nella Valle, dovremmo vedere ... e so
che Courmayeur ha diverse esigenze che sono state fatte presenti ed
è un altro centro che noi non dobbiamo dimenticare dal punto di
vista delle infrastrutture turistiche.
Ci sono altre questioni che abbiamo, che in tutti gli anni noi
dell'Union Valdôtaine abbiamo sottolineato alla Giunta - qualunque
Giunta fosse a quel posto - e che ogni anno abbiamo avuto delle
assicurazioni che sarebbero state prese in considerazione queste
raccomandazioni, però, ogni anno, queste raccomandazioni sono state
disattese, parola di moda anche questa, e ...
(Rollandoz:
...una parola potabile) ...disattese e praticamente mi riferisco a
un orfanotrofio e al convitto femminile, perché, praticamente, noi
continuiamo a mandare un sacco di giovani orfani fuori della Valle,
sparsi in diversi Istituti, praticamente questa gente è sradicata
dalla propria casa e dalla propria Regione e praticamente c'è un
costo abbastanza cospicuo a carico dell'Amministrazione
regionale.
Sappiamo quello che succede in tanti Istituti, perché,
purtroppo, vari giornali ne hanno parlato e ogni anno noi ci
permettiamo di sottolineare questo argomento, di richiedere di
poter arrivare alla costruzione di un orfanotrofio ad Aosta, e ogni
anno ci vengo date delle assicurazioni in merito, ma ogni anno si
fa niente in questo campo. Quindi, siccome anche noi siamo
valdostani e abbiamo la testa dura, continuiamo a insistere e penso
che la Giunta non solo si militerà a voler darci un'assicurazione
in merito, ma voglia, a un certo momento, fare un passo avanti e
mettere allo studio questo problema, specialmente in questo
momento, che non è un problema secondario, è un problema che quando
si vuol parlare di andare verso, di tenere presenti quelle che sono
le necessità della nostra popolazione, sono delle esigenze primarie
che dobbiamo tener conto.
C'è la questione di un Convitto femminile e, anche qui, c'è
un'esigenza di trovare la possibilità a diverse, perché diverse
famiglie si trovano a disagio per far continuare i loro studi, si
parla di pendolarità: una volta, quando Aosta aveva 7.000 o 10.000
abitanti, c'era un Convitto femminile che funzionava egregiamente,
non solo egregiamente, che funzionava benissimo; da allora, da
quando ha cessato il funzionamento di questo Convitto, praticamente
non abbiamo più avuto un Convitto e c'è una necessità di avere un
Convitto femminile. Certa gente manda ... non vuole mandare in
quello attuale che, d'altra parte, ha una capienza che non permette
di soddisfare tutte le necessità e molte studentesse devono andare
in pensione, oppure continuare a viaggiare.
Quindi, anche questa è una esigenza fondamentale. Quindi, mi
sono limitato in generale a fare queste osservazioni. Ho detto
prima che non sarei stato lungo, avrei desiderato poter entrare
maggiormente nei particolari di quella che è stata la relazione
fatta dall'Assessore Rollandoz, vi ho già spiegato i motivi per cui
non posso addentrarmi e prendere in esame i vari punti. Desidererei
solo che quelle affermazioni di principio, che possono essere
condivise, siano effettivamente messe in pratica, in modo che
possano dare dei frutti reali in questo senso.
Montesano (P.S.D.I.)
- Chi chiede la parla, sempre per
interventi di carattere generale? Consigliere Manganone.
Manganone (D.C.)
- Io ho ascoltato la relazione assai
lunga dell'Assessore Rollandoz e ho tratto alcune considerazioni.
C'è stata una parte critica spietata verso alcune cose che sono
state fatte in passato, ci sono state date delle direttive per il
futuro, ma io vorrei ricordare all'Assessore Rollandoz che di
questi principi, di queste ... per il futuro che lui ha dato, non
sono state messe in atto, vale a dire, non sono state completate
nel piano dei lavori, perché sulle 400 e più voci elencate in
questo piano, noi vediamo che abbiamo un 78% di opere che sono
completamente ampliamenti e sistemazioni, abbiamo un 12% di opere
che erano già state elencate nei precedenti piani di lavoro e
abbiamo circa un 8% di opere nuove. Quindi i principi elencati
nella lunga relazione dell'Assessore non sono state attuate in
questo programma dei lavori. Volevo sono fare questa
considerazione, che penso sia utile a vedere come si dicono molte
cose, ma, in pratica, non si fa niente, se non continuare su uno
schema ormai vecchio.
Bancod (U.V.)
- Io sono costretto a reclamare, insomma,
non sono completamente soddisfatto del sistema che è stato
adottato. Principalmente, le richieste prioritarie dei Comuni non
ci sono state, generalmente i Comuni mettono, in primo luogo, i
lavori più necessari, qui non sono state rispettate queste
richieste qui.
Per esempio, adesso, sulle questioni di addentrarsi nei
particolari, ma faccio un esempio: il Comune di Chambave ha
richiesto bitumature, in primo luogo - perché effettivamente ha
bisogno delle bitumature - e bitumature non ce ne sono per niente,
come non c'è l'edificio comunale, che l'Assessore aveva promesso,
l'edificio comunale, aveva detto che c'erano già i fondi dello
Stato, invece, niente.
Tanti lavori sono già riportati dallo scorso anno, comunque, in
ultimo, vorrei ritornare, come ha già detto il Consigliere Fosson,
sulla questione della strada dell'Envers.
Ho visto, da un allegato distribuito adesso, che c'è un piccolo
accenno su richiesta del Presidente della Commissione Lavori
Pubblici, c'è un piccolo accenno.
Credo che sarebbe stato meglio mettere già subito, prendere
questo problema più seriamente, comunque, questo non s'è
verificato.
Io insisto che questo problema andrebbe inserito nell'elenco M),
cioè dei lavori straordinari di interesse generale, perché si vede
che: piazzali e parcheggi ad Aosta 100.000.000; Gressan,
infrastrutture turistiche Pila 200 milioni, St. Vincent,
infrastrutture turistiche, strade e parcheggi: 100.000.000. Direi
che qui bisognerebbe includere anche la strada dell'Envers.
Io insisto ancora su questo problema e prenderò la parola,
eventualmente, su qualche altra piccola questione.
Montesano (P.S.D.I.)
- Chi chiede la parola sempre su
interventi di carattere generale?
Consigliere Manganoni.
Manganoni (P.C.I.)
- Ha detto l'Assessore Rollandoz che
il piano lavori pubblici è impostato secondo le direttive della
programmazione.
Ora, io gli do atto che, in grandi linee, questo corrisponde al
vero, no? E non ripeto quanto è già stato detto, nel senso che ci
sono stati degli orientamenti diversi, tra questo Piano dei lavori
pubblici e i precedenti, dovuto anche al fatto che, per esempio,
mentre la viabilità era il problema n. 1, perché era impossibile
costruire una scuola o una fognatura su un villaggio, se non c'era
la strada per portargli il materiale, oggi, questo problema è, non
dico totalmente superato, ma, in buona parte, risolto e quindi si
possono dedicare i mezzi e l'attenzione ad altre opere.
Quindi, in linea di massima, questo è esatto, però, nei dettagli
- almeno, in alcuni dettagli - è un po' meno esatto, cioè di qui vi
è una sperequazione, in certi casi, notevole, fra i fondi che si
stanziano e pertanto le opere che si eseguono, in certi Comuni, nei
confronti di altri Comuni, in certi villaggi, nei confronti di
altri villaggi.
Non voglio affliggere con dei lunghi dati, vi faccio solo
qualche esempio. Mentre in certi villaggi, con pochi abitanti, dico
questo, per esempio, le fognature: noi abbiamo dei Comuni interi
che non hanno fognature; ora bisognerebbe tener presenti questi
fattori, perché, oltre al fatto igienico, al fatto delle comodità
delle popolazioni, ecc., vi è un altro problema, vi è il problema
turistico. Noi sappiamo che il turismo si sviluppa se vi sono le
infrastrutture, se vi è la strada, e in genere la strada c'è, se vi
è l'acquedotto, se vi è la fognatura.
Ora, tutta la Valle, potenzialmente, è una zona turistica, se
no, il turismo si sviluppa dove? In certi poli ben definiti, nelle
altre zone della Valle, il turismo, purtroppo, non si sviluppa,
perché? Le ragioni sono diverse: un po', in parte, entrano anche le
ragioni che ho esposte, nel senso che se noi certe zone non le
dotiamo di tali infrastrutture, non si può sviluppare, tenuto poi
conto di un fattore, che per me è grave, cioè, che gli stanziamenti
del turismo - e questo abbiamo avuto occasione di ripeterlo non so
quante volte in questo Consiglio - sono per lo più destinati ai
grandi centri, dove già il turismo è sviluppato e neanche le
briciole  - o delle briciole insignificanti - vengono
destinati a quelle zone, che sono sviluppate turisticamente, ma che
potrebbero esserlo, se noi ci mettiamo della buona volontà e dei
mezzi. Quindi, dicevo, anche in questo senso, si sta commettendo un
po' l'errore che io ho avuto in molte occasioni di lamentare in
questa sede, sia per la destinazione dei fondi del turismo, sia per
lo sviluppo delle aree turistiche.
Vi faccio un esempio pratico: ho avuto l'occasione di segnalare
l'anno scorso, che in un piccolo villaggio che si chiama Frayé, a
Verrayes, hanno aperto un bar, un modesto bar, beh, anche questo
contribuisce a creare un'attività - no? - per quella gente che
della terra, non può più vivere solamente della terra, ebbene, gli
è stato imposto di chiudere, perché non c'era la fognatura. Ora
quelli hanno ricorso, sono riusciti a mantenere questo bar aperto,
comunque, avrebbero dovuto chiudere, perché la fognatura non
c'era.
Ora, mentre noi favoriamo - ed è giusto che favoriamo - la
costruzione dei grandi alberghi, dei grandi insediamenti al Breuil,
Courmayeur, ecc., perché lì c'è acquedotto, c'è fognatura, c'è
tutto, ebbene, in questo piccolo villaggio, non c'è la fognatura,
noi mettevamo in condizioni una famiglia di doverlo chiudere.
Ora, sia molto chiaro, non è con questo che io voglio condannare
il Piano dei lavori pubblici - no? - io osservavo solamente che
dato, almeno, così deduco dalle affermazioni dell'Assessore, che è
stato compilato, in base alle direttive della programmazione, io
penso che la programmazione queste cose dovrebbe saperle e, se non
le sa, se ne vada fuori, a agire un po', a vedere cosa succede in
queste nostre frazioni alte, in modo che possa dare delle direttive
più reali, più confacenti, alle realtà, alla situazione dei fatti,
anche ai relativi assessori.
Sul fatto delle bitumature, io avevo già detto prima, volevo
solo accennare a un fatto.
Forse, qui, nel tentativo di dare un indirizzo al Piano dei
Lavori Pubblici, specialmente a edifici scolastici, opere
igienico-sanitarie, di cui io ne dò atto, forse si è trascurato un
pochino questo capitolo, perché si sono verificati in molte zone,
molti villaggi, dove sono state costruite, non so, tratti di
strada, piazzali, che non sono stati bitumati, appena costruiti, è
naturale, perché ci vuole un periodo e i 200.000.000 che vi sono in
questa voce, nelle bitumature, forse non sono state sufficienti per
tener conto anche di questi piccoli lavori.
Comunque, in sede di Commissione, su cui io ho avuto occasione
di fare le mie osservazioni, da parte dell'Assessore abbiamo avuto
l'assicurazione di questi piccoli lavori, no?
Alle volte si tratta poi di un piccolo piazzale di 200 mq., o di
una stradicciola, lunga, non so, 500 metri, o meno, che però se noi
non la bitumiamo, noi sappiamo gli inconvenienti, il fango, quando
piove, ecc.. L'Assessore ha assicurato che ne avrebbe tenuto conto
di questi piccoli lavori.
Ora gli dò atto di questa affermazione, vero, comunque io non la
faccio più lunga, ribadisco quanto ho detto. Mi auguro, però, che
queste mie osservazioni vengano tenute in considerazione
nell'elaborazione del prossimo piano del 1973, se queste che io ho
giudicato alcune deficienze di questo Piano, si veda di
correggerle, di rettificarle, nell'elaborazione del prossimo Piano,
in modo che noi cerchiamo di mettere un po' sullo stesso piano
tutte le popolazioni, anche quelle dei villaggi più sperduti, più
dimenticati, magari, anche dei villaggi dove la gente non parte,
non fa le petizioni, non viene qui alla Regione, con l'Assessore,
perché chiede, perché domanda, giustamente, l'esecuzione della data
opera pubblica.
Bisogna tener conto anche di queste popolazioni, le più modeste,
ma che sono forse quelle che hanno più bisogno, più necessità di
averle.
Savioz (P.C.I.)
- Io volevo chiedere un'informazione
all'Assessore ai Lavori Pubblici:  ho visto uno stanziamento
per la costruzione della strada d'accesso al cimitero di
Villeneuve, è il vecchio cimitero, oppure si tratta di un cimitero
nuovo? Il vecchio...
Allora, io vi pregherei di fare attenzione un momento e badate
che lì, sapete che la strada è completamente in roccia, se non
completamente, per un buon terzo, per una buona metà, in roccia,
pensare di fare un allargamento, una sistemazione di quella strada
lì, andate a toccare un problema di carattere ecologico che
certamente ci lascerà delle amarissime soluzioni.
In secondo luogo, quella zona è vincolata, per fortuna, perché
se no l'avrebbero già distrutta.
Allora, non so se sia più interessante spendere diversi milioni
per fare una strada che sarà sempre una mulattiera ripidissima e
non potrà mai essere una strada carrozzabile in nessun modo, se non
sia molto meglio vedere di comperare il terreno e di fare un
cimitero nuovo, a mio modesto avviso, seguire questa strada
significa spendere decine di milioni e non risolvere il problema,
tanto più che il Cimitero di Villeneuve era già insufficiente
quanto il sottoscritto era Assessore al Turismo - quindi è per
questo che ne parlo, perché ho avuto occasione di vedere quella
pratica non so per quanto tempo -. È vero che la popolazione di
Villeneuve ha un sentimentalismo nei confronti del Cimitero
vecchio, ma è altrettanto vero che non possiamo mica spendere il
denaro soltanto per dei sentimentalismi, il denaro è pubblico e poi
dobbiamo risolvere i problemi. Risolvere il problema in quella zona
è impossibile, perché non si può allargare il Cimitero, per nessuna
ragione e allora, Signori, mi sembra che sia molto più logico
vedere di impostare il problema, di comperare il terreno, di far un
cimitero nuovo, come deve essere fatto, con tutte le regole e
risolvere definitamente questo problema e non andare a deturpare un
angolo che è veramente bello. Questa è la mia osservazione.
Volevo sollevare anche un'altra cosa: premetto che sono arrivato
ieri sera tardi e non ho avuto il tempo di vedere le
documentazioni, quindi, se dirò una cosa non giusta, la prego sin
d'ora di scusarmi. Mi sembra che da questo Piano di lavori non sia
stato affrontato il problema della sistemazione delle strade
costruite quando eravamo in Giunta e che, purtroppo, i nostri mezzi
non avevano permesso di sistemarli definitivamente. Non so, è
un'impressione che ho avuto leggendo rapidamente tra le pagine,
comunque mi limito a dire questo; se non fosse, allora, pregherei
di tenere presente questa eventualità per un futuro, perché le
strade o si fanno definitivamente con una soluzione definitiva ed è
un'opera veramente encomiabile, oppure, il continuare a lasciare
delle strade che sono Assolutamente impossibilitate a essere
mantenute per il fatto che non ci sono le opere volute, anche qui,
si finisce per sperperare del denaro, senza averne dei
risultati.
Montesano (P.S.D.I.)
- Altri interventi?
Io prego i Signori Consiglieri di limitarsi, per il momento, a
fare gli interventi di carattere generale, perché, dopo, passeremo
all'esame particolareggiato di tutti gli elenchi, in occasione
della cui lettura si potranno fare poi le dovute osservazioni.
La parla al Consigliere Quaizier.
Quaizier (D.C.)
- Sono perfettamente d'accordo a quanto
ha accennato il Consigliere Fosson per il comune di villeggiatura e
mi permetto di pregare la Giunta di riesaminare la pratica del
palazzo del ghiaccio di Courmayeur, che aspettiamo da tanti
anni.
Manganoni (P.C.I.) -
Ed allora io mi permetto di
sollecitare alla Giunta di afferrare l'attenzione della Giunta su
tutto l'alto Verrayes in su, che non ha né acquedotto né fognature.
Verrayes richiede le fognature e l'acquedotto. Va bene che
nell'alta zona di Verrayes i Consiglieri che non la conoscono, io
li pregherei di andarla a vedere: è una zona stupenda, dove il
turismo si può sviluppare. E qui mi riallaccio a quello che dicevo
prima: allora, quei disgraziati, quei cittadini di categoria B o di
categoria C che abitano in quelle zone, non hanno la fognatura, non
hanno l'acquedotto.
Ecco perché io, prima, avevo detto all'Assessore: "Insomma,
cerchiamo di perequare meglio gli stanziamenti delle costruzioni,
delle infrastrutture, e osservi". Mi fermo a Verrayes, perché se
continuo, ce ne sono di Comuni da elencare. Ora, sia molto chiaro,
non mi si dica: "io sono contro qui, perché ..." - la solita
antifona è quella: "Manganoni è contro il turismo" - Eh, no,
Manganoni è contro il sistema di spendere i soldi, perché il
turismo in Valle d'Aosta è concepito solo come Breuil, Courmayeur e
St. Vincent, ma queste povere popolazioni non hanno il diritto di
vivere? Si tratta di acquedotto, di acqua da bere, e si tratta di
fognature.
Montesano (P.S.D.I.)
- ... il Consigliere si voglia
riferire anche a un programma che rientri nella programmazione
regionale ...
Manganoni (P.C.I.) -
Se la programmazione regionale non
sa che lassù non c'è nè acquedotto né fognatura, vada a vedere.
Fosson (U.V.)
- ...solo a un certo momento fare una
precisazione su quanto io ho parlato di Courmayeur, anche perché,
da quanto dice Manganoni, può sembrare che il sottoscritto sia
contro l'acquedotto, le fognature di Verrayes, per spingere la
questione di Courmayeur. Ma, allora, io sono perfettamente
d'accordo su quanto dice Manganoni e mi sembra che quando ho
parlato di programmazione, prima, e di quelli che sono gli
interventi che, così, della sua relazione, sono stati indicati
dall'Assessore, ho detto: "Benissimo, condividiamo quello che è un
programma in quel senso, però non lo vediamo realizzato in questo
Piano dei lavori".
Ora, quando ho parlato di Courmayeur, mi sono riferito agli
interventi per le infrastrutture turistiche. Siccome per le
infrastrutture turistiche sono previsti interventi che sono
necessari, di una certa entità, per la questione di Pila, ci sono
degli interventi per infrastrutture turistiche per St. Vincent, che
noi riteniamo che siano necessari, ho detto: "Teniamo conto che per
le infrastrutture turistiche c'è anche la questione
Courmayeur".
Quindi, se si fa un programma di infrastrutture turistiche, si
mettano sullo stesso piano questi centri turistici, per vedere
quelle che c'è da fare, questo non per dare una priorità a queste
cose qui, perché riteniamo che la priorità vada data a quelle altre
necessità urgenti, d'altra parte, quelle che sono state date sempre
in passato.
Montesano (P.S.D.I.)
- Senta, Consigliere
Manganoni...
Manganoni (P.C.I.) -
...nella frazione Pléod,
Comune di Aosta, non c'è la fognatura, va bene. A 500 metri, ma
queste cose, non le sa il Consiglio Regionale. Scusi Presidente
questo sfogo, ma io quando sento certe enormità...
Montesano (P.S.D.I.)
-  ...Sì, ma d'altra parte c'è
una...
Manganoni (P.C.I.) -
...i cittadini, noi diciamo,
facciamoli stare in montagna e poi a quei disgraziati non facciamo
né acquedotto né fognatura, li dimentichiamo, allora cosa
stiamo...
Montesano (P.S.D.I.)
- ...Lo vedremo negli elenchi
particolareggiati...
Manganoni (P.C.I.) -
...perché non facciamo niente, li
discriminiamo, perché li trattiamo da cittadini di ultima
categoria, questa è la verità.
Montesano (P.S.D.I.)
- Lo vedremo negli elenchi
particolareggiati.
L'Assessore darà le risposte a ciascuna domanda rivolta dai
Consiglieri.
Tonino (P.S.I.U.P.)
- Ho ascoltato anch'io la lunga
esposizione fatta dall'Assessore ai Lavori Pubblici sul Piano
regionale e sulle future intenzioni.
Non entro nel merito su queste future iniziative da prendere per
lo sviluppo generale di tutto il territorio della Valle d'Aosta, in
quanto ritengo che tale discussione dovrà essere oggetto di
un'ampia discussione generale allorquando conosceremo tutto lo
studio fatto dall'ufficio tecnico della programmazione.
Comunque ritengo che l'esposizione fatta dall'Assessore ai
Lavori Pubblici, che vuole collegare il Piano generale dei Lavori
Pubblici stesso con alcuni dati della programmazione regionale. a
me pare che sia abbastanza ovvia, se non altro ci permette di
capire il perché si fanno alcune scelte anziché altre e ci permette
anche di notare alcune contraddizioni che saranno oggetto di
discussione al momento in cui si verificheranno gli agganci fra
impostazione provvisoria e programmazione generale. Comunque, non
voglio entrare nel merito, perché, ripeto, sarà un discorso futuro
che dovrà essere affrontato.
Sul piano dei lavori di quest'anno, non ho eccessive riserve da
fare. Quello che ritengo che non vada bene, che non vada nel suo
giusto senso, sono il ripetersi di opere già previste sul Piano del
1971. Io mi sono preso la soddisfazione di fare qui un elenco di
tutte le opere che erano stato previste nell'anno 1971 e ne faccio
grazia di leggerle perché, se dovessi leggerle tutte, sono 75 che
ammontano ad una somma molto impressionante, che si aggira attorno,
addirittura, al miliardo o una cifra di 888 milioni, opere che
erano elencate nel Piano dei lavori del 1971 e che sono riportate
integralmente, di nuovo, quest'anno.
Ora, io vorrei sapere quali sono le cause che provocano questo
incidente, se sono i Comuni che non danno diciamo l'istruttoria
completa delle loro domande - cioè progetti, disposizione di
terreni - oppure se il breve tempo che hanno a disposizione i
Comuni per elaborare i loro piani di lavoro, oppure se il gravame,
che grava sul Comune, sul costo dei progetti. Se fosse questo,
bisognerà provvedere in qualche modo a che i progetti non siano
sempre a carico dei Comuni, perché un Comune che vuol sottoporre un
Piano dei lavori di 50-60 milioni, si trova già a dover pagare
sette o otto milioni solo di spesa di progettazione, naturalmente
non trova i fondi per farlo.
Sono le domande che io voglio fare all'Assessore, il motivo per
cui si manifesta questa anomalia sulle opere già impostate l'anno
scorso, perché, se no, le riportiamo sempre, di anno in anno, per
la rimanenza. Mi permetto di dire di essere abbastanza soddisfatto
del Piani dei lavori.
Montesano (P.S.D.I.)
- Assessore Rollandoz, lei vuole
intervenire prima di incominciare l'esame particolareggiato?
Rollandoz (D.P.)
- Gli interventi dei vari Consiglieri,
in linea di massima, sono stati benigni. Le critiche che hanno
mosso, erano critiche che io davo già per scontate. È chiaro che
l'Ufficio programmazione dà delle indicazioni programmatiche, a cui
tendere.
Noi, come Giunta, nel limite del possibile, abbiamo tentato di
avvicinarci a questi indirizzi programmatici della
programmazione.
Io riconosco che non in tutto siamo riusciti a seguire questi
indirizzi programmatici. D'altronde, stiamo partendo da zero,
lentamente; la nostra tendenza è di arrivare a seguire gli
indirizzi completi della programmazione.
Quest'anno abbiamo fatto un primo sforzo per avvicinarci a
seguire, per quanto era possibile, queste tendenze della
programmazione.
Per esempio, sulle strade, questa piccola osservazione: 182
milioni di nuove strade, mentre 810 milioni solo per l'ultimazione
di strade già iniziate, cerchiamo di seguire questa tendenza.
Nell'edilizia scolastica, faccio l'esempio della scuola media,
c'è la tendenza di dire: "La scuola media va suddivisa nei
comprensori"; abbiamo incominciato prevedendo un comprensorio,
diciamo, nel futuro, dovremo prevederne ancora un altro. È una
tendenza che cerchiamo di seguire nel limite del possibile, tenendo
presente sia la mentalità che hanno le amministrazioni comunali,
l'abitudine di richiedere, le graduatorie delle richieste fatte
dalle amministrazioni comunali.
Faccio presente che alcuni Comuni hanno richiesto un elenco di
40 strade. Un Comune ha un elenco di 40 strade e niente.
Quindi, anche, l'esclusivamente fare la cresta alle richieste
dei Comuni non so se sia molto più giusto che questo sistema di
cercare di intervenire in rapporto alle necessità effettive della
popolazione.
Io capisco che il Consigliere Manganoni, quando parla del Comune
di Verrayes - uno dei tanti - è un Comune che ha 65 frazioni, mi
pare, è chiaro che fino ad oggi, il grosso sforzo che ho dovuto
fare nel campo della viabilità e non l'ho ancora ultimato, però
esiste il problema della fognatura, esiste il problema
dell'acquedotto. L'anno scorso quando la Giunta regionale ha
predisposto il programma dei lavori, da inserire nella legge 1090
dello Stato, ha inserito Verrayes e St. Denis, con un importo di
250 milioni, ed è giunto ieri, il programma quinquennale che era
stato approvato dal Ministero dei Lavori pubblici  e
trasmesso, e ieri ci è pervenuta la comunicazione della fetta del
1972, che prevede già un primo lotto, per Verrayes e St. Denis, per
queste fognature.
Il Consigliere Fosson ci parla della strada di By. Io sono
d'accordo con il Consigliere Fosson, quando mi parla di questa
doppia strada, circa tutte le riserve che lui avanza circa
l'opportunità di costruire questa strada, grosse riserve che avevo
anch'io, d'altronde, questa è una strada finanziata della legge
Tupini, il nostro contributo di 18 milioni è ad integrazione ai 60
milioni del finanziamento statale.
Quando noi abbiamo resistito all'Amministrazione Comunale
dicendo: "Per la zona di By, è già prevista una strada
interpoderale che corre in quota, partendo da Doues lungo il canale
e va fino alla zona di By", "Ecco, l'Amministrazione Regionale vuol
fare perdere al Comune di By, i 60 milioni dello Stato" e allora,
per non far perdere i 60 milioni dello Stato, abbiamo dovuto
prevedere l'integrazione di questi 18 milioni, ovvero sia, queste
scelte l'Amministrazione regionale non può più farle al momento in
cui il finanziamento è assicurato, deve farlo in sede di
approvazione di progetti.
Quando si vedono richieste pazzesche presentate dalle
Amministrazioni comunali, anche inoltrate allo Stato,
l'Amministrazione regionale deve avere il coraggio - come stiamo
tentando, non dico che lo facciamo - di dire alle Amministrazioni
comunali: "Ci pare un'opera spropositata".
Quando, invece, c'è già il finanziamento promesso, garantito,
non abbiamo ritenuto di inserire l'integrazione dei 18 milioni, per
non lasciar perdere quel finanziamento.
Per gli impianti di incenerimento, la Giunta regionale ha
predisposto una legge, è stata approvata; la Presidenza del
Consiglio l'ha trasmessa alla Commissione Sanità, che mi pare sia
stata approvata; la Commissione Affari Generali e Finanze ha
ritenuto di rivedere un momento questa legge, per chiedere
ulteriori chiarimenti alla Commissione Tecnica.
La Commissione tecnica, in questo momento, sta riesaminando la
legge, per fare una relazione comparativa tra la soluzione proposta
di cinque impianti di incenerimento comprensoriali e due o tre
impianti centralizzati, per vedere quale soluzione è più
economica.
Ritengo che, nel giro di una quindicina di giorni, possa darci
questa soluzione.
Per la strada de l'Envers non siamo convinti della necessità
della costruzione di questo asse attrezzato. L'abbiamo ammesso in
Consiglio quando abbiamo parlato espressamente della strada
dell'Envers, lo abbiamo riaffermato questa mattina nella relazione
generale, nei prossimi Consigli, nel prossimo Consiglio se è
possibile - non quello del 17, il primo successivo - porteremo in
Consiglio una delibera in cui si dichiara quella strada comunale di
interesse regionale, è il solo modo affinché l'Amministrazione
regionale possa provvedere a dare l'incarico di progettazione,
perché finché rimane strada comunale dovrebbero essere le
Amministrazioni comunali per legge a provvedere alla
progettazione.
Nei prossimi Consigli porteremo una delibera in cui il
Consiglio, se è d'accordo, delibererà di dichiarare la strada
dell'Envers di interesse regionale, pertanto, l'Amministrazione
regionale potrà provvedere a far redigere i progetti per i tratti
riguardanti quanto affermato dal Presidente Fosson.
Io affermo quanto già emerso in Commissione che, appena il
Comune di St. Christophe invierà la delibera per quell'impianto di
potabilizzazione della pianura, la Giunta provvederà con apposita
delibera. D'altronde si tratta di un contributo di un milione e
mezzo che rientra nelle competenze della Giunta.
Per quanto riguarda le infrastrutture turistiche previste
nell'ultimo allegato, faccio presente che sono state inserite Pila
e St. Vincent, perché sono infrastrutture turistiche previste da
convenzioni che l'Amministrazione regionale dovrebbe approvare nel
corrente anno, in linea di massima; difatti, oggi c'è all'ordine
del giorno per la zona di Pila e anche prossimamente si dovrà
portare la convenzione di St. Vincent, pertanto sono stati messi in
programma queste due opere.
Al Consigliere Manganone vorrei dire che non è che io abbia
voluto fare una critica a quelli che mi hanno preceduto, faccio una
critica anche al nostro operare fino ad oggi, quindi, anche al mio
operare. Dico "fino ad oggi" critichiamo il modo con cui si sono
fatte le cose, quindi anche il mio operare critico. Riteniamo che,
secondo questi nuovi indirizzi, dovremmo agire diversamente,
quindi, non è una critica a chi mi ha preceduto, è una critica
anche a me stesso per come ci siamo comportati finora negli
interventi. Dobbiamo cercare di migliorare nel futuro questo modo
di intervenire.
Quindi, al Consigliere Bancod mi pare che per la strada
dell'Envers ho già accennato; per l'edificio comunale, l'edificio
comunale di Chambave è stata presentata da parte
dell'Amministrazione comunale domanda di finanziamento allo Stato.
Quando ci siamo recati presso il Ministero dei Lavori Pubblici
abbiamo appoggiato detta richiesta che era l'unica richiesta di
costruzione di municipi per la Valle d'Aosta e che era stato
promesso che sarebbe stato inserito nel programma 1972. Appena
arriverà la promessa di finanziamento da parte dello Stato, noi
provvederemo a prevedere l'integrazione del contributo.
Per le fognature, il Consigliere Manganoni, credo, che la
risposta era stata un po' quella generale. È chiaro, tanto sono le
critiche che possono essere portate in questo programma lavori, non
so, se io fossi lì, sono convinto che ne potrei muovere ancora di
più, avendo collaborato alla relazione. È chiaro, noi cerchiamo di
seguire le tendenze che ci sono consigliate dall'Ufficio
programmazione, per quanto possibile, la programmazione dà degli
indirizzi, noi facciamo il possibile di seguirli. Non li abbiamo
seguiti per alcune cose, vi è ancora un eccessivo frazionamento di
interventi. Siamo convinti che bisognerà tendere ad ovviare sempre
di più a questo eccessivo frazionamento.
Il Consigliere Savioz, problema del Comune di Villeneuve, vedo
che il Consigliere Savioz lo conosce bene. A Villeneuve la
rotazione del Cimitero è sottodecennale, ecco, dico solo questo,
quindi, conosciamo cosa può implicare anche penalmente questo
fatto. Anni fa era stata fatta una petizione fra la popolazione, il
97% della popolazione aveva richiesto la sistemazione e
l'ampliamento dell'attuale cimitero, solo il 3% aveva accettato la
soluzione di un cimitero nuovo, ecco, quindi, bisogna anche
mettersi un po' nei panni dell'Amministrazione comunale. È chiaro
che l'Amministrazione regionale non può intervenire d'autorità ad
imporre un cimitero nuovo a una Amministrazione comunale che segue
il volere della popolazione al 97%.
Per quanto riguarda la strada, è esatto, il progetto appena sarà
redatto verrà sottoposto, dato che è una zona vincolata, al parere
della Sovraintendenza, Antichità e Belle Arti.
Brevemente, può darsi che si abbia ancora l'impressione che
rimangono ancora alcune strade non ultimate bene nella Valle
d'Aosta, ve ne sono parecchie, difatti, la nostra tendenza è stata
quella di fare uno sforzo notevole in sistemazione e ultimazione di
queste strade. Ricito le cifre: 180 milioni solamente per nuove
strade, 810 milioni per ultimazioni e sistemazione di strade già
esistenti; uno sforzo è stato fatto.
È chiaro che, per la soluzione globale, soltanto per la
sistemazione e l'ultimazione delle strade iniziate - strade
comunali - occorre un importo di 2 miliardi e mezzo.
Credo che al Consigliere Quaizier forse risponderà meglio di me
l'Assessore al Turismo.
Consigliere Tonino, parte generale, per quanto riguarda il
ripetersi di opere, dal 1971, in parte è dovuto alla mancanza di
progetti, parte alla mancanza di disponibilità di terreni, ecco,
non credo, non mi risulta che sia mancato per la mancanza di
progetti per indisponibilità finanziaria dell'Amministrazione
comunale a pagare i progetti. Non mi risulta questo, mi risulta che
una parte delle opere non realizzate è dovuto alla mancanza di
progetti e una parte all'indisponibilità di opere pubbliche e
l'anno scorso, devo ammetterlo, una parte alla mancanza di fondi
dell'Amministrazione regionale da un certo punto.
Montesano (P.S.D.I.)
- Allora passiamo all'esame
particolareggiato dei diversi elenchi. Io prego, prego...
Rollandoz (D.P.)
- Potremmo chiedere alla Presidenza del
Consiglio che trasmetta anche la legge alla Commissione Lavori
Pubblici.
Montesano (P.S.D.I.)
- Per gli inceneritori è arrivata la
legge, cioè è stata nominata una Commissione ristretta dei Lavori
Pubblici e, semmai, dopo che abbiamo avuto quella relazione, può
essere inviata anche ai Lavori Pubblici.
Allora, io prego il Consigliere Segretario di leggere soltanto i
titoli degli elenchi. Per ciascun elenco, chi vuol prendere la
parola, per fare delle osservazioni, così possiamo andare
avanti.
Programma lavori pubblici 1972 - Elenco A - Opere di
interesse regionale - Opere stradali per un totale di Lire 270
milioni.
Elenco B - Lavori Stradali finanziati ai sensi delle leggi
21.4.1972, n. 181 e 9.4.1971 n. 167 - Spese a carico dello Stato
nella misura del 50% - Spese a carico della Regione Lire
152.100.000.
Andrione (U.V.)
- Io vorrei chiedere quand'è che sarà
ultimato il ponte sulla Dora Baltea per Champorcher.
Manganone (D.C.)
- Devo fare le medesime domande che ha
fatto il Consigliere Andrione: vorrei chiedere quand'è che
l'Assessore pensa di dare inizio alle opere del ponte e qual è il
tronco che va all'appalto all'incirca sulla strada di Champorcher,
dove inizia e dove termina il secondo tronco all'incirca.
Grazie.
Rollandoz (D.P.)
- Mi fa piacere, è giunta la settimana
scorsa dal Ministero dei Lavoro Pubblici l'approvazione del ponte
sulla Dora Baltea, per il collegamento della strada regionale di
Champorcher.
Riteniamo, entro la fine di questo mese, di mettere all'appalto
il ponte.
Adesso bisogna vedere la qualità d'acqua e sarà possibile
iniziare i lavori; questo diventa un altro problema, comunque,
entro la fine del mese, il ponte sulla Dora di Champorcher verrà
messo all'appalto. Il secondo tronco, di circa 90 milioni, dovrebbe
prevedere all'incirca un tratto di un chilometro, all'incirca...
(
Voce
)
Lavori stradali finanziati ai sensi della legge 20.10.1971 n.
912, per un totale di lire 260 milioni.
Chabod (D.C.)
- ...strada del Nivolet, sono 100 milioni
che sono già stati appaltati o devono essere appaltati adesso? Che
cosa si prevede per la strada del Nivolet?
Rollandoz (D.P.)
- Per l'ultimazione della strada del
Nivolet...
Montesano (P.S.D.I.)
- Aspetti un momentino che c'è
un'altra domanda.
Savioz (P.C.I.)
- Io sono molto preoccupato di un
rapporto che ho seguito sui giornali ultimamente, perché, da questo
rapporto sembrerebbe che questa strada viene costruita senza tenere
nessun conto di quello che può essere la salvaguardia
paesaggistica, flora, ecc.
Io capisco che fare le strade, bisogna farle, bisogna buttare in
aria la roba, d'accordo, però sembra che lì, a un certo punto,
abbiano fatto degli sbancamenti in roccia e abbiano fracassato
letteralmente tutte le piante che sono a valle.
Ora capisco che... (
voce
) ...dare le mine non è una cosa
semplice, lo so, per esperienza, però, a un certo punto, si può
anche escogitare, trovare dei sistemi di dare le mine senza
fracassare tutta la pineta! Per fare una pineta ci vogliono
cinquant'anni, come minimo.
Adesso, la pineta rovinata in quel modo, passeranno dei secoli
e, forse, tenuto conto dell'altitudine, è facile anche che non si
riproduca più.
Quindi io dico, a un certo punto, cerchiamo di prendere dei
provvedimenti in questo senso.
Non è detto che non si possono, si possono prendere dei
provvedimenti.
Montesano (P.S.D.I.)
- Assessore Rollandoz ...Ancora
Manganoni.
Manganoni (P.C.I.)
- Vorrei porre, non so se l'Assessore
può rispondermi, c'è l'autorizzazione del Parco Nazionale del Gran
Paradiso per costruire questa strada?
Questo è un punto che io mi chiedo, perché, mentre il Parco del
Gran Paradiso voleva far succedere il finimondo per una
stradicciola, dove non si è sparato una mina, poderale, in mezzo al
bosco, che non rovinava niente, non si è fatto un muro, niente, lì
bisognava ripristinare - no? - il Consorzio doveva andare per via
legale, pagarsi gli avvocati, perché quelli denunciavano questo che
ha massacrato il paesaggio di ... E Savioz ha ragione, c'erano quei
pochi larici, in quelle pareti, oggi sono o distrutti o molti
stroncati a metà e non so guardare quella zona, non la si riconosce
da quello che era prima.
Ma qui il Parco non dice niente, su questo, il Parco, no? Però
quando lei deve fare un sentierino in mezzo ad un bosco, dove non
rovina niente, non lo si vede neanche, lì si pianta un
quarantotto.
Ora, io mi direi, sarebbe anche tempo, e non so, io sono per la
tutela del parco, sia molto chiaro, però non ci devono essere due
pesi e due misure, non ci devono essere neanche gli eccessi, ma c'è
di più, per questa stradicciola si era accettata la proposta
dell'Assessore all'Agricoltura di mettere una sbarra alla partenza
con le chiavi ai consorzisti, in modo che non sarebbe diventata una
strada di afflusso dei turisti, ecc.
Ora qui io penso che anche da parte della Regione, bisogna che
qui si prenda una posizione. Di là si può massacrare tutto, di qua
son si può fare niente.
Montesano (P.S.D.I.)
- Allora risponde Assessore.
Rollandoz (D.P.)
- Per l'ultimazione della strada del
Nivolet, occorrono ancora circa 400 milioni, quindi, 100 milioni
sono lavori che verranno appaltati quest'anno, opere da fare.
La strada del Nivolet rovina il paesaggio, siamo tutti
d'accordo, però, io dico, non so come la Giunta possa mettersi a
discutere su un'opera realizzata per cinque settimi, opera
realizzata per cinque settimi e iniziata quanto l'attuale
Presidente del Parco, Avv. Oberto, era Presidente della Provincia
di Torino e Presidente del Parco.
È chiaro che, per quella strada, l'autorizzazione c'è stata
subito.
Può rovinare tutto quello che si vuole, ma l'autorizzazione c'è
stata subito.
La Giunta regionale ha preso posizione contro quelle lettere
inviate dal Parco per queste opere che il Parco riteneva abusive,
con una presa d'atto, che è stata trasmessa regolarmente all'Ente
Parco. Parte del Consiglio di amministrazione del Parco si è
riunita presso l'Amministrazione regionale, nel quale si è parlato
chiaramente che non accettavamo il discorso dei due pesi e delle
due misure, che queste strade interpoderali - come bene dice
Manganoni - i proprietari si sono impegnati a mettere la sbarra e,
pertanto, hanno promesso ufficialmente che queste concessioni
verranno rilasciate.
Per la strada del Nivolet, non so, ecco, io non mi sento e la
Giunta non si sente di mettere in discussione quest'opera, a questo
momento. Da parte del Nivolet è giunta, in fondo al piano del
Nivolet, da parte dell'Amministrazione Provinciale e da parte della
Valle d'Aosta si sta facendo veramente il tratto più brutto, è
chiaro che ha massacrato quei quattro pini che vi sono lì,
sull'Aroley, nella zona, li hanno massacrati completamente, però
bisogna dire non si vede come si possa eseguire una strada,
sbancamento in roccia, con una pendenza dell'80-90%, anche di più,
senza far precipitare i massi a valle. Non è che si tratti di
sparare alcune mine, è completamente in roccia.
Non bisognava iniziarla. Questo siamo d'accordo.
Opere di edilizia scolastica, per un totale di 619 milioni
850 mila Lire.
Fosson (U.V.)
-Volevo sapere: la scuola secondaria di Via
Torino, il progetto è stato approvato dalla Sovraintendenza? ...la
scuola di Via Torino, il progetto è stato approvato dalla
Sovraintendenza?
Milanesio (P.S.I.)
- Fa parte della Commissione in cui si
approvano questi progetti.
Noi non l'abbiamo vista, non è zona vincolata, però il
Sovrintendente fa parte della Commissione che abitualmente esamina
questi progetti.
Fosson (U.V.)
- Siccome edilizie scolastiche se ne
faranno ancora, abbiamo detto più volte, qui, che in genere i
fabbricati che vengono finanziati dalla Regione sono i più brutti,
ma quello di Via Torino, con quelle garitte che sembrano - dicevo
l'altro giorno alla Commissione e lo ripeto qui, tanto perché ...
come raccomandazione - quelle garitte che sembrano di guardia su
cinta, intorno alle nuove, o a qualunque prigione, tipo
Civitavecchia o via dicendo, si eliminano, non si moltiplichino,
perché è veramente un orrore.
Poi, m'hanno parlato che si sono sbizzarriti anche a fare un
condotto ovale per l'accesso alla palestra, quello non è ancora
costruito, quindi, eventualmente, solo una raccomandazione: che se
il Sovrintendente deve interessarsi di queste cose qui, cerchi di
richiamare all'ordine certi progettisti.
Rollandoz (D.P.)
- La sopraelevazione della palestra
della Scuola Media è per due motivi: il primo, perché l'attuale
copertura ha delle infiltrazioni, quindi, occorrerebbe provvedere a
una ulteriore copertura; nel contempo, dato che servono quattro
aule o più, si realizzano queste aule in più.
Milanesio (P.S.I.)
- In materia di gusto, come voi
sapete, è tutto opinabile.
Ora è chiaro che noi non possiamo neanche comprimere troppo la
fantasia dei progettisti, degli architetti, io personalmente, su
quel progetto, posso dire che volumetricamente, si inserisce bene
in quel cotesto, non è elevato, insomma, non dà fastidio. Ora, se
lo si va a esaminare nel singolo particolare, va beh, ci sono
queste protuberanze, questi bow-windows che hanno un po' la forma
del fortino di Sidi Bel Abbès, però, va beh, però, dico, fa parte
di un modo di esprimersi in cemento armato, non sta neanche male. È
opinabile tutto, però, ripeto, sotto il profilo volumetrico,
dell'inserimento di una sagoma, in quel contesto, non ritengo stia
male. Era importante fare una costruzione abbastanza bassa, che si
defilasse e che non desse fastidio all'Arco d'Augusto che è lì
vicino, che è visibile.
Certo che si tratta di un accostamento di architetture un po'
composite: abbiamo il Palazzo delle Fontine, con quel tetto, così,
abbiamo quest'altro con queste forme, però, non è un pugno in un
occhio. Discutibile, sotto il profilo estetico, come tante altre
cose. Io, poi, sul condotto ovale, non ne so niente, ripeto, non è
una questione che ... non è capitata alla Sovrintendenza come tale,
però, c'è una Commissione di cui fa parte il Sovrintendente.
Ora, "de gustibus". Sapete, questo è un problema, tra l'altro,
la legge del '39 dà al Sovrintendente una competenza in materia di
gusto, esclusiva, cioè in poche parole, costui dovrebbe essere una
specie di super-esteta, che vede una cosa e giudica dall'alto della
sua sapienza. Ora, noi sappiamo che queste cose non esistono, anche
se le persone possono avere un valore individuale, anche culturale,
molto elevato, però quando si scende a discutere di gusto, il
gusto, ripeto, è molto vario.
Montesano (P.S.D.I.)
- Avanti.
Andrione (U.V.)
- Non è una domanda, è semplicemente
un'affermazione alla polemica che dura da circa cinque anni. Io
affermo che la sistemazione del Collegio Gervasone di Châtillon,
con questi ultimi 25 milioni, non so esattamente la cifra, ma che
viene a costare largamente oltre mezzo miliardo, costava meno
bombardare la vecchia costruzione, raderla e costruirla nuova.
Opere nel campo sociale, per un totale di Lire 440
milioni.
Freppaz (U.V.)
- Volevo semplicemente chiederle, siamo
rallegrati per il finanziamento di 80 milioni, però sono destinate
le spese di progetto, di bando di concorso?
Rollandoz (D.P.)
- Primo lotto della costruzione del
fabbricato. Adesso, per quanto riguarda la progettazione,
l'Assessore Benzo, nel pomeriggio che abbiamo discusso il bilancio,
ne aveva accennato.
Per quanto riguarda la progettazione di Plan de Brun, che
avrebbe esaminato con il progettista e con il Comune l'eventuale
possibilità per la progettazione.
Però questi 80 milioni sono esclusivamente per la costruzione di
un primo lotto.
Tonino (P.S.I.U.P.)
- Io volevo sapere la spesa per la
progettazione di questo ricovero, a carico di chi va: al Comune di
Perloz, oppure all'Amministrazione regionale?
Benzo (D.P.)
- Non mi ero informato per quella domanda
che era stata fatta, circa la prima progettazione, non quella che
verrà fatta in base al bando predisposto dalla Giunta.
Mi era stato detto che erano stati già previsti, sì, due milioni
e mezzo, ma nel BIM, parlo per la progettazione. Non è possibile
nove e mezzo, perché sarebbe stata un'opera mastodontica. Due e
mezzo, a carico del BIM, niente da parte della Regione.
L'ho saputo così, non riguarda il mio assessorato, ma
comunque... non risulta all'Assessorato ai Lavori Pubblici. C'erano
due milioni e mezzo previsti al BIM.
Tonino (P.S.I.U.P.)
- Su alcune opere di interesse
regionale, io credo che questo rientri nell'interesse
inter-comunale o regionale, le spese di progettazione sono a carico
della Regione.
Benzo (D.P.)
- ... non ritenuta idonea, ecc. ecc.: ora mi
sono informato che c'era stato un certo stanziamento: il BIM aveva
stanziato due milioni e mezzo, adesso non so se il Comune ha
provveduto o meno a pagare quella prima progettazione di un anno
fa, certamente che l'opera sarà pagata dalla Regione.
Montesano (P.S.D.I.)
- Allora, si passa all'elenco B). A
proposito di questo elenco, io credo che i Signori Consiglieri
hanno ricevuto il parere della Commissione ai Lavori Pubblici, la
quale propone le modifiche che sono elencate, quindi, non so se
queste modifiche sono poi accogliibili da parte della Giunta. Sono
elencate nel parere espresso, all'unanimità, dalla Commissione.
Prego, Vice Presidente Fosson.
Fosson (U.V.)
-  Siamo all'elenco B).
Le modifiche che sono portate qui, una parte di queste modifiche
sono state proposte direttamente anche alla Commissione,
direttamente dall'Assessore, nel senso che, in seguito a dei
contatti, con dei Comuni, ci sono stati certi spostamenti di
impegni, senza variare le cifre, praticamente da un lavoro a un
altro, intervenuto dopo che era già stato pubblicato, fatto il
Piano dei lavori.
Quindi, altre sono venute fuori dalla Commissione, qualche
piccola variazione, ma praticamente sono state riportate tutte qui
per rettificare sull'altro...
Quindi, certe spiegazioni le abbiamo già chieste in seno di
Commissione, qualcun'altra, ritengo, ad esempio, per conto mio,
vorrei ripeterla qui in Consiglio o chiedere qualche supplemento di
informazione su certe cose che non ho chiesto alla Commissione.
Elenco B) Lavori stradali, per un totale di un miliardo
344.350.000, di cui, per costruzione piazzali: 159 milioni e, per
acquisizione aree destinate a piazzali: 43 milioni 400.000.
Fosson (U.V.)
- Mi limiterò... molti chiarimenti - come
ho detto prima - che ho già avuto in Commissione, non li ripeterò.
Ci sono alcune cose già fatte presente in Commissione, invece, che
ritengo di farle presente anche in sede di Consiglio, perché
praticamente può interessare anche altri Assessorati.
Mi riferisco, particolarmente, ai lavori di Aosta e sistemazione
del piazzale Narbonne, va bene, costruzione del passaggio pedonale
collegante Piazza Chanoux al piazzale Narbonne. Ora, questo che è
stato detto, che si prevede eventualmente di fare un portico, una
cosa e l'altra, dal passaggio da Piazza Chanoux al piazzale
Narbonne.
Ora, lì bisognerà vedere se conviene fare un portico o se non
conviene addirittura tagliare una fetta della casa, se si fa
quello, perché ... quindi bisognerà vedere molto bene secondo me,
perché la questione del portico lascia sempre la parte molto
stretta della viabilità. E poi c'è la questione che avevamo già
detto, che ci sono alcune difficoltà, ma per i tecnici possono
benissimo essere superate ed è la parallela alle Porte Pretoriane,
cioè il collegamento del piazzale Narbonne con il nuovo piazzale,
parking, delle Porte Pretorie, perché praticamente quel passaggio
lì bisogna assolutamente che sia fatto, se vogliamo dare una
funzionalità maggiore al parking delle Porte Pretorie, e, nello
stesso tempo, dare uno sfogo a piazza Narbonne.
Quindi, sono queste cose qui la questione di Aosta,
eventualmente, ne avrei altre, non so se conviene far subito le
altre osservazioni, su questa o oltre richieste di chiarimento,
sull'elenco B). Quindi salto ... ecco, vorrei chiedere per Sarre,
perché per le altre questioni avevo già avuto le spiegazioni in
seno di Commissione.
Per Sarre, qui vorrei sapere bene "costruzione del secondo
tronco della strada fra Sarre-Chesallet, nel tratto stazione
ferroviaria e Arensod", questa parte non ... correggetemi se dico
una cosa che sia esatta, ma dovrebbe interessare l'allargamento
della zona vicino alla Chiesa, quella strettoia vicino alla Chiesa
e l'eliminazione del passaggio a livello, mi sembra anche.
Perché praticamente, c'era quel problema, perché esiste quel
problema se si vuole fare quello, probabilmente, bisognerà fare
attenzione, perché l'anno scorso c'erano 10 milioni, sui lavori del
1971, e sono stati poi stanziati invece cinque milioni e
praticamente, se è quel lavoro lì, l'importo globale si aggirerà
poi sugli 80 milioni, se si va avanti con cinque milioni, 10
milioni all'anno, si metterà sette o otto anni per fare quel
lavoro.
Quindi, volevo solo sapere per quello.
Rollandoz (D.P.)
- Il tratto di strada dal sottopassaggio
ferroviario che vi è a levante della stazione della ferrovia, che
viene verso Chesallet, a monte della ferrovia, parallela. Ecco, non
so se mi sono spiegato: a monte della ferrovia, a levante della
stazione, vi è un sottopassaggio, parte da questo passaggio a
livello parallelo alla ferrovia e viene verso Chesallet.
Fosson (U.V.)
- ... di eliminarlo.
Rollandoz (D.P.)
- No, il progetto prevede una strada
parallela alla ferrovia dal passaggio a livello in poi. Ho fatto il
sopralluogo l'altro giorno.
Bancod (U.V.)
- Volevo chiedere all'Assessore: il Comune
di Antey, costruzione della strada di Herin, contributo: 43
milioni.
Vorrei sapere se questo, se l'inizio dei lavori è già stato
appaltato o meno, insomma, questa strada qui, perché ormai è già da
anni, che se ne parla, ma vorrei sapere, insomma.
Poi voglio chiedere altre cose.
Comune di Chambave: sistemazione della strada de La Poya, va
bene, insomma, quello lì era ora che si sistemasse, quel tratto,
lì. Sistemazione della strada di Verthuy, qui manca la strada di
Thuy, perché lì sono due strade e sono due strade che io ho sempre
insistito, e insisto ancora, perché, effettivamente, il Comune ha
sempre tante di quelle spese, che ogni anni deve spendere quelle
3-4-500.000 Lire per sistemare, per poter dare un transito che non
è un transito, sono strade già fatte ormai da sei-sette anni e
bisogna cercare di completarle. E questo, insisto, perché
effettivamente sono delle spese che si susseguono tutti gli anni e
quindi bisogna intervenire.
Poi, a Fénis, sistemazione della strada Clavalité dal
sottopassaggio ferroviario: 55 milioni. Questa è la parte
integrante della Regione e gli altri 180.000.000 verranno pure
spesi là? Volevo solo sapere questo.
Il Comune di Verrayes ha effettivamente un'estensione di strade
e frazioni che sono formidabili, io insisto che lì, per quel
Comune, bisogna effettivamente intervenire e fare tutto il
possibile, in modo da eliminare tutte le spese...
Montesano (P.S.D.I.)
- Assessore, io la prego di
attendere tutte le domande e poi risponde dopo.
Chantel (P.S.I.)
- Dopo aver discusso delle difficoltà
per creare la strada parallela, in Commissione, parallela a Via
Porte Pretorie, cioè che parte dalla Piazza e dovrebbe raggiungere
il parcheggio, è stato fatto ieri pomeriggio un sopralluogo con
l'Assessore ai Lavori Pubblici e i tecnici e, probabilmente, si è
già trovato il mezzo di poter superare, una soluzione per superare
quel metro e tanti che c'era tra il piazzale che hanno diritto ...
Sotto c'è uno scantinato, che a giudizio dello stesso condomino,
ecc., potrebbe essere abbassato di una data quantità e siccome è
prevista la strada, una rampa erbosa e un marciapiede, basterà che
la rampa erbosa, a un dato momento, dia la possibilità di
passaggio. Abbiamo guardato ieri, la possibilità di mettere in
opera, esiste, perciò io, nella prossima settimana, piglierò
contatto con il proprietario, che è Ferretti, dove c'è il vecchio
mulino abbondonato e quell'altra catapecchia (l'altra è già nostra)
e, nello stesso tempo, sentiremo un po' anche, mentre si tratta
queste questioni, per l'ennesima parte, se una parte dei
proprietari del Palazzo Ansermin vuole trattare o meno, di modo che
viene un'unica trattativa amministrativa, partendo da Villettaz,
arrivando fin su al parcheggio.
Perciò la soluzione è possibile. Appunto, dopo quella
discussione in Commissione, siamo andarti a veder di persona, si è
interpellato, diciamo così, l'Amministrazione del Condominio, lì
c'è una cantina sotto, la cui volta può essere abbassata, tra un
leggero abbassamento della cantina e la scarpata erbosa che si può
lasciare all'ingresso, c'è la possibilità di soluzione.
Manganone (D.C.)
- A Bard, sono stati stanziati 15
milioni per la sistemazione del Ponte sulla Dora Baltea; 5 sono
stati già impegnati precedentemente. Vorrei sapere quand'è che si
può attuare quest'opera.
A Champdepraz, costruzione del settimo tronco della strada di
Chevrère, vorrei sapere se è un tratto nuovo, oppure se è il
completamento di quella vecchia pista.
Pont St. Martin: costruzione di muri di contenimento sulla
strada dei boschi. È un contributo che certamente la Regione darà
al Comune. Io vorrei far presente questo: che oltre ai muri di
contenimento, lì ci vorrebbero un abbellimento a quella grande
muraglia di neve, e chiederei all'Assessore, se è possibile avere
un ulteriore aumento della somma stanziata.
Chabod (D.C.)
- Avrei un po' di chiarimenti da chiedere:
per esempio, a Aymavilles, Sylvenoire, è l'ultimo tronco questo o è
solo ancora...
Charvensod: 5 milioni strada di St. Pantaléon, se va fino in
fondo, o meno?
Introd. Vorrei sapere dall'Assessore dove fanno questo piazzale
a Introd, se c'è già il progetto.
Rhêmes St. Georges, non ho visto nessun programma di lavori
sulle strade, ad esempio, c'è la frazione del Courthoud, non so se
è già allacciata o no, a che punto è e come mai non è stato
previsto niente.
Poi c'è la Rhêmes Notre Dame: 34.500.000. Volevo sapere se si
arriva a Pellaud con questo contributo che date o se c'è già il
progetto.
Comune di St. Pierre: la strada dei Salassi di St. Nicolas, St.
Pierre, Leverogne, è l'ultimo tronco? Perché se non è l'ultimo
tronco, bisognerebbe finire quella strada, perché ...
Valsavaranche: 5 milioni strada di Toulaplanaz-Créton; ma con 5
milioni penso che si faccia poca roba o niente, lì, non so a che
consistono questi cinque milioni.
Poi, l'ultima, quella di Villeneuve, dove passa la strada per
andare al cimitero di Villeneuve.
Montesano (P.S.D.I.)
- Altre domande? Consigliere
Tonino.
Tonino (P.S.I.U.P.)
- Io chiederei che è ora che ci
mandate a mangiare, perché qui delle domande ce ne sono ancora
tante da fare sull'elenco B).
Montesano (P.S.D.I.)
- Cosa vogliamo fare? Vogliamo
sospendere e riprendere nel pomeriggio? Presidente, cosa dice?
Mi dicono che l'elenco B) comporta... Va bene. Allora, Tonino,
faccia lei le domande.
Tonino (P.S.I.U.P.)
- Comune di Bard: completamento della
strada Albard-Croux, io vorrei sapere se si tratta di proseguimento
della strada, oppure rifiniture della strada.
Poi, per quanto riguarda Donnas, vorrei sapere cosa c'è, se c'è
qualcosa di nuovo su questo famoso marciapiede che è da tempo che
aspettiamo.
Seconda cosa, sempre per Donnas, chiedo di sapere quella
progettazione di quel ponte che collega, che dovrebbe collegare
Vert con il capoluogo, a che punto si trova.
E, terza domanda, a pag. 9 - Comune di Quart - io voglio
chiedere come mai non è stata inclusa nel Piano dei lavori una
richiesta della strada, delle sistemazioni delle strade interne dei
villaggi di Eclou, che la delibera è stata inviata a tempo debito
all'Assessorato ai Lavori Pubblici e non è contemplato nel Piano
dei lavori.
Fosson (U.V.)
- Pont St. Martin: volevo solo sapere se la
costruzione del piazzale alla frazione Ivéry, è possibile,
finalmente, perché tutti gli anni ce lo troviamo sul Piano dei
Lavori Pubblici e poi...
Andrione (U.V.)
- Io vorrei solo avere garanzia che il
piazzale del Chardonney - e questo interessa anche l'Assessore
all'Agricoltura e Foreste - non sia ricavato tagliando i larici di
quella foresta, che sono l'unica bellezza di Chardonney e di
Champorcher, perché lì ci sono dei progetti, come al solito, di
fare piazza pulita della foresta per metterci le macchine, mentre i
terreni privati che sono accanto, allora quelli sono sacrosanti e
non possono servire per fare parcheggio.
Montesano (P.S.D.I.)
- Altre domande?
Allora io credo che ci sia il tempo perché l'Assessore risponda
e così chiudiamo questo elenco.
Rollandoz (D.P.)
- La strada di Hérin, complessivamente,
consta 160 milioni, è già stata appaltata dal Genio Civile, l'ha
preso un'impresa locale. Questi 43 milioni rappresentano
l'integrazione, credo che i lavori siano stati iniziati in questi
giorni.
Chambave: lo so, le strade sono sempre tante, le richieste sono
tante e come dicevo, solo per ultimare le strade comunali, che sono
state iniziate, occorrono due miliardi e mezzo.
Abbiamo a disposizione 800.000.000 è chiaro che non si realizza
tutto in una volta. Comunque sono previsti 5 milioni per la strada
di Verthuy e 5 milioni per la strada de La Poya, per ultimare
queste due.
Strada della Clavalité, altro finanziamento della legge Tupini,
prevede una nostra integrazione sui 55-56 milioni, è stata prevista
d'accordo con la Giunta comunale di Fénis; questo finanziamento
verrà portato per l'ampliamento della strada regionale. Per la
strada della Clavalité provvederanno in altro modo, dato che questa
strada, per essere finanziata dallo Stato, doveva avere certe
caratteristiche (sette metri di larghezza, tornanti con 15 metri di
raggio) quindi ci è sembrato a noi e all'Amministrazione Comunale
di Fénis - pazzesco realizzare una strada del genere per giungere
alla località La Clavalité, pertanto questi 180 milioni, di cui 125
dello Stato e 55 nostri, dovrebbero essere utilizzati per
l'ampliamento della strada regionale dal sottopasso ferroviario
fino a ponente del castello.
Verrayes: necessità di strade a Verrayes, lo dicevo prima, e lo
ripeto, sono tante, 85 frazioni che debbono essere tutte collegate.
Con quello che costano le strade, fino ad oggi, l'Amministrazione
Comunale di Verrayes ha fatto uno sforzo sulla viabilità, non è
ancora ultimato.
Comunque, abbiamo cercato di intervenire, per quanto possibile,
per aiutare il Comune di Verrayes, aiutandolo anche prevedendo nel
programma quinquennale quei 250 milioni per le fognature che sono
stati completamente approvati dallo Stato.
Il Ponte di Bard, di 15 milioni per la sistemazione del vecchio
ponte di Bard potranno essere realizzati, soltanto quando sarà
ultimato il ponte nuovo.
È impossibile prevedere, interrompere il transito su quel ponte
fin quando non è costruito il nuovo.
Quindi, noi speravamo di riuscire ad appaltare il ponte nuovo e
realizzarlo in primavera, ma quest'anno la stagione è abbastanza
avanzata, l'acqua si sta innalzando, non riteniamo che si possa
realizzare in questa primavera il ponte nuovo, quindi riteniamo
che, quest'anno, probabilmente, neanche, non riusciremo a sistemare
il vecchio ponte di Bard.
La strada Champdepraz: la strada di Chevrère rappresenta la
sistemazione del settimo lotto, quindi vedete che gli interventi
per la sistemazione delle piste è abbastanza notevole.
Pont St. Martin: per la strada dei boschi, abbiamo già
predisposto una delibera di Giunta per dare un primo contributo al
Comune, credo che sia per il pagamento della parcella al
professionista...
Questo ulteriore contributo che è previsto in programma con
l'Amministrazione Comunale, si è visto, dovrebbe prevedere la
sistemazione e successivamente avevamo già interessato la
forestale, perché è un orribile muraglione, ne diamo atto,
d'altronde, non dipende dalla nostra volontà. Ecco.
Consigliere Chabod: strada di Sylvenoire, non è ancora l'ultimo
tronco, con questo non si riesce ancora a finire.
La strada di St. Pantaléon: questi cinque milioni servono per
portare la strada ultimata, fino al villaggio, non oltre.
Introd: il piazzale di Introd è previsto all'incirca nel
tornante dove vi è attualmente il garage in legno.
L'Amministrazione comunale ha già provveduto all'acquisto delle
proprietà, ci risulta che stanno redigendo in questo momento il
progetto.
A Rhêmes St. Georges, non mi risulta che la frazione Courthoud
sia sprovvista di strada, è provvista. A Rhêmes St. Georges l'unica
frazione che necessiterebbe ancora di una strada è la frazione
Sarral, ma sarebbe soltanto una strada di penetrazione; quest'anno
l'Amministrazione comunale ha ritenuto prioritario l'acquedotto e
quindi ci ha detto, ha ritenuto che era sufficiente che inserissimo
un notevole intervento sull'acquedotto e quest'opera di strada non
l'hanno ritenuta urgente.
La strada del Pellaud è un altro finanziamento sulla legge
Tupini, il nostro è un contributo integrativo, esiste il progetto,
è stato approvato dal Genio Civile, dal Provveditorato alle Opere
Pubbliche. Complessivamente questo primo lotto mi risulta che sia
sui 120 milioni, non dovrebbe ancora essere sufficiente, devono
mancare alcune centinaia di metri per giungere alla frazione
Pellaud.
La strada dei Salassi speriamo, con questo ulteriore
finanziamento, di dare il collegamento fino a St. Nicolas. Dovrebbe
essere sufficiente. Non esisteva il progetto ancora, perché quando
si trattano di opere di interesse generale, le Amministrazioni
comunali sono tutte convinte che debba essere sempre la Regione a
pensarci, quindi, manca anche il progetto. Abbiamo già dato
incarico per fare un tracciato al nostro ufficio tecnico. Riteniamo
questi venti milioni sufficienti per ultimare il collegamento.
Valsavaranche: per la strada di Toulaplanaz, è stato richiesto
cinque milioni e sono stati concessi.
La strada del Cimitero di Villeneuve: questo è un problema già
affrontato prima dal Consigliere Savioz, non è un problema facile;
in linea di massima, l'Amministrazione comunale ha dato l'incarico
di un progetto che prevede l'allargamento dell'attuale strada di
accesso da Villeneuve verso il Cimitero. Comunque, i problemi
saranno ancora notevoli, perché le difficoltà tecniche e, come
diceva il Consigliere Savioz, è chiaro che l'ecologia viene
abbastanza compromessa in quella zona.
Tonino, la strada di Albard è per rifinirla e ultimare, vi è un
piano di tornanti da ampliare, un paio di tratti da sistemare e per
rifinirla. Il marciapiede: ancora ultimamente abbiamo scritto la
lettera di sollecito all'ANAS, perché vi era l'impegno formale da
parte del ministro per l'esecuzione di quest'opera.
La strada di Eclou del Comune di Quart, chiedo scusa, mi riservo
poi di informarmi presso l'Assessorato e darò poi la risposta al
Consigliere Tonino; non so per quale motivo non sia inserito in
programma ... Il programma di lavori del Comune di Quart, è stato
concordato con l'Amministrazione comunale e l'Amministrazione
comunale non l'ha messo, non è che non l'abbia richiesto, le
richieste vi sono, senz'altro, però l'Amministrazione comunale ha
ritenuto prioritario le opere inserite quest'anno, principalmente.
L'Amministrazione comunale di Quart ha ritenuto urgentemente
prioritario il problema dell'acquedotto ed infatti siamo
intervenuti per il problema dell'acquedotto con un congruo
finanziamento.
Il Consigliere Fosson: il piazzale di Ivery è una cosa vecchia,
lo sappiamo. Con l'Amministrazione comunale, il Sindaco ha
richiesto il sopralluogo di un nostro tecnico, hanno fatto un
sopralluogo e, adesso, rinviato il progetto, poiché quello
presentato era irrealizzabile.
Comunque, tra l'Amministrazione comunale che ha preso i contatti
con i nostri tecnici, hanno fatto un sopralluogo e avrebbero
concordato un'altra soluzione che stanno studiando: quello di
Ivery, quello presentato che avevamo presso l'Assessorato era
irrealizzabile tecnicamente.
Il Consigliere Andrione: il piazzale di Chardonney è anche
questa un'opera ricorrente, diciamo, nei programmi lavori. Ci
risulta che è stato rinviato all'Amministrazione comunale, perché
non approvato dalla Sovraintendenza alle Antichità e Belle Arti per
i motivi esposti.
Andrione (U.V.)
- Allora, io lì vorrei dire solo questo:
c'è la possibilità di fare un piazzale in una cava, e un bel
piazzale, comodissimo.
Rollandoz (D.P.)
- L'abbiamo portato quest'anno in
programma per quella soluzione.
Montesano (P.S.D.I.)
- Finito? Allora la continuazione
dell'esame del programma si fa nel pomeriggio.
La seduta è chiusa e il Consiglio è convocato per le ore 16.
---
La seduta ha termine alle ore 12,55.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK