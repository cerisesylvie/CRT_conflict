Consiglio Regionale della Valle d'Aosta - Oggetto del Consiglio n. 369 del 16 gennaio 2014 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
FINANZA REGIONALE E LOCALE
STATUTO
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 369 del 16 gennaio 2014 - Resoconto
OGGETTO N. 369/XIV - Approvazione di risoluzione: "Rispetto
dell'accordo sul federalismo fiscale e impegno ad un confronto in
seno alla commissione consiliare competente sulle tematiche di
finanza pubblica". (Reiezione di altra risoluzione)
Presidente
- Sì, prego...il collega Bertschy ha chiesto
la parola.
Bertschy (UVP)
- Intervengo solo per chiedere...ma credo
sia anche un problema legato alla maggioranza...forse voi avete
avuto già la possibilità di leggere il nostro testo, ma noi lo
abbiamo ora e lo leggiamo...una breve sospensione.
Comunico, anche, se possibile, visto che le bandiere sono
parecchio vicine a noi, magari di trovare poi una soluzione per una
stabilizzazione, oppure una soluzione per una diversa posizione,
perché è già da un po' che ce le vediamo arrivare dietro la
schiena, ecco...soprattutto quando passa l'Assessore
Marguerettaz...
Presidente
-...non è un attentato...bene, il Consiglio è
sospeso.
Si dà atto che la seduta è sospesa dalle ore alle ore 16,15
alle ore 16,30.
Rini (Presidente)
- Possiamo riprendere i lavori?
Colleghi, vi chiedo eventualmente la disponibilità per discutere il
punto 42.01
"Costituzione di un gruppo di supporto per la
definizione e il rilancio dell'Autonomia della Regione autonoma
Valle d'Aosta"
insieme al punto 42.02
"Rispetto dell'accordo
sul federalismo fiscale sottoscritto in data 11 novembre 2010 e
impegno del Presidente della Regione e dell'Assessore al bilancio a
confrontarsi in merito con la commissione consiliare
competente"
. Siete d'accordo? Grazie. Qualcuno intende
illustrarle? Chi intende prendere la parola? Chi intende illustrare
i testi delle due risoluzioni? Colleghi, ditemi voi chi vuole
cominciare con l'illustrazione...o se volete seguire l'ordine di
presentazione...ditemi voi...
Prego, collega Viérin.
Viérin L. (UVP)
- Per mozione d'ordine.
Non tanto per l'indice cronologico d'iscrizione, ma, a seguito
della lunga sospensione di questa mattina e del testo che è stato
presentato assieme al testo che rappresenta le sensibilità delle
opposizioni, noi ci aspettiamo, anche per un rispetto numerico, che
sia la maggioranza ad illustrare il proprio testo affinché
capiamo...visto che l'agenda teoricamente dovrebbe essere dettata
da chi oggi ha la responsabilità di Governo, da chi ha assunto la
responsabilità anche degli incontri romani e da chi oggi sta
dettando quello che è l'impegno dei rapporti istituzionali e
finanziari...affinché si conosca il pensiero della maggioranza in
merito. Grazie.
Presidente
- Chiedo a qualcuno della maggioranza se
intende illustrare il testo...
La parola al collega Borrello.
Borrello (SA)
- Grazie Presidente.
L'oggetto del contendere possiamo dire che è comune, poiché
siamo qui, oggi, a discutere di queste due risoluzioni che, così,
di primo acchito, possono sembrare molto diverse nell'impostazione,
nei loro "considerata", nelle loro...diciamo argomentazioni e nelle
loro premesse...e anche nelle impegnative hanno delle
differenze.
Quello che noi riteniamo sia importante sottolineare è che c'è
un principio comune all'interno di queste due risoluzioni, che è
quello di lanciare un grido d'allarme rispetto a quelli che sono i
rapporti con lo Stato centrale. Ovviamente le considerazioni che
faccio e anche la nostra proposta rispecchia quelle che sono le
sensibilità di questa maggioranza, così come noi rispettiamo e
legittimiamo anche le sensibilità proposte dalla minoranza, che poi
produrranno tutta una serie di elementi. Questo grido d'allarme è
preoccupante, è preoccupante perché quello che è in discussione in
questo momento è il mantenimento della nostra Autonomia. Possiamo
dire altrettanto per quel che riguarda l'aspetto economico e
finanziario. Questo ragionamento legato ai rapporti con il Governo
centrale ha prodotto, soprattutto negli ultimi anni, tutta una
serie di iniquità, tutta una serie di debolezze nel rapporto che ha
prodotto una difficoltà economica notevole per la nostra Regione e,
di conseguenza, per la nostra Autonomia.
Abbiamo cercato in maniera lineare di riassumere quelle che
erano le posizioni e quelli che erano i percorsi che si sono
attuati dal 2010 a oggi. Li scorrerò velocemente, perché li
conoscete già tutti, sapete benissimo quelli che sono stati i
passaggi, e soprattutto abbiamo già avuto modo di parlarne
all'interno della discussione del bilancio. Si parte dall'accordo
sul federalismo fiscale siglato nel novembre del 2010. Questo
accordo era chiaro, andava a definire una programmazione per quanto
riguarda l'incidenza economica che doveva gravare sul bilancio
regionale per andare a partecipare al risanamento del debito
pubblico statale. E i numeri erano chiari: si partiva da 104
milioni dell'anno 2011, 118 milioni per il 2012, 130 milioni per il
2013, 138 per il 2014, 186 per il 2015, per arrivare fino all'anno
2017. Questo patto, che è stato siglato nel 2010, ha dato
dimostrazione, se ce ne fosse ancora la necessità, di come la Valle
d'Aosta voleva rendersi parte attiva e contribuire al risanamento
della finanza pubblica. La Valle d'Aosta non si è mai voluta
sottrarre a questo impegno, di partecipare attivamente a risolvere
le problematiche del Governo centrale. Sono subentrate tutta una
serie di problematiche, e...quali sono? A partire dal 2010, lo
Stato, con tutta una serie di manovre unilaterali, ha continuato ad
incidere pesantemente sulla capacità di spesa della Regione e, in
particolare, le leggi finanziarie che si sono succedute dal 2010 ad
oggi, la manovra "salva-Italia" del 2012, le disposizioni urgenti
per la concorrenza e lo sviluppo delle infrastrutture e della
competitività, sempre del 2012, nonché il decreto spending review,
hanno particolarmente condizionato in maniera negativa quella che
era la capacità di spesa della nostra Regione.
Bisogna dire che la legislazione vigente, a fronte di un
bilancio consuntivo del 2010 che ha comportato impegni di spesa
pari a 1.642 milioni, se andiamo a fare la considerazione al netto
della spesa sanitaria parliamo di 1.344 milioni; il saldo obiettivo
in termini di competenza eurocompatibile si attesta intorno ai 750
milioni di euro. Capite che le differenze in campo sono notevoli.
Tale dinamica, peraltro, non è uniforme tra tutte le Autonomie
speciali per il fatto che il contenimento della spesa e le
trattenute da compartecipazione, calcolate con i cosiddetti "codici
SIOPE", assegnano alla Valle d'Aosta per il 2013 un importo di 155
milioni; a livello percentuale corrisponde a un contributo, in
quota a parte, pari al 9,16 percento su un totale di 1.700 milioni
complessivamente attribuiti alle Autonomie speciali.
In realtà qual è il grado d'incidenza che ha la Valle d'Aosta
reale sul totale del bilancio delle Regioni a Statuto speciale? È
esattamente del 3,4 percento, con un'incidenza del 2,31 percento
sul PIL complessivo delle stesse Autonomie; anche qui i valori sono
abbastanza evidenti della disparità e della iniquità che in questo
momento la Regione autonoma Valle d'Aosta sta subendo dal Governo
centrale. Questo è stato più volte denunciato nelle sedi opportune,
anche perché l'utilizzo del criterio SIOPE, per quanto riguarda il
riparto e gli accantonamenti da porre a carico delle Autonomie
speciali, sono state riconosciute inique anche dalla Ragioneria
generale dello Stato.
Arriviamo all'aspetto forse più importante: andare a spiegare
perché noi vogliamo proporre al Consiglio regionale questa
risoluzione. Noi riteniamo che, in un momento così particolare,
dove i numeri che sono stati manifestati or ora sono dei numeri
drammatici, soprattutto se si ha la responsabilità di fare un
ragionamento di programmazione economica per il bene della Valle
d'Aosta...noi riteniamo quindi fondamentale cercare di far arrivare
al Governo centrale un coro univoco, una posizione del Consiglio
regionale della Valle d'Aosta che dica a gran voce di
rispettare...dobbiamo dire al Governo centrale di rispettare
l'accordo che, tuttora, è l'unico accordo siglato (ed è quello del
2010), e lo portiamo all'attenzione di quest'aula mettendolo
nell'impegnativa della risoluzione.
Parallelamente, riconoscendo l'importanza della tematica che
stiamo affrontando, riteniamo importante e fondamentale che ci sia
coesione, che ci sia sinergia, che si utilizzino tutte le
intelligenze presenti in questo Consiglio per poter addivenire a un
percorso che possa portare dei benefici alla Valle d'Aosta; una
stessa sinergia che dobbiamo obbligatoriamente ritrovare con le
Regioni autonome, in particolar modo quelle del nord Italia, per
poter andare a garantire quella che è la peculiarità e la
caratteristica della nostra Regione...una Regione che, se è stata
definita dai Padri costituenti una Regione...che se le è stato
riconosciuto lo
status
di Regione autonoma, ci sarà un
motivo.
Anche in virtù delle considerazioni emerse in I Commissione
consiliare, dove abbiamo avuto la possibilità di audire il gruppo
ASA, docenti universitari che hanno ragionato in termini di terzo
Statuto delle Autonomie, ritengo sia importante cercare di portare
fuori da quest'aula, una voce univoca che rappresenti il pensiero
del Consiglio regionale, ed è per questo che chiediamo ai
rappresentanti del Governo di coinvolgere la commissione
competente, in modo tale da poter produrre un percorso per trovare
soluzioni idonee a garantire quello che è il sistema autonomo della
Valle d'Aosta.
Presidente
- Grazie. La parola al collega Gerandin, per
l'illustrazione del testo della risoluzione.
Gerandin (UVP)
- Merci Madame la Présidente.
Noi, quando abbiamo saputo del suo viaggio a Roma, Presidente,
abbiamo atteso, abbiamo atteso con preoccupazione, perché coscienti
del grave momento di difficoltà della Valle d'Aosta e abbiamo
soprattutto ascoltato attentamente quanto lei ci ha riferito.
Noi condividiamo assolutamente su due difficoltà che lei ha
manifestato: una, inerente il Patto di stabilità e, l'altra,
inerente la normativa di attuazione sul quale il collega Rosset
l'ha già sollecitata. L'abbiamo ascoltata proprio perché coscienti,
dicevo prima, del grave momento che la Valle d'Aosta sta
percorrendo, soprattutto della situazione economica che ci ha
ridotti in una situazione che oserei chiamare "di emergenza". E
allora la nostra risoluzione ha un senso in più rispetto a quello
che il collega Borrello ha illustrato, nel quale si chiede unità
d'intenti...ma la nostra ha uno scopo in più, che è questo: che nel
"grave momento della Valle d'Aosta" significa che è giunto il
momento di raccontarci tutte le verità, di assumerci tutte le
responsabilità, di fare un'azione di forza coesa per provare a
salvare il sistema Valle d'Aosta.
Partiamo dal punto di partenza: l'accordo dell'11 novembre 2010,
a Roma, affrontato in splendida solitudine, Presidente, malgrado
una tematica di tale portata...quando parlo di "splendida
solitudine" voglio riferirmi anche a lei, Assessore Fosson, quando,
in una dichiarazione del 13 maggio - allora era Parlamentare -
disse che la gestione del federalismo fiscale per le Regioni a
Statuto speciale è di completa ed autonoma gestione del Ministro
Calderoli, che in commissione, 15 giorni fa, aveva annunciato di
aver chiuso l'accordo per la Valle d'Aosta.
"Io non so nulla,
lui si è sempre relazionato con il Presidente della Regione. I dati
e le azioni che sono sempre stati citati dallo stesso Ministro
nell'intervista a Libero relativamente al Trentino-Alto Adige sono
vere e reali...chissà, forse lo saranno anche quelle relative alla
Valle d'Aosta"
. E quelle dichiarazioni erano riferite a una
dichiarazione del Ministro Calderoli che parlava di un "ricatto"
per tagliare i trasferimenti statali alla Valle d'Aosta. Torniamo
ai contenuti di quest'accordo, perché forse, quando si dice che
bisogna raccontarci le verità, bisogna partire dai contenuti.
Quest'accordo non ha retto sostanzialmente per due motivi. Il
primo motivo è che i 10/10, che erano il punto forte di
quest'accordo, reggono, reggevano, avrebbero retto se ci fosse
stato sviluppo economico. L'allora Assessore, nell'illustrazione
del testo approvato al Consiglio, disse che il banco di prova della
profonda ragionevolezza di questo ordinamento finanziario è lo
sviluppo economico: se i consumi riprendono a crescere, le imprese
a produrre, a investire, a generare i profitti, si amplieranno i
margini di autonomia finanziaria della nostra Regione. E allora c'è
un primo punto importante: probabilmente, anzi senz'altro, sono
state sbagliate le strategie riferite alla crescita, i continui
finanziamenti delle grandi opere con imprese che pagano la
fiscalità fuori Valle, la non crescita della piccola impresa che
crea valore aggiunto al tessuto valdostano.
C'è un altro motivo per cui questo accordo del novembre 2010 non
regge: ed è che questo accordo è ostaggio di ogni finanziaria dello
Stato; non c'è paracadute, non ci sono garanzie. Lei, Presidente,
nell'illustrare questo disegno di legge - e torno a dichiarazioni
verbalizzate - disse:
"questa diventa una struttura blindata che
non può essere unilateralmente condizionata"
. È stato purtroppo
clamorosamente smentito dai fatti, purtroppo clamorosamente
smentito dai fatti, perché le finanziarie sono intervenute dove lei
pensava che con legge costituzionale fossimo blindati! E allora noi
pensiamo che sia giunto veramente il momento di raccontarcela
tutta, ecco, la verità. Nel passaggio con il quale ci ha comunicato
l'esito dell'incontro...lei ci disse che c'erano sostanzialmente
due motivi che avevano portato alla non sottoscrizione del Patto di
stabilità: uno, legato alle elezioni regionali e, l'altro, legato
al fatto che c'erano continui movimenti politici, per cui era
difficile avere un interlocutore. Ma lei avrebbe dovuto dirci che
la Regione ha scritto alla Ragioneria dello Stato, che in questo
caso - mi permetto di dire, e penso di non sbagliarmi - è il vero
interlocutore con cui vi siete trovati a dialogare...ha scritto
alla Ragioneria dello Stato in data 27 marzo 2013. La Ragioneria
dello Stato ha risposto alla Regione in data giugno 2013 e rispetto
al quadro illustrato nel quale voi, motivatamente, io dico
giustamente, andavate a dire che tutta una serie di detrazioni
erano dovute al sistema Valle d'Aosta - voi avete prospettato uno
schemino che prevedeva di scendere da 909 milioni a 688 milioni,
vale a dire 221 in meno di differenza legati a servizi che
effettivamente la Regione svolge - la Ragioneria di Stato vi ha
letteralmente scritto una mezza riga dicendovi che la richiesta di
ampliamento dell'obiettivo eurocompatibile non può essere
assentito, in quanto comporta un peggioramento dei saldi di finanza
pubblica.
Ora, è chiaro, è chiaro che in questo momento lo scoglio grande
è quello della Ragioneria dello Stato. Son finiti i tempi in cui
con una stretta di mano tra politici si diceva: "poi la copertura
finanziaria io la trovo"...finito quel mondo! Adesso ormai noi
abbiamo un bilancio dello Stato che è sotto tutela della
Commissione europea e non si muove 1 euro che non abbia copertura
finanziaria! Allora, probabilmente era più corretto se lei magari
ci avesse detto che l'unica speranza che abbiamo nel 2013 su cui
aggrapparci è portare a casa la sentenza della Corte costituzionale
che riduca quel 9,16 attuale che grava sulle varie manovre
economiche. Questo sarebbe però, per il sistema Valle d'Aosta, un
"contentino" che ci darebbe un minimo di sopravvivenza, ma che non
cambierebbe i contenuti dell'accordo e che è mortificante al fine
che ha creato un sistema Valle d'Aosta in profonda recessione.
Abbiamo poi visto ultimamente un passaggio, per noi
assolutamente preoccupante: quello della non assegnazione alle
strutture del 20 percento del bilancio. Questo è stato un passaggio
che ha manifestato tutta la fragilità del sistema economico e del
bilancio che, appena prima, avevamo approvato; un bilancio che, di
fatto, non corrisponde a quelle che possono essere le reali risorse
disponibili. Allora, io le chiedo ancora: rispetto a quella nota
che avete fatto alla Ragioneria dello Stato, il bilancio 2013 come
l'avete chiuso? tenendo conto della vostra stima con queste
detrazioni o della stima dello Stato? Questo è il primo quesito che
vogliamo porre, e qualcuno dovrà risponderci.
Bisogna anche avere il coraggio di confrontarsi con altre realtà
a noi simili, quelle che noi abbiamo in questo frattempo perso,
quelle Autonomie speciali che, rispetto al sistema Valle d'Aosta -
parlo di Trento e Bolzano - hanno siglato un accordo nel 2009 a
Milano. Ne cito una a caso, ecco: è quella di Trento. Allora, lo
leggo, ma lo potete benissimo scaricare, è sul sito ufficiale di
Trento, è una relazione della Provincia di Trento datata dicembre
2013 (noi su questo faremo un prospetto che distribuiremo, perché è
corretto farlo). Allora, si dice che:
"A seguito dell'Accordo di
Milano 2009, il bilancio della Provincia di Trento dal 2008 al 2014
è passato da 4 miliardi e 428 milioni a 4 miliardi e 523 milioni,
con un incremento del 2,2 percento. Ciò è stato possibile a seguito
dell'iscrizione delle quote annue di arretrati di gettiti fiscali
spettanti alla Provincia, definiti con l'Accordo di Milano e
attribuiti alla stessa fino al 2017. In assenza di tali poste, il
bilancio della Provincia dello stesso periodo avrebbe avuto una
contrazione, passando da 4 miliardi e 428 milioni del 2008 a 4
miliardi e 35 milioni del 2014: -9 percento".
Ora, il bilancio della Regione, a seguito dell'accordo firmato a
Roma, 11 settembre 2010, è passato da un assestato 2008 di 2
miliardi e 782 ad una previsione del 2014 di 1 miliardo e 438,
compreso partite di giro e quant'altro...differenza: -48 percento!
Allora c'è differenza, c'è differenza, c'è una differenza abissale
su queste cifre! C'è una differenza, non possono essere accettate
queste cifre! Significa che si sono sbagliati i conti, si sono
sbagliati drammaticamente i conti! Significa che, da una parte,
nelle altre Autonomie speciali, c'è stata crescita, e noi abbiamo
avuto recessione! Il bilancio 2014: -27 milioni di entrate dirette,
e stiamo distribuendo il 2012...non immagino cosa sarà distribuendo
il 2013!
Questo è il dato di fatto importante che è emerso e che ci porta
a dire che, mi dispiace, ma non può più essere una persona sola che
può trattare il destino della Valle d'Aosta, che può decidere il
destino della Valle d'Aosta.
Presidente
- Concluda, collega...
Gerandin (UVP)
- Bisogna avere il coraggio di
confrontarci, bisogna avere il coraggio di parlare con voce
unanime, ma bisogna essere un coro, altrimenti si perdono quei
contatti. La politica del dire: "conosco un amico, va tutto bene,
sistemiamo dopo" è finita! Ormai c'è una programmazione, la
programmazione è necessaria, e la programmazione è alla base.
Bisogna riallacciare quei contatti che abbiamo perso con gli altri
sistemi delle Autonomie e, soprattutto, bisogna allacciare un
rapporto che, in questo momento, anche con lo Stato, ci vede
penalizzati, una su tutte è il fatto che...
Presidente
- ...deve concludere...
Gerandin (UVP)
- ...concludo...una su tutte è il fatto
che anche per la normativa di attuazione, come ha detto bene il mio
collega Rosset, prima, altre realtà hanno nominato a ottobre e
hanno la nomina...
Presidente
- ...concluda, collega...
Gerandin (UVP)
- ...e noi, in questo momento, non abbiamo
ancora nessuno.
Presidente
- Grazie. Possiamo aprire la discussione
generale. Ci sono richieste d'intervento, colleghi? La parola al
collega Cognetta.
Cognetta (M5S)
- Sì, grazie Presidente.
Vorrei fare semplicemente un breve riassunto di ciò che è
accaduto fino a questo punto, per quanto noi, poco esperti da un
punto di vista politico, siamo riusciti a capire...e così, se ho
capito bene, chiariamo poi perché siamo arrivati qui e di cosa
stiamo discutendo.
Abbiamo approvato un bilancio ai primi di dicembre, un bilancio
che era "lacrime e sangue" e che ci ha posto in una condizione,
diciamo così, "di emergenza" da un punto di vista economico. Questo
bilancio è stato discusso a lungo, c'è stata una settimana di
discussione. Noi abbiamo fatto delle controproposte: alcune sono
state accettate, altre no, ma pensavamo, diciamo così, che per il
2014 le cose sarebbero andate in un certo modo; pur stringendo i
denti, pur avendo problemi, si pensava che si sarebbe presa una
certa strada. Poi, durante il periodo natalizio, c'è stata una
delibera che noi abbiamo visto con un certo ritardo, un ritardo di
una settimana, ma quando ne abbiamo avuto sentore, notizia...apriva
uno scenario completamente diverso rispetto al 2014. E questo ha
creato un campanello d'allarme generalizzato, perché poi non era
solo un campanello d'allarme: si è capito che c'era un problema
molto più grande rispetto al bilancio che avevamo discusso ed
approvato. Questo ha poi creato, di conseguenza, il viaggio a Roma
fatto dal Presidente; ha creato una serie di, diciamo così,
situazioni che sono apparse sugli organi di stampa e il Consiglio
ne è stato informato un giorno prima della seduta consiliare che
abbiamo fatto in questi giorni.
Sul giornale, sull'organo di stampa della Stella Alpina, però,
così come su altri organi di stampa rispetto a questo problema,
appare un articolo; in particolare appare un articolo del
Presidente Maurizio Martin che è presente ancora sul loro sito, che
tra le altre cose dice:
"Non voglio affatto contestare la
composizione della delegazione che andrà a Roma a parlare con il
Ministro Delrio, anzi, ma vorrei che portassero la voce di tutta la
comunità valdostana, maggioranza e minoranza, e il suo supporto,
perché qui è in gioco il futuro della Regione tutta. In proporzione
pagano meno di noi il Trentino e il Friuli. Noi chiediamo almeno un
po' di equità"
.
Ora noi, del Movimento Cinque Stelle - ma immagino chiaramente
anche tutti gli altri qui presenti - abbiamo letto queste parole e
ci siamo interrogati. Ci siamo detti: "beh, forse, in effetti
potrebbe essere un'idea quella di cominciare a ragionare un pochino
tutti insieme su che tipo di approccio avere a Roma, e come cercare
di risolvere il problema". Quindi siamo arrivati a...diciamo così,
preparare una risoluzione, che abbiamo presentato in questo
Consiglio; perché, seguendo queste indicazioni che venivano da un
movimento rappresentativo della maggioranza, ci sembrava giusto
dare una possibile soluzione. E la soluzione, appunto, è la nostra
risoluzione, dove si chiede di costituire un gruppo di supporto
composto da tutte le forze presenti in questo Consiglio che possa,
diciamo così, innanzitutto avere contezza e fattezza totale del
problema...perché anche questo ci manca effettivamente, no? non
sappiamo, sappiamo ma fino a un certo punto...ma soprattutto questo
gruppo si ponga come attore principale verso la discussione che si
dovrebbe avere con Roma. E noi questa l'abbiamo condivisa, perché
diciamo: "beh, se c'è un problema, bisogna trovare una soluzione
tra le "n" possibili"...cioè, di risoluzioni rispetto a un problema
ce ne sono centinaia di migliaia; noi ne abbiamo individuata una, e
voi, come maggioranza, ne avete individuata un'altra, con l'altra
vostra risoluzione, che io ho letto con attenzione, ma che, ahimè,
non risolve il problema, o tende a non risolverlo, perché la vostra
soluzione prevede, nel momento più importante, di venire a
confrontarsi in commissione con il Presidente e l'Assessore al
bilancio. Devo dire che mi sembra normale che il Presidente e
l'Assessore al bilancio vengano a informarci in commissione
rispetto a un problema così grave...non credo che ci sia bisogno di
fare una risoluzione, no? ...penso che su questo siamo tutti
d'accordo...
Ritengo quindi che la risoluzione che stiamo presentando noi, e
cioè quella di creare un qualcosa di un pochino più efficace e
politicamente anche più importante, e direi probabilmente anche
rispetto ai cittadini, risolutivo di un certo tipo di clima,
andava, diciamo così, vista con maggiore attenzione da parte
vostra! Perché, vedete, chi crea un problema non può essere anche
chi crea la soluzione, perché se ha già creato il problema, come fa
ad avere la
forma mentis
per creare la soluzione? È questo
che noi ci siamo detti! Se io ho creato un problema, come faccio ad
essere io stesso...cioè devo fare un tale sforzo, un tale
ragionamento per riuscire ad accorgermi del problema, a pensare a
una soluzione, e poi a proporre, a portarlo in fondo...che è uno
sforzo enorme! È questo che noi stiamo dicendo ormai da 7 mesi, e
voi, invece, continuate per la vostra strada!
Non ci proponete soluzioni, proponete degli abbellimenti. In
questo caso è...come dire? una foglia di fico che state cercando di
portare avanti, ma non è questa la soluzione, la soluzione...il
problema di fondo è un problema così grande...è un'altra, è quella
che vi abbiamo suggerito noi, ma è quella che si aspettano tutti i
valdostani ed è quella che il Signor Martin ha indicato! Come fate
a dirci che non va bene, scusate? Forse non vi piace la parola
"gruppo di supporto"? Vogliamo farlo "gruppo di emergenza"?
Vogliamo chiamarlo "gruppo amici della Valle d'Aosta"? Ma chi se ne
frega! Ma chiamiamolo come ci pare! Basta che risolviamo il
problema, credo, no? Mi sembra più importante! È questo che noi
contestiamo più di tutto, capite? Voi fate i giochetti politici
quando invece qui c'è un problema da risolvere! Qualcuno deve fare
un passo indietro e rendersi conto che è finita...ed è chiaro: lo
dite. E siamo qui a discutere invece: a pensare, a vedere la forma,
se è meglio questo, a fare i giochetti per cercare di prendere un
po' di potere in più, un po' di potere in meno...personale, eh,
intendo! E noi, come Movimento Cinque Stelle, che saremmo gli
antipolitici, antidemocratici, anti tutto, abbiamo fatto questo
tipo di ragionamento, e voi non riuscite a farlo?
Io vi invito veramente a riflettere su questa cosa! Perché ne
dovete rendere conto non più solo ai valdostani, ma anche ai vostri
familiari, anche alle persone che conoscete, cioè a tutti! Se
vogliamo fare un piccolo sforzo per cercare di migliorarci, forse è
il momento, e sennò non so...veramente ne dovete rendere conto a
tutti! Avete ragionato per due giorni, vi abbiamo lasciato
tranquilli, in maniera tale che possiate ragionare, valutare, anche
adesso stiamo cercando di fare questo tipo di ragionamento. Io
spero che se questa montagna alla fine poi partorisce solo un
topolino, mi dispiace anche per il Signor Martin, alla fine,
insomma, poverino...si trova in una situazione anche lui, ormai un
po' così... Grazie.
Président
- D'autres? A demandé la parole le collègue
Guichardaz.
Guichardaz (PD-SIN.VDA)
- Grazie Presidente.
Io esaudirei subito con una domanda...non so se si dice...una
domanda retorica. Ma come si fa con questo detto e non detto sulla
pelle dei valdostani? Questa sommarietà, questo lasciare in sospeso
questioni cruciali per il futuro dei valdostani, non sarebbe
ammissibile per chi amministra una pro loco o un gruppo
parrocchiale, figuriamoci per chi governa, anzi dovrebbe governare
una Regione anche se piccolina come la nostra!
Vorrei vedere cosa succederebbe se gestiste i vostri soldi, i
vostri conti correnti, quelli dei vostri familiari, con le stesse
modalità che utilizzate per gestire i nostri, di soldi, quelli dei
cittadini. Che cosa direste ai vostri familiari, se ad un certo
punto venisse fuori un buco "inaspettato", se a un certo punto vi
accorgeste di aver speso più delle vostre disponibilità, che cosa
fareste? Incolpereste il Babau? Beh, ve lo dico io che cosa
fareste: un bel niente! E sapete perché fareste un bel niente? Lo
sa, Presidente? Perché non amministrereste mai...non
amministrerebbe mai, Presidente, i suoi denari, come amministrate
quelli dei valdostani! E comunque, se mai capitasse di aver fatto
una valutazione sbagliata, un buon padre di famiglia non si
comporterebbe mai con la spavalderia che dimostrate qua
dentro...l'Assessore Baccega, con la sua battutina, ieri, sul
nostro sopralluogo al Casinò, ha davvero superato sé stesso in
quanto a spavalderia! Dicevo, la cosa che indispone è che qui in
Valle fate gli spavaldi, mentre appena mettete i piedi oltre
Pont-Saint-Martin si coglie una sgradevole sensazione di
sottomissione. La vostra trasferta a Palazzo Grazioli - e dico a
Palazzo Grazioli, quello del lettone di Putin e delle "olgettine" -
è la dimostrazione plastica di questa sottomissione
insopportabile.
Lei dice, Presidente, in un comunicato stampa che ieri, a Roma,
avete fatto - leggo - le vostre
"rimostranze rispetto alla
contabilizzazione delle voci del Patto di stabilità"
e
aggiunge:
"crediamo che alcune spese devono essere
scorporate"
. E sui criteri di ripartizione tra le Regioni a
Statuto speciale per la spending review lei ha specificato che:
"quest'anno, poiché non è stato trovato un accordo tra le
Regioni a Statuto speciale sulla ripartizione, abbiamo dovuto
concorrere con 155 milioni di euro"
. Non so se l'ha scritto lei
quel comunicato stampa o se l'ha fatto scrivere da qualche suo
collaboratore, ma chi legge vede un
j'accuse
di dimensioni
colossali. Vede la presa d'atto di un fallimento della sua - e
ribadisco sua, Presidente - politica estera, perché lei si comporta
da sempre un po' come se governasse un principato straniero,
eh...che so...il Principato di Genovia di
chez nous
. Quando
lei dichiara che il Ministro ha promesso l'apertura di un tavolo
con tutte le Regioni per arrivare a criteri più omogenei e più equi
per noi, e poi ancora:
"abbiamo ribadito la necessità che
vengano al più presto formalizzate le nomine da parte statale per
la Commissione Paritetica"
, di fatto conferma che avete...che
ha, Presidente, perché è andato giù lei...le mani legate, ma
soprattutto che la credibilità da parte dei nostri
interlocutori...eh, si possono chiamare così allo stato dei fatti,
interlocutori o semplicemente ascoltatori...dicevo, verso i nostri
interlocutori nazionali, ma anche delle altre Regioni a Statuto
speciale, è pari a zero; anzi, in questo momento mi viene da dire
pari a sottozero! Presidente, deve intervenire il Ministro Delrio
per far mettere le Regioni intorno a un tavolo, perché voi, anzi
lei, Presidente - visto che tende a fare un po' tutto da solo - non
è riuscito a mettersi d'accordo?
È da quando sono in Consiglio che vi vedo giocare a rimpiattino
con i soldi pubblici; che vi vedo giocare a rilancio, come se ci
potessimo permettere di fare dei bluff! L'altra sera siamo stati in
visita ispettiva al Casinò (l'ha ricordato l'Assessore Baccega
questa mattina): lì abbiamo potuto vedere qualche sparuto - e
ripeto sparuto - giocatore, c'erano veramente quattro
gatti...mettere sul banco soldi e
fiches
, sperando che la
ruota della fortuna fosse per una volta clemente. Beh, Presidente,
così non si può fare, non con i soldi dei cittadini! Presidente, la
prego, smettiamola con questo giochetto di sparare una cifra per
raccontare poi, in conferenza stampa, che siete stati bravi a
ridurre i danni: 200 milioni l'altro giorno, 100 milioni oggi,
magari domani ci dite che avete risparmiato perché bisogna tirar
fuori solo 70 milioni! Abbia pazienza! È come se io andassi in giro
a dire che ho risparmiato un sacco di soldi perché al posto della
Ferrari mi son comprato la Clio! Dica direttamente che non ci
possiamo permettere la Ferrari, e sia onesto a dire che, oggi come
oggi, forse non ci possiamo permettere nemmeno la Clio...per
riprendere il tema caro agli amici del Movimento 5 Stelle, quello
del parco automezzi.
Non credo sia un atteggiamento serio, Signor Presidente. Questo
è un gioco al massacro, un gioco pericolosissimo, anche se fatto
con soldi altrui, anzi, proprio perché è fatto con i soldi dei
cittadini! Glielo dico senza alcun astio, Signor Presidente, senza
alcuna volontà di personalizzare lo scontro: "noi non ci fidiamo di
lei", non solo perché lei ha dimostrato di aver fallito nella
gestione interna - in questi Consigli regionali mi pare che
continua a emergere drammaticamente la sua incapacità di governare,
anche solo certe dinamiche interne -, ma soprattutto, come le
dicevo, lei ha dimostrato di aver fallito nella sua gestione
esterna delle relazioni con le istituzioni nazionali e regionali,
con coloro che possono decidere le condizioni economiche a cui
dobbiamo sottostare. Lei potrà dire che ha fatto il possibile, ma
oggi la realtà è una e una sola, e cioè che la Regione autonoma
Valle d'Aosta, da lei rappresentata nei consessi extraterritoriali,
è in fondo alle classifiche delle Regioni in termine di
considerazione e di credibilità.
Mi dica, Presidente: perché i rappresentanti del Friuli Venezia
Giulia, delle Province di Trento e Bolzano, della Sardegna - non
parliamo della Sicilia - piagnucolano molto meno di voi contro i
cattivoni romani? Evidentemente è perché hanno un peso politico
diverso, che non dipende, Presidente, solo dalle dimensioni
territoriali (altrimenti saremmo in disarmo da molto più tempo),
dipende innanzitutto dal famoso "Patto di Palazzo Grazioli",
dipende dalla vostra incapacità di creare delle relazioni credibili
e dalla vostra scarsa autorevolezza. Presidente, glielo posso dire
francamente, perché a volte ci confrontiamo anche con i nostri
amici fuori di qua: rischiamo di diventare delle macchiette, dei
servizi che ogni tanto vediamo alla televisione, non sono di sicuro
servizi che arrecano alla nostra dignità chissà quale vantaggio. E
poi, Presidente, le sembra che continuare a parlar male di Roma, o
dare la colpa alle altre Regioni autonome, giovi alla causa?...la
quale causa, oggi, è di parare, anzi di "riparare" i danni fatti
anche dai vostri accordi. Negli anni scorsi il fallimento era
nascosto dalla coperta lunga; adesso che qualche lavaggio
improvvido - per usare un eufemismo e una metafora - ha ristretto
la coperta, il fallimento è manifesto e rischia di trascinarci
tutti a fondo.
Presidente, io le chiedo veramente di farsi da parte o, quanto
meno, di mettersi a disposizione; non giochi più a fare politica!
Lasci che il Consiglio, tutto il Consiglio, non solo l'opposizione,
tutto il Consiglio, prenda in mano la situazione e speriamo che non
sia troppo tardi. La gente deve sapere quello che sta avvenendo,
Presidente; deve sapere che il rischio è quello della bancarotta.
Se davvero le cifre in ballo sono quelle uscite sui giornali e da
lei ribadite con precisione alla stampa...e magari la prossima
volta sia meno evasivo, in Consiglio, tanto i media ascoltano con
attenzione anche quando parla dal suo stallo...dicevo, se le cifre
sono quelle che lei ha descritto, oltre 100 milioni di euro,
possiamo davvero portare i libri dal curatore fallimentare!
Mi si permetta una considerazione in libertà, un "ragionamento a
voce alta"...come direbbe qualche collega. Ma non sapevate, caro
Presidente, lei e il suo Assessore al bilancio, che il Patto di
stabilità era ancora da chiudere? Che ci sarebbero stati dei
margini negativi da riconsiderare? Che cosa abbiam votato nei mesi
scorsi? Un bilancio falso? Io sono sicuro che lei lo sapeva. Lo
dico senza tema di smentita, perché altrimenti sarebbe da
mettere...altro che sotto tutela, Presidente! Lo sapevate e non
avete detto nulla, e sa perché? Perché altrimenti sarebbe venuta
fuori l'impietosa verità, e cioè che avete gestito le risorse
pubbliche, la nostra cassaforte regionale,
pro domo
sua
...non c'è altra spiegazione! Poi lei mi potrà smentire
dicendo - e qui vado alla conclusione - che è stato un regalo di
Natale dei burocrati romani, ma sarebbe come ammettere che non
sapete dove vivete...non è possibile! Fate un gesto di
responsabilità, faccia un gesto di responsabilità, Presidente: per
una volta agisca davvero nell'interesse comune, e non solo nella
prospettiva di consolidare il proprio potere, di confermare la sua
forza.
Invitiamo tutti i colleghi a prendere atto di questa pericolosa
deriva, ma soprattutto della politica dell'uomo solo al comando,
chiedendovi maggior coraggio e di votare la nostra risoluzione
finalizzata a un più ampio coinvolgimento del Consiglio in questa
difficile congiuntura. Grazie.
Président
- Merci. A demandé la parole le collègue
Chatrian.
Chatrian (ALPE)
- Grazie Presidente.
La discussione su queste due risoluzioni è, oserei dire,
capitale per i prossimi mesi e per i prossimi anni. Vorrei
ringraziare quanto meno chi si è battuto all'interno della
maggioranza per presentare una risoluzione su questo tema;
passaggio importante, dato che ieri è stato sospeso il Consiglio,
proprio a seguito della richiesta di verificare se questa
maggioranza avrebbe avuto voglia di affrontare tale tema in maniera
determinata, forte, e soprattutto proponendo un documento. Più
volte, in quest'aula, utilizziamo il termine "l'amministrazione
pubblica parla solo esclusivamente tramite atti amministrativi"...e
"bene" ai colleghi che si sono battuti...ripeto: ringrazio e
ringraziamo.
Detto questo, con questa risoluzione che avete rappresentato, la
forma è salva: il lavoretto è stato fatto, qualcosa è stato
scritto, le premesse sono state ben dettagliate, reperite da una
delibera di Giunta, e poi, sul deliberato, la forma è salva.
Richiede con forza e rispetto dell'accordo e poi un impegno:
"impegna il Presidente della Regione e l'Assessore al bilancio a
confrontarsi con la commissione"
. Per le persone che ci stanno
ascoltando e soprattutto voi, colleghi di maggioranza, vorrei
suddividere il mio piccolo e breve intervento in due fasi: fase
pre-gennaio 2014 e post 2014.
Noi, gruppo di ALPE, abbiamo subito malamente, nel 2010, non
solo questo accordo, ma il
modus operandi,
di come le
trattative sottobanco, senza sapere nulla, senza informazioni,
senza dati, senza discussione politica in quest'aula...il tutto
veniva fatto all'oscuro di quasi tutti i Consiglieri, di
maggioranza e di opposizione, e più volte avevamo chiesto -
modificando regolamenti e leggi per tutti i dossier - la
possibilità di legiferare in materia per avere degli obblighi, dei
controlli, delle informazioni nelle sedi...quindi noi conosciamo
perfettamente questo
modus operandi
, che ha fallito,
modus operandi
le cui soluzioni o criticità sono arrivate "a
babbo morto" in quest'aula, quando ormai la trattativa era chiusa,
quando ormai la trattativa era stata siglata. Qui qualcuno ha
partecipato penso poco attivamente a questa trattativa...il collega
Fosson, che allora era Senatore della Valle d'Aosta, non penso sia
stato attore principale su questo accordo; ha subito come tutti
noi, Consiglieri di opposizione, e magari anche alcuni Consiglieri
di maggioranza, questo accordo, perché l'uomo solo al comando aveva
deciso così, nero su bianco, e l'accordo è stato siglato, e non
solo su questo atto, non solo su questo atto. E questo è il
passato, perché in questi due giorni di Consiglio, comunque
interessanti, diversi colleghi hanno detto che questo è il passato,
ormai la cosa è chiusa, l'accordo che è stato fatto è stato
comunque rimesso in discussione dallo Stato cattivo...quello è il
"pre", ormai queste cose sono andate...benissimo!
La risoluzione che i 17 Consiglieri di minoranza oggi hanno
sottoscritto guarda esclusivamente al futuro immediato, riguarda
esclusivamente il futuro immediato. Con questo atto noi richiediamo
a voi, Consiglieri di maggioranza, soprattutto un atto di
responsabilità, un atto di volontà, di costituire insieme un gruppo
di supporto composto da tutte le forze presenti in Consiglio,
perché il vecchio modello, quel modello lì, della persona da sola
che doveva, che avrebbe dovuto rappresentare la Valle d'Aosta, ha
fallito, ha fallito! Ecco, noi vi presentiamo una via
d'uscita...non per salvare la faccia, non per salvare la
faccia...vi presentiamo una risoluzione senza bacchetta magica, ma
una risoluzione che però vi apre una piccola porta, quella di dire:
"dato che quel modello ha fallito, modifichiamo il modello,
integriamolo e, soprattutto, ristrutturiamolo insieme".
Ecco, io vi chiedo, ma con tutta umiltà, colleghi Consiglieri di
maggioranza...mi piacerebbe innanzitutto conoscere la vostra
opinione, spero che vada oltre la risoluzione
flou
che avete
presentato, dicendo: "il compitino l'abbiamo fatto e la faccia è
salva". Ecco, chiederei, chiederemmo a voi di andare un po' oltre e
vi diamo una via d'uscita, vi diamo un'alternativa: quella di
contare, quella di sedersi attorno a un tavolo e, insieme,
condividere non solo il percorso, condividere le strategie,
ridefinire e riconsiderare gli accordi del 2010, poterli applicare,
soprattutto poter contare, e quindi insieme decidere le sorti della
Valle d'Aosta. Ecco, la nostra risoluzione va in quella direzione:
vogliamo decidere insieme le sorti della Valle d'Aosta. Il "pre" è
stato fallimentare, la persona sola non ha portato risultati, le
deleghe in bianco - questi sono i risultati - non hanno portato
risultati.
Noi pensiamo che un metodo di lavoro completamente diverso vada
subito messo in campo; lo diciamo ormai da 6 mesi in questa
legislatura, in tutti i campi: dai grandi dossier ai piccoli
dossier, dal gruppo CVA passando per il Casinò, toccando Vallée
d'Aoste Structure e toccando qualsiasi struttura che, in questo
momento, questo Consiglio regionale non ha la possibilità neanche
di controllare e verificare...non declinare e decidere le strategie
e la programmazione per il prossimo triennio o quinquennio.
Seconda riflessione per il "post". Dobbiamo insieme riprendere i
contatti dal punto di vista politico e istituzionale con le altre
Autonomie speciali, e soprattutto con quelle del nord. Vi rendete
conto, colleghi di maggioranza, che siamo "isolati"? Ce l'ha detto
il Presidente Rollandin, ieri pomeriggio: "siamo stati più scarsi
degli altri", e sono i numeri a dircelo, i risultati a dircelo, per
diversi motivi per cui non voglio neanche entrare nel merito, ma in
questo momento, la Valle d'Aosta, questa Valle d'Aosta, con l'uomo
solo al comando, con la delega in bianco...noi, in questo momento,
siamo isolati e sono i risultati a dircelo! Già nel mese di
dicembre, il 24 dicembre, quando abbiamo affrontato l'ultimo
disegno di legge, dai banchi dell'opposizione...penso che vi
abbiamo dato la possibilità di leggere diversi documenti, e
soprattutto di studiarveli, in modo che si capisse il percorso che
altri hanno fatto in questi mesi e in questi anni.
Con il secondo punto che presentiamo nella nostra risoluzione,
vi doniamo quindi la possibilità, di nuovo, di allargare i
rapporti, istituzionali e politici, e non rimanere invece
nell'angolo...e a questo punto non declinare le colpe solo sullo
Stato, come ieri sera il Presidente Rollandin ci ha, per l'ennesima
volta, messo sul tavolo della bilancia, e questa volta sono cattive
anche le altre Regioni a Statuto speciale del nord...ma
probabilmente perché noi siamo più scarsi di loro, e quindi adesso
diventano cattive anche loro...forse, a forza di gridare "al lupo,
al lupo!" questo modello non solo non è più credibile, ma i
risultati sono fallimentari e penosi.
Il terzo punto che noi decliniamo sulla risoluzione guarda al
domani, non guarda a "ieri" o "a chi" magari ha concordato certi
passaggi di natura più privatistica che pubblicistica...e che sia
portavoce delle istanze di tutta la comunità valdostana nei
confronti dello Stato centrale, che ci sia...non solo quella massa
critica, ma quel lavoro che questo gruppo di supporto, in questi
giorni, anche in queste serate, deve mettere in campo e avere tutte
le informazioni sul tavolo, perché altrimenti il segreto di
Pulcinella questa volta sarebbe veramente un brutto scherzo che la
comunità valdostana, a nostro avviso, a mio avviso, non si merita,
e non si merita neanche da questa classe politica.
Noi, 17 Consiglieri, abbiamo firmato convintamente questa
risoluzione, ma con noi soli questa risoluzione non può essere
approvata. Chiediamo il vostro supporto, che non sia però un
supporto solo per salvarsi la faccia, o la forma o, eventualmente,
per alzare la posta all'interno della maggioranza per delle
divisioni o di lobby di potere piuttosto che di piccole miserie per
dividersi eventualmente le ultime briciole. Il dibattito sarà
lungo. Ascolteremo soprattutto gli interventi dei Consiglieri di
maggioranza e del Governo regionale. Gradiremmo sentire anche gli
attori, magari, o i non attori, del 2010, che hanno subito...come
lei, collega Fosson, che nel 2010 ha subito completamente l'uomo
solo al comando e, pur essendo stato eletto dai valdostani Senatore
della Repubblica Italiana, non ha contato praticamente nulla su
questo accordo...ecco, questa volta lei può contare, come tutti gli
altri, e questa volta la classifica e l'asticella si può alzare.
Tocca a noi, insieme, penso, a decidere le sorti della Valle
d'Aosta del domani. Grazie.
Presidente
- La parola al collega Nogara.
Nogara (UVP)
- Merci Président.
Ho voluto prendere la parola, oggi, perché nel Consiglio del 24
ottobre avevo già esternato queste cose nell'intervento che avevo
fatto e, come al solito, quando al Presidente qualcosa dà
fastidio...come si può dire? ti sminuisce un po' l'intervento, ti
ridicolizza un po'...perché sembrava che non si fossero capite le
cose che erano state dette, ma io mi ero limitato a dire tutto
quello che è successo proprio in questi giorni.
Noi che cosa ci siamo trovati? Ci siamo trovati di fronte a
delle scelte, delle scelte fatte esclusivamente dal Presidente. Non
sto a ripetere tutte le cose che sono state dette e mi allaccio a
quello che è stato detto dal collega Borrello: "qua c'è un grido
d'allarme contro lo Stato"...sì, c'è un grido d'allarme contro lo
Stato, ma questo grido d'allarme contro lo Stato...ma quello che ci
chiede lo Stato è da tanto che lo sapevamo! Lo sapevamo da subito,
perché quando il Presidente Rollandin ha firmato questo accordo
sapeva benissimo a quello che andavamo incontro! Peccato che
noi...non noi, "il Presidente"...non ha poi continuato con gli
accordi...perché a noi cosa manca? Ci manca il salvataggio per
tutto quello che ha deciso nei riguardi della Valle d'Aosta...un
patto blindato: noi ci troviamo a dover pagare quello che abbiamo
pagato e, in più, ci becchiamo...eh, come ha elencato il collega
Borrello...tutti quei passaggi che abbiamo subito in questi anni,
questa salvaguardia che...anche se, quando l'avevo detto al
Presidente con quell'intervento, praticamente si era così agitato
che sembrava avessi detto una castroneria!
Una cosa che è importante, secondo me, è che al Presidente - per
quello che abbiamo visto, per come si sta comportando in questo
periodo - della Valle d'Aosta non interessa più un bel niente;
perché tutte le decisioni su come voleva salvare l'economia della
nostra Valle...abbiamo visto dove son andate a finire! Sì, i 10/10
erano una cosa importante, ma - come ha ben esposto il mio collega
Gerandin - se non c'è uno sviluppo economico e noi continuiamo a
fare grandi opere e a dare i lavori a ditte esterne che pagano le
tasse fuori Valle, eccetera, eccetera...noi, di questi 10/10, non
ce ne facciamo proprio un bel niente!
Un altro fatto importante è che, come noi, tutte le altre
Regioni...io non mi limito a dire solo le Regioni autonome, ma
anche le Regioni a Statuto ordinario sapevano quello a cui si
andava incontro, ma non sono così disperate come siamo noi adesso!
Perché, se effettivamente succede quello che sembra debba
succedere, noi, invece di chiudere le casse come si diceva ad
aprile-maggio, le chiudiamo la prossima settimana! Una cosa: noi
adesso abbiamo dato tutta la nostra disponibilità per condividere i
problemi che ci possono essere sotto l'aspetto economico e dando il
nostro supporto...sempre il collega Borrello, ha detto che dovremmo
metterci tutti insieme, appunto per risolvere questo...noi siamo
disposti per questo, e lo abbiamo messo nella nostra
risoluzione.
Adesso comunque mi farebbe anche piacere capire e sentire
qualcuno della maggioranza per vedere come la pensa; perché se
continuiamo, come stiamo facendo adesso, a parlare di queste cose
solo noi, della minoranza, che abbiamo presentato questa
risoluzione...vorrei capire un po' anche la vostra posizione...mi
sembra che sarebbe anche abbastanza normale. Il collega Borrello ha
esposto qual è la risoluzione; però sarebbe anche importante
sapere, visto che l'avete firmata tutti, che cosa ne pensate.
Grazie.
Presidente
- Altri? Ci sono richieste d'intervento? La
parola al collega Bertin.
Bertin (ALPE) -
Prendo la parola, ma mi auguro che
intervenga qualcuno anche dalla maggioranza.
Questa discussione fa seguito a quella tenutasi ieri pomeriggio,
pertanto non starò a ripetere le considerazioni fatte ieri.
L'intervento di ieri era dedicato soprattutto agli aspetti più
strettamente politici, cercando di avere una visione un po' più
ampia della questione. In questo caso mi concentrerò essenzialmente
su alcune considerazioni strettamente legate alla finanza pubblica
regionale.
La legge delega 42 del 2009 sul federalismo fiscale ha, per la
Valle d'Aosta, segnato la revisione dell'ordinamento finanziario
regionale definito agli inizi degli anni '80. In seguito a quella
legge 42, avrebbe dovuto aprirsi una fase di realizzazione del
federalismo, avrebbe dovuto iniziare un processo in questo senso.
Già nel 2010, pur non avendo particolari doti divinatorie, avevo
espresso tutte le mie perplessità e i miei dubbi sulle possibilità
che la riforma andasse a buon punto. In effetti, la stranezza di
questa riforma...invece di partire da quello che era più naturale,
una riforma istituzionale per poi collegarci agli aspetti
finanziari e fiscali, si è iniziato appunto dal federalismo
fiscale, cosa che evidentemente ha avuto una serie di problemi...e
poi la mancanza del raggiungimento dell'obiettivo della riforma
complessiva. Abbiamo però visto in quel momento, anche in Valle
d'Aosta, alcuni entusiasmi rispetto a questa ipotesi di riforma del
federalismo fiscale, proposta dalla Lega e dal Centrodestra
dell'epoca; abbiamo però visto com'è finita e come inevitabilmente
si poteva prevedere che sarebbe finita purtroppo così: 20 anni di
dibattito sul federalismo, in Italia, non hanno prodotto
niente.
Ma torniamo alla questione finanziaria. Con l'accordo del 2010,
che fa seguito alla legge delega sul federalismo fiscale, si mette
fine a una lunga fase della finanza pubblica regionale. Dopo 30
anni si va a modificare l'accordo fondamentale tra la Regione e lo
Stato, che aveva determinato una lunga fase di abbondanza
finanziaria, mi riferisco ovviamente alla legge 690 del 1981,
quella che è stato un elemento fondamentale in questo senso, è
stato il prodotto di una lunga trattativa già quella del 1981. Mi
ero interessato qualche anno fa per ricostruire questi aspetti
legati al 1981, ma il Presidente Rollandin, che era già presente 30
anni fa...può, se eventualmente commetto degli errori,
riprendermi...una lunga trattativa che aveva poi nel suo cardine,
appunto, la fissazione dei 9/10 delle quote spettanti dei profitti
realizzati in Valle d'Aosta, di cui nei primi due esercizi
finanziari questi 9/10 erano stati ridotti a 7. Questo accordo
della legge 690 del 1981 era stato il risultato di una lunga
contrattazione con lo Stato, che aveva visto - evidentemente come
spesso succede - protagonisti i Governi, ma anche un ruolo delle
Assemblee. In effetti, mi ricordo che all'epoca era stato promosso
un incontro di una delegazione del Consiglio regionale con le
commissioni parlamentari competenti, a Roma, per cercare appunto di
favorire questa definizione della legge 690 del 1981.
In seguito ci sono stati altri interventi nell'ordinamento
regionale, mi riferisco a quello del 1984 della cosiddetta
"blindatura dell'IVA da importazione" che aveva poi comportato
anche un'acquisizione di competenze da parte dell'Amministrazione
regionale (mi riferisco al servizio antincendi, invalidità e credo
alle strade statali, se non mi sbaglio). Questa fase si chiude
"brutalmente" nel 2011, con l'accordo di Palazzo Grazioli, appunto.
Nel caso della Valle d'Aosta, come regolamentato dall'articolo
92bis dello Statuto, si è previsto che questo avvenisse attraverso
la Commissione Paritetica (in teoria la negoziazione avrebbe dovuto
avvenire, come di solito avviene, anche nella Commissione
Paritetica). In questo caso bisogna dire che la Commissione
Paritetica ha avuto soltanto una funzione di recepimento
dell'accordo siglato tra Governo di Roma e Governo di Aosta. Anche
lo stesso Consiglio regionale, come il Parlamento, non hanno fatto
altro che adottare il testo già concordato e altro non si poteva
fare. All'epoca avevamo espresso tutti nostri dubbi e le
perplessità su quest'accordo, accordo che prevede complessivamente,
sulla durata di 7 anni (vengono spalmati su 7 anni gli effetti di
questo accordo), un costo totale di circa un po' più di un miliardo
di euro, circa un miliardo e 80 milioni di euro...spalmato sulla
durata di 7 anni; un peso evidentemente importante per la finanza
pubblica regionale, alla quale si sono aggiunti tutta una serie di
interventi dovuti alle varie finanziarie che sono seguite.
Già subito, nel 2010, e poi nel 2011, con il decreto conosciuto
come la cosiddetta "manovra bis" dell'estate del 2011, alla Regione
Valle d'Aosta sono stati chiesti, per quanto riguarda la
stabilizzazione del debito pubblico, interventi pesanti, che hanno
influito e che influiscono tuttora sulla finanza regionale. Come
detto, a questo accordo che si spalma su 7 anni, a questo accordo
già pesante, si vanno ad aggiungere tutti questi interventi che
determinano una
escalation
di costi per l'Amministrazione
regionale, il che mette, evidentemente nel lungo periodo,
decisamente in crisi il sistema che si è creato in questi anni, un
sistema purtroppo che, inevitabilmente, mostra tutti i suoi limiti.
In questi 30 anni si sono gestiti molti soldi senza una visione,
una programmazione; oggi vengono al pettine i nodi di questo
periodo. La faccio breve: questo accordo evidentemente segna uno
spartiacque tra i due momenti principali della finanza regionale,
che evidenziano anche una certa incapacità da parte del Governo
regionale nel contrattare con il Governo romano...anche all'epoca è
stata tutta una contrattazione molto personale da parte del
Presidente, e non ha prodotto grandi risultati, ci si è affidati ad
una questione strettamente politica tra il Governo romano e quello
valdostano; tra l'altro, poco dopo, è entrato a far parte della
maggioranza regionale anche il PdL, come sigillo a questo accordo
politico preso a Palazzo Grazioli qualche tempo prima.
In questi anni abbiamo evidenziato spesso le mancanze di una
strategia nei rapporti con Roma e oggi si evidenzia tutta la
debolezza di questa mancanza. I prossimi anni saranno difficili.
Crediamo che vada ripensata questa strategia e potrebbe essere
questa l'occasione, iniziare un processo adesso, e questa
risoluzione va anche in questa direzione.
Président
- Merci. A demandé la parole le collègue
Grosjean.
Grosjean (UVP) -
Merci Madame la Présidente.
Signor Presidente, credo sia impossibile anche per lei sostenere
che l'attuale situazione sia in qualche modo "sostenibile"! Io
stentavo sempre a crederlo, ma ormai l'abbiamo capito tutti molto
bene: la sua è veramente una gestione personalistica. Gli Assessori
sono lì semplicemente per riempire delle posizioni, ma poi le
decisioni, abbiamo visto con quest'ultima delibera...non hanno
niente, tutto è stato stravolto! Noi ci eravamo rotti la testa con
il bilancio per cercare di trovare delle soluzioni, per
provare...immaginando poi che ognuna di queste persone che erano lì
a comporre la Giunta avrebbe avuto delle possibilità di gestire
anche poca, ma una piccola parte di capitale per poter fare
qualcosa.
A questo punto, quello che ho capito è che tutto è stato
spostato sul suo capitolo, quindi non si sa ancora quanto dovremo
dare a Roma. Lei va su e giù da Roma per conto suo, ormai credo da
anni, e risultati nessuno! Come dicevo la prima volta che ho preso
la parola in questa sala, credo che una delle cose importanti, poi
alla fine, sia quella, quando si esce da qui, quando ci siamo
scannati, quando ci siamo detti tutto quello che pensavamo uno di
fronte all'altro, di arrivare a casa e avere la correttezza di
poter guardare in faccia i propri cari, soprattutto di guardarsi
nello specchio e dire: "ho fatto tutto il possibile". E qui mi
sembra che di possibile non è stato fatto niente!
La Valle d'Aosta sta andando a rotoli, si sta parlando di
"bancarotta". Il collega Elso Gerandin ha dato delle cifre in
rapporto ad altre Regioni autonome che sono qualcosa...da brivido!
Loro sono a +2, noi siamo a -38, -40, -35...poi non si riesce a
capire, perché queste cifre da un giorno all'altro cambiano, ma noi
siamo fortemente sotto. Questo famoso "accordo" fatto a Palazzo
Grazioli purtroppo è stato firmato senza tener conto che al Governo
- al comando, più che al Governo - potessero cambiare le persone;
purtroppo gli altri che hanno firmato, sappiamo che fine hanno
fatto, non fanno più parte del sistema politico, e quindi qui è
tutto da cambiare. Quando la politica diventa un mestiere e non più
una missione, poi succedono queste cose!
Quindi io sono veramente preoccupato, non tanto per me, mal che
vada vado in alpeggio e, se le vigne non vanno più, 4 fontine le
faccio, in qualche modo campo, ma per i nostri figli! È da 7 mesi
che da lì non viene una risposta! Ci sono 40 milioni di debiti
verso i valdostani, gente che ha fatto domande per i contributi con
leggi di settore che voi avete tenuto nascosto e adesso siete
ancora lì a non dare delle risposte...ma non vi vergognate? Ma non
vi prude il portafoglio quando prendete lo stipendio il 27? Questa
gente vive con quello che produce! Insomma, Presidente, credo che,
se non ha delle risposte più che chiare e precise, sia l'ora di
fare un passo indietro e lasciare che la Valle d'Aosta possa
riprendere un percorso dignitoso per ritornare ad essere la
Petite Patrie de chez nous.
Président
- La parole au collègue Viérin Laurent.
Viérin L. (UVP) -
Merci Madame la Présidente.
Hier nous avons écouté avec attention, Monsieur le Président,
vos propos de retour de Rome où, avec les Parlementaires
valdôtains...ceux qui devraient représenter la Vallée d'Aoste,
ensemble à votre figure qui est une figure institutionnelle, le
Président de la Région, le moment où il était élu il représente
toute la communauté dans ses fonctions qu'il exerce...nous avons
écouté avec embarras ce que vous nous avez reporté ici, lors de la
séance, et face à votre intervention et aux nouvelles qui, pendant
ces jours, nous ont quelque peu tracassé.
Nous n'avions et nous n'avons aucune réponse sur ce qui est en
train de se passer dans les rapports institutionnels avec Rome et
ce qui est en train de se passer à l'intérieur de l'Administration.
Nous avons appris lundi, par la
Gazzetta Matin
, qu'il y
avait un manque d'environ 200 millions à travers des déclarations
d'une force politique, la Stella Alpina, qui a lancé un cri,
évidemment grâce à leur présence au sein du Gouvernement régional,
mais nous nous demandons si tous les Conseillers de la majorité, et
surtout, bien évidemment, nous de l'opposition, nous avions été
informés sur ces données, et notre réponse est "non", sinon à
travers une réunion des Chefs de groupe que vous avez convoquée
mardi, pour annoncer que vous seriez descendu à Rome pour discuter
- paraît-il - du Pacte de stabilité. Alors voilà le premier
embarras: c'est une position, la vôtre, qui est devenue
embarrassante, qui est devenue embarrassante pour nous, les forces
d'opposition, pour la communauté (l'on croit) et, à juger du
silence de la majorité, à part l'intervention du collègue Borrello
qui représente toute la Stella Alpina qui déjà a énoncé ses tracas,
c'est un embarras qui est en train de s'étendre aussi au sein de
votre majorité, ou mieux de ce qui est resté de cette majorité. Ce
qui est en jeu aujourd'hui c'est l'avenir de l'Autonomie de la
Vallée d'Aoste, et non pas l'avenir de votre position de Président
ou l'avenir de cette majorité, et là c'est la première distinction
qu'il faut faire: il faut savoir séparer la position personnelle et
l'envie de continuer à rester assis sur un poste de responsabilité
et ceux qui sont les intérêts de la communauté toute entière.
Bene, noi crediamo che oggi...e si può percepire, si può
percepire non solo nei corridoi, ma anche all'interno di
quest'aula, attraverso le sospensioni continue, attraverso delle
posizioni che oggi sono sempre più definite...che gli schemi sono
caduti, che gli schemi sono caduti in una partita che purtroppo si
sta realizzando a scapito della comunità valdostana. Quindi noi
crediamo - e le ricostruzioni sono state effettuate molto bene nel
percorso dal 2010 ad oggi - che certe scelte che lei ha gestito in
solitudine, Presidente, è già stato ricordato, e noi...io facevo
parte della Giunta e di questo Consiglio...noi le abbiamo accordato
questa fiducia, perché quell'accordo del 2010 era stato "venduto"
come un accordo positivo...il collega La Torre era Assessore alle
finanze, parte dell'intervento è stato letto, è interessante, e
invito tutti ad andare a leggere quel dibattito, dove certe forze
avevano già espresso delle perplessità...noi le abbiamo accordato
fiducia, Presidente. Qualcuno che era a Roma - l'Assessore Fosson è
stato citato - aveva espresso delle perplessità, in parte perché
isolato o comunque bypassato nella negoziazione da parte della
Regione di questi accordi. Lei, in solitudine, ha voluto gestire
quest'accordo...
Le ricordo, collega Borrello, che nessun accordo, in base alle
disposizioni finanziarie, può essere portato avanti se non c'è
l'intesa, se non c'è l'accordo preventivo da parte della Regione;
quindi tutto ciò che è stato nei contenuti approvato da
quell'accordo del 2010 ha visto l'assenso da parte della Regione.
Noi avevamo avuto una riunione di Giunta, ci era stato spiegato
questo accordo, c'è stata l'intesa a monte, dopodiché c'è stato
questo accordo che, nei contenuti, doveva andare a supplire alla
famosa "questione dell'IVA da importazione" e, nel tempo, doveva
andare a risanare una parte di contributo che la Valle d'Aosta
doveva dare ai conti dello Stato, senza però, chiaramente, avere
altre ricadute economiche, e lei, collega Borrello, l'ha ricordato
bene.
Ora, tutto questo per dire che cosa? Che oggi è giunto il
momento di parlare di responsabilità, perché noi la fiducia
l'abbiamo accordata, ad un certo punto ci siamo discostati da una
certa linea, perché questo accordo amministrativo si è intrecciato
con un accordo politico, cioè il famoso "accordo con il PdL e con
il Presidente Berlusconi" attraverso il PdL valdostano, che doveva
coprire la Valle d'Aosta d'oro! Presidente, lei si è impegnato in
prima persona e lei addirittura ha usato, da un punto di vista
politico, violenza nei confronti dell'Union Valdôtaine in quel
momento, perché è stato un accordo scellerato, che è stato sofferto
sul territorio! Il Presidente Perron se lo ricorda...ed è stato un
accordo sul quale noi abbiamo votato contro all'interno degli
organi del movimento, ma è stato un accordo che voi avete ridotto
semplicemente al bene della Valle d'Aosta, tradotto: monetizzando
quella che è una dignità di principi, di ideali, di valori in
cambio di soldi che dovevano arrivare dal PdL nella persona di
Silvio Berlusconi. Peccato che oggi è arrivato il tempo dei
bilanci, e quindi anche la fiducia che noi non le abbiamo accordato
(se non in un primo tempo, staccandoci dopo), ma la fiducia che
anche altri, Presidente, altri vi hanno accordato nel senso che
hanno continuato a seguire la via del pastore, seguendo quella che
è una direzione dove lei ci sta continuando a condurre...ebbene,
oggi quella fiducia è stata smascherata, perché quegli accordi sono
stati accordi scellerati, ed è per questo che nel deliberato della
nostra iniziativa, noi chiediamo di rivedere questi accordi, perché
sono degli accordi monchi! Abbiamo sventolato e continuato a
millantare un accordo di ottenimento dei 10/10 dimenticandoci di
avere una clausola di salvaguardia che evitasse altre manovre
aggiuntive che sono andate a svuotare la prerogativa dei 10/10.
Oggi noi ci chiediamo, Presidente...ed è per questo che noi non
le accordiamo più la fiducia, non l'abbiamo più fatto
politicamente, a partire dall'anno scorso, e non lo facciamo più
neanche amministrativamente, in questo momento, perché noi
riteniamo che non ci siano più i presupposti affinché lei gestisca
in solitudine questi dossier, poiché i risultati non solo non sono
arrivati, sono arrivate delle penalizzazioni molto pesanti per la
Valle d'Aosta, il che sta a significare che forse è giunto il
momento di creare veramente una task force, che possa, in modo
condiviso, riuscire a seguire la difesa delle prerogative
dell'Autonomia valdostana, lontano da quella che è una gestione
personale e solitaria. Va già bene che i funzionari in questi
giorni sono scesi assieme a lei, assieme alla delegazione
valdostana, e soprattutto l'apice del funzionario dell'Assessorato
alle finanze, e che ci sia anche la codificazione un po' più chiara
nel chi gestisce gli accordi anche tecnici con lo Stato, ma oggi
abbiamo il paradosso di una situazione contabile che nessuno
conosce, di una delibera che è stata approvata il 31/12 con un
bilancio di gestione che dovrebbe fotocopiare la situazione del
bilancio, mentre sui programmi RUMBA, cioè sul programma
applicativo del bilancio regionale, i dirigenti non hanno le
risorse che sono state votate in quest'aula, se non per l'impegno
del 45 percento! Questo è il paradosso...con delle persone che sono
i nostri funzionari che non sanno dare risposte all'esterno, con
dei contratti in essere e con l'incapacità e l'impossibilità di
gestire, da un punto di vista contabile, la nostra Regione.
Allora, cosa si fa? Lei scende a Roma, in solitudine, portandosi
con lei i nostri "due prodi eroi" a Roma, che sono gli stessi che
non hanno visto i 521 milioni delle ferrovie e che sono gli stessi
che hanno votato la fiducia al Governo nella legge finanziaria,
dicendo che sarebbero arrivate delle "grandi novità" per la Valle
d'Aosta, e non avendo visto che c'era una virgola che separava i
benefici del Trentino e del Südtirol da quelli della Valle d'Aosta,
che di grandi benefici...anzi, nessun beneficio era previsto per la
Valle! Ora, questa "grande delegazione" si è recata a Roma, è
tornata, e ci ha fatto un bel sunto di quello che vi siete detti,
cioè abbiamo saputo dal comunicato stampa qualche dettaglio in
più.
Oggi noi ci chiediamo veramente se lei rappresenti...al di là
della maggioranza che - ci rendiamo conto - probabilmente non
rappresenta, viste le tensioni che ci sono in questi giorni
soprattutto, ma lei oggi non ha più la possibilità, secondo
noi...non deve più avere l'onere di rappresentare la Valle d'Aosta
in questo modo. E tra 8 giorni noi chiediamo un mandato ben
preciso: che ci sia questa task force, rappresentata da tutte le
forze politiche presenti in Consiglio, e che scenda a Roma. Noi
avremmo anche voluto proporre che lei non scenda proprio a Roma,
Presidente, ma capiamo che in questo momento lei è ancora il
Presidente, e quindi ci limitiamo a proporre che ci sia - e
concludo Presidente - la possibilità di affiancarla, affiancarla
affinché questo non avvenga più e questa gestione personalistica
non ci sia più, che lei rappresenti tutti e che questa delegazione
rappresenti tutta la comunità valdostana, che ci sia chiarezza e
verità sui conti, perché ancora oggi non c'è. Lei continua a
prendere una settimana di tempo ogni volta, come chi sa che
arriverà quella che è già stata decretata, nei corridoi, come la
fine della sua era, e continua ad elemosinare o, meglio, a cercare
di guadagnare qualche giorno qui e là, come diceva l'Abbé Gorret,
per addivenire...a resistere ancora su quella poltrona.
L'appello che oggi rivolgiamo a lei, ma soprattutto alle forze
che, in questo momento...sia quelle della battaglia interna, che le
forze che condividono le responsabilità di Governo, fin che siamo
ancora in tempo per condividere quella che è la gestione del futuro
dell'Autonomia valdostana...l'appello è che sia portata avanti in
modo trasversale, affinché non ci siano più le bugie, le mezze
verità e che ci sia veramente una condivisione, e soprattutto che
non si arrivi poi alla botta finale, che sarà la conclusione
"dell'operazione verità" che noi tutti aspettiamo con timore. La
Valle d'Aosta è troppo importante per continuare...
Presidente
- ...concluda, collega...
Viérin L. (UVP) -
...concludo Presidente...a subire i
suoi metodi, l'inefficacia della sua azione, ad aspettare i modi e
i tempi che lei decide, perché soprattutto i problemi della
maggioranza - o i problemi di quello che è rimasto di questa
maggioranza - non devono essere preminenti rispetto agli interessi
della Valle d'Aosta. Non c'è più tempo da perdere, quindi facciamo
un appello affinché effettivamente, dalla settimana prossima, si
prenda un dossier e lo si gestisca tutti assieme. Grazie.
Presidente
- La parola alla collega Certan.
Certan (ALPE) -
Grazie Presidente.
Cari colleghi, credo che sia ieri pomeriggio che poi la giornata
di oggi siano estremamente interessanti, ma anche importanti, credo
per il nostro futuro. Dopo l'intervento di ieri, soprattutto del
collega Borrello, che in qualche modo pareva aver colto quello che
noi volevamo, l'invito che noi avevamo fatto proprio a tutti i
Consiglieri di maggioranza di provare insieme a condividere un
percorso, sembrava appunto averlo capito e volerlo, in qualche
modo, trasmettere a tutta la maggioranza. Io sono per natura una
persona molto ottimista, ho sempre fiducia e ho sempre molta
fiducia negli altri, fino a prova contraria.
Ecco, oggi mi aspettavo, speravo che ci fosse una prova proprio
corale, che andasse verso la coralità, spesso invocata e spesso
decantata da tutti e che ci fosse proprio la volontà, insieme, di
costruire un percorso nuovo. La nostra risoluzione nasce proprio da
questo punto, e credo che il collega Chatrian l'abbia già ben
evidenziato. Parliamo spesso della nostra regione come
"région
carrefour d'Europe"
, spesso forse stiamo solo più sognando,
perché vorremmo averla così, ma la nostra regione non è più
carrefour d'Europe
, Chatrian l'ha detto bene: siamo isolati!
Siamo isolati per quanto riguarda i trasporti, quindi proprio
concretamente, ma siamo isolati anche politicamente adesso, ne
abbiamo avuto la conferma, e la conferma è arrivata, oltre che
dalle parole sue, Presidente, è arrivata anche dal comunicato
stampa che lei ha fatto. Dice:
"quest'anno poiché non è stato
trovato un accordo tra le Regioni a Statuto speciale sulla
ripartizione, abbiamo dovuto concorrere..."
, eccetera, e ci
siamo appoggiati su delle promesse del Ministro Delrio, ha promesso
l'apertura di un tavolo con tutte le Regioni. Quindi siamo di
nuovo...non siamo a delle riunioni pianificate, in qualche modo ad
una programmazione, siamo, di volta in volta, a rincorrere delle
promesse che ci vengono fatte di settimana in settimana. Mi chiedo
come si possa in questo modo poter continuare a programmare il
futuro di una regione che vuole essere
carrefour
d'Europe
...certo, è impossibile!
Vengo un attimo sulle premesse del documento della risoluzione
che, come maggioranza, ci avete presentato: beh, io l'ho
apprezzato...almeno, noi l'abbiamo apprezzato questo documento,
anche perché c'è stata almeno la volontà comunque di confrontarsi
almeno su documenti. Sull'accordo dell'11 novembre 2010...io non
sono mai tanto intervenuta, perché spesso bisogna conoscere il
passato, ma poi bisogna anche cercare di andare avanti, quindi è
stato detto tantissimo...a me dà l'idea...sono un po' principiante
come Consigliere regionale, quindi nella passata legislatura non
sono mai intervenuta su questo accordo, se non per altri ruoli...ma
mi dà proprio l'idea che ci sia un po' un incaponimento, ci sia un
po' una testardaggine a continuare a dire: "questo accordo è
bellissimo, dev'essere mantenuto e lo Stato è stato cattivo perché
non ce l'ha garantito". Allora, quell'accordo, così com'era, poteva
anche essere interessante sotto certi punti di vista, al di là del
fatto che sia stato siglato - com'è stato più volte ripetuto - in
un modo scellerato, però...e con persone veramente che con la Valle
d'Aosta non avevano niente a che fare, comunque, e sicuramente non
avevano a cuore le sorti della nostra Regione...al di là di
quell'accordo, che poteva anche avere dei passaggi interessanti per
la nostra Regione, bisognerà pur prendere atto che ci sono stati
tutta una serie di cambiamenti e i cambiamenti non si possono
continuare solo a subire, bisognerà pur prenderne atto e, se non si
è in grado di prenderne atto e di risolverli, forse bisogna
chiedere aiuto.
Borrello, oggi, ci parla di "grido di allarme comune"...sì,
certo, è un grido di allarme, però non so se essere contenta che
arrivi anche dalla maggioranza adesso...è un po' come...sa, a forza
di chiamare "al lupo, al lupo!"...è da un po' che noi lanciamo
questo grido d'allarme! Oggi forse ve ne siete resi conto, non lo
so...ma parla poi anche di debolezze nel rapporto fra Stato e
Regione...eh, debolezze, quali sono queste debolezze? Possiamo dire
che noi non abbiamo sicuramente colpe, perché non abbiamo mai
potuto confrontarci e le nostre proposte raramente sono state prese
in considerazione, quindi ci tiriamo proprio fuori. Le debolezze
sorgono spesso quando non si ha più credibilità, e la mancanza di
credibilità - mi permetto di dire - ormai non è più solo evocata a
parole, ma ormai è concreta. Mentre altre Regioni riescono ancora a
dialogare con lo Stato, noi siamo a rinviare di settimana in
settimana i problemi, senza parlare del ruolo e della credibilità
degli attuali Parlamentari che...non saprei neanche definire, direi
che sono quasi inesistenti, forse perché...non so se a Roma, anche
quando sono in aula, aspettano ordini dalla Regione o sono loro che
si fanno portavoce di qualcosa, ma praticamente non abbiamo l'eco
di nulla, qua, in Valle d'Aosta, di quello che avviene, di quello
che stanno facendo loro.
Il collega Borrello parla anche di "sinergia" tra tutte le
intelligenze possibili, tutte le intelligenze possibili devono
mettersi insieme e lavorare. Bene, noi infatti avevamo colto e
avevamo letto in questo modo l'invito fatto dal suo Presidente,
collega Borrello, e parlava proprio di maggioranza e di
minoranza...non so se parlasse di maggioranza o minoranza
all'interno della Stella Alpina o di qualcos'altro...non capisco a
questo punto, forse abbiamo proprio letto male quell'articolo,
perché ci sembrava che più chiari di così non si potesse
essere...invece oggi lei ci continua a parlare di sinergie tra
tutte le intelligenze.
Poi, però, ci proponete una risoluzione in cui comunque, alla
fine, impegnate il Presidente...il Consiglio regionale dovrebbe
impegnare il Presidente della Regione e l'Assessore al
bilancio...che credo in questi giorni e nel periodo della
discussione del bilancio sia stato poco incisivo, quindi se già
dobbiamo andare a mettere una toppa, forse...ed è quello che
avevamo anche detto ieri...forse è meglio che vada l'intero
Consiglio regionale, perché è l'intero Consiglio regionale che
forse, in questo momento, può diventare incisivo, poiché
responsabilmente rappresenta tutto, tutta la nostra comunità.
Quindi, se c'è ancora un'azione forte da fare, forse è questa, non
certo quella di andare o di continuare a lavorare tra una o due
persone...è questo che noi contestiamo! Allora, o qua è un discorso
tra sordi, quindi non vogliamo capirci...allora guardi, collega
Borrello, lascerei perdere la "sinergia tra le intelligenze",
perché allora, oltre a non essere intelligenti, non siamo neppure
lungimiranti, perché qua - l'hanno detto tutti - si stanno
decidendo le sorti del futuro della nostra Regione, ma anche del
futuro dei nostri figli.
Prima di continuare a parlare di sinergie, io credo quindi che
ci debba essere la volontà di dire se c'è ancora uno spiraglio, un
qualcosa di possibile, che non è quello di andare a farsi dare
delle promesse o dei piccoli "contentini", ma è quello di
programmare il futuro della nostra Regione, tutti insieme. C'è una
maggioranza che dovrà essere più trainante, che è leggermente più
trainante anche a livello di numeri e che fa delle proposte?
Bene...e una minoranza che può sostenere alcune scelte?...se
condivise, perché noi finora non abbiamo mai condiviso nulla,
poiché ci arriva sempre tutto "a babbo morto"...
Concludo con un passaggio che è molto legato alla mia attività
professionale, ma che forse può essere ben chiaro. Spesso,
all'inizio dell'anno scolastico, si fanno delle programmazioni e si
decide che nel mese di dicembre, di gennaio, si faranno alcuni
passaggi con gli alunni, ma quando poi si lavora, e quando poi man
mano si procede - e questo credo che avvenga in tutti i lavori - ci
sono delle modifiche, persone e alunni che reagiscono in modo
diverso, cose sulle quali bisogna ritornare, azioni che non
passano, e bisogna continuamente riprogrammare, si chiamano
"adeguamenti" (sicuramente l'Assessore Farcoz lo saprà), si
chiamano "adeguamenti della programmazione" e spesso ci si rende
anche conto che detto in un altro modo, da un'altra persona, alcune
cose vengono capite e si riescono ad ottenere. L'importante è che
alla fine dell'anno scolastico gli obiettivi che si devono
raggiungere vengano raggiunti. Io spero che questo esempio possa
essere anche significativo per quest'aula. L'importante non è tanto
chi lo raggiunge l'obiettivo, l'importante è che l'intera nostra
Regione possa avere la ancora la dignità che merita.
Presidente
- Ha chiesto la parola il collega Fabbri.
Fabbri (UVP)
- Merci Madame.
Il significato della nostra risoluzione, com'è già stato
ampiamente detto dai miei colleghi che mi hanno preceduto, è quello
di ribadire come, in un momento così delicato e drammatico nella
vita della nostra regione, sia necessaria una condivisione delle
strategie, delle strategie di difesa; una condivisione che
scaturisca dall'intero Consiglio Valle, ed è per ciò che mi
rivolgo, oltre che ai miei colleghi di minoranza, anche ai colleghi
di maggioranza del Consiglio Valle, che, non dimentichiamocelo mai,
rappresenta tutti i valdostani.
Se insieme riusciamo a difendere l'autonomia finanziaria della
Regione, riusciremo a difendere anche l'Autonomia della Regione, a
cui è strettamente collegata. La strategia del pensiero unico ha
avuto degli effetti deleteri, è stato detto, è stato detto più
volte. Il risultato dell'accordo del 2010 sul federalismo e la sua
attuazione ci hanno portato ad una
débâcle
finanziaria; il
bilancio che abbiamo appena discusso, 2014-2016, così strenuamente
discusso in quest'aula, in questo Consiglio, viene completamente
stravolto e quasi reso inapplicabile con una semplice delibera di
fine anno, nascondendosi dietro sempre quell'Araba fenice che è
l'oscuro Patto di stabilità del 2013, che viene, come l'Araba
fenice, appunto, ricordata nei momenti di difficoltà.
Chiediamo, Signor Presidente, di cambiare registro. Lei, nel
discorso di fine anno, ha detto che nulla può essere più come
prima. Ecco, noi la prendiamo come vera quest'asserzione e speriamo
che così sia davvero. La invitiamo a scendere, come ho già detto
ieri, dalla torre eburnea, e di usufruire di tutti quegli appoggi
che le possono venire dalla sua Giunta e da questo Consiglio; in
esso vedrà che troverà un appoggio competente, in cui ci sono delle
persone cui sta a cuore trovare le soluzioni, e che potranno
accompagnarla in un cammino così difficile in cui si decide
l'indipendenza economica e, quindi, la nostra Autonomia, come già
dicevo prima. Non si tratta di un
escamotage
politico per
prevalere su una parte o su un'altra, si tratta di affrontare una
situazione drammatica.
Si convinca, Signor Presidente, che l'accentramento, il
decisionismo ostinato non ci portano da nessuna parte, anzi, ci
stanno portando verso la bancarotta, verso la rovina. È questa
un'esigenza che scaturisce non solo dai nostri gruppi di
opposizione, credo - l'abbiamo visto - che scaturisca da tutto il
Consiglio, per cui noi invitiamo tutti i Consiglieri ad approvare
la nostra risoluzione, una risoluzione che è incisiva in questo
momento, e che ci porterà sicuramente a dei risultati positivi. È
una decisione che anche tutti i nostri concittadini valdostani si
attendono e lavoriamo, tutti insieme, per il bene comune.
Grazie.
Président
- La parole à la collègue Morelli.
Morelli (ALPE) -
Merci Madame la Présidente.
Cari colleghi, ripartirei da quanto ha detto il collega Fabbri,
citando il Presidente Rollandin: "nulla può essere come prima". In
realtà niente di più falso e di meno veritiero, perché ancora una
volta, come sempre, sempre è avvenuto nella scorsa legislatura, il
Presidente ha agito in perfetta solitudine...chissà poi perché la
solitudine debba essere definita perfetta... Ancora una volta, la
discesa a Roma è stata ammantata di mistero e di informazioni
vaghe, prima e dopo, perché io non mi sento di considerare il
passaggio in Conferenza dei Capigruppo, prima della discesa a Roma
del Presidente Rollandin, come un'informazione reale di ciò che
andava a fare a Roma, così come vaghi ed estremamente indefiniti
sono ancora i risultati ottenuti. E, invece di coinvolgere il
Consiglio regionale nella sua interezza con tutto ciò che ogni
gruppo consiliare può dare in termini di idee, in termini di
priorità, in termini di forza corale per rinforzare l'azione del
Presidente, lei, Presidente, ha sempre avocato a sé, e unicamente a
sé, oneri e onori della conduzione delle trattative degli accordi
con lo Stato per il federalismo fiscale, per il contributo alla
finanza pubblica. In tutti questi anni della scorsa
legislatura...credo che l'Assessore Fosson, in quanto Senatore
della scorsa legislatura, possa esserne buon testimone...questa è
la cronaca della morte annunciata di un sistema autonomistico,
verticistico, che è in via di esaurimento e di cui il nostro gruppo
denuncia da tempo la debolezza generale a fronte della "presunta"
forza personale del Presidente.
Noi non siamo felici dei mancati risultati, noi non ci
rallegriamo nonostante le logiche dello scontro politico, anzi, ne
siamo molto, molto preoccupati, perché nella condizione in cui ci
troviamo attualmente, dalla sola capacità di contrattazione del
Presidente dipende la sopravvivenza della nostra Regione...e
crediamo che sia un po' troppo, anche per un uomo politico del
calibro di Augusto Rollandin! Ciò che sta accadendo, ora, in
Consiglio regionale, in seguito alla comunicazione del Presidente
di ieri sull'esito dell'incontro con il Ministro Delrio, potrebbe
assumere un'importanza epocale andando nella direzione che è stata
auspicata dai colleghi che mi hanno preceduta, oppure - e mi
rivolgo a voi, colleghi di maggioranza, ai Consiglieri regionali,
ai Capigruppo delle forze di maggioranza - potrebbe rivelarsi
semplicemente un bluff che avete voluto giocare nei confronti della
minoranza, per metterla un po' con le spalle al muro, senza poi
produrre in realtà nessun cambiamento, né di metodo, né di
sostanza.
La dimostrazione di interesse che voi ieri avete
manifestato...perché non mi sentirei di chiamarla "apertura"...la
dimostrazione di interesse nei confronti della volontà delle forze
di opposizione di condividere un percorso di rivendicazione e
negoziazione nei confronti dello Stato relativamente alla chiusura
del Patto di stabilità, potrebbe realmente segnare un momento di
svolta, nel quale la minoranza vedrebbe, da un lato, riconosciuto
il ruolo che le compete, non fosse altro che in virtù della legge
dei numeri, che ci vede in una condizione di quasi parità e,
dall'altra, ci confermerebbe ciò che noi abbiamo sempre sostenuto,
ovvero che la strategia messa in atto finora e gli accordi
stipulati vanno ritarati, perché nettamente più penalizzanti
rispetto a quelli di altre realtà regionali e provinciali a noi
molto simili.
Ciò che oggi noi vorremmo capire è se c'è realmente la volontà
della maggioranza di condividere un percorso attraverso una "task
force" - bella questa definizione - che veda rappresentate tutte le
componenti, riconoscendo uguale dignità a maggioranza e minoranza e
che segni finalmente un momento di rottura rispetto alle logiche
scellerate che portarono all'accordo politico tra Berlusconi e il
Presidente Rollandin, che palesemente non ha prodotto gli effetti
che forse erano sperati...di certo, il tenore dell'impegno della
risoluzione presentata dalla maggioranza non lascia intravedere
questa possibilità di svolta...ma nulla è ancora detto e forse, "e
forse" si può ancora sperare che queste risoluzioni possano segnare
realmente un momento di svolta, di cui beneficerebbe la nostra
Regione. Grazie.
Président
- La parole au collègue Rosset.
Rosset (UVP) -
Merci Madame la Présidente.
La nostra risoluzione era nell'ottica di una proposta di
condivisione, con nessun intento di mischiare e confondere le carte
tra maggioranza e minoranza (lo ha ben evidenziato il collega
Viérin Laurent).
La grande
entente
non ci convince,
perché servirebbe solo ad allungare l'agonia di questa maggioranza
e del suo Governo, nonché confondere le idee alla comunità, quindi
è una proposta di responsabilità.
Dobbiamo renderci conto, Signor Presidente, che i tempi stanno
cambiando, il suo carisma è stato colpito dalla crisi e,
soprattutto, da un'impotenza, di fatto, nella capacità di risposta,
evidenziato anche dalle esternazioni dei vertici della Stella
Alpina. Non credo che quelle esternazioni avessero l'obiettivo solo
di inserire, in una risoluzione, la partecipazione dell'Assessore
al bilancio ad una commissione, perché mi sembra una cosa logica,
non c'è bisogno di una risoluzione! Sarebbe proprio un po' sminuire
questo ruolo.
Ora, i rapporti con Roma, con Parlamentari deboli, sono la
conferma in campo finanziario e politico di una sconfitta, una
sconfitta che indebolisce e ferisce la nostra Autonomia speciale.
Abbiamo parlato di Patto di stabilità, di norme di attuazione, ma
io voglio citare - ancor peggio - il
fiscal compact
. Sono
strumenti, azioni che richiedono collegialità, impegno,
responsabilità, soprattutto lucidità, lucidità per l'impatto su di
un riparto fiscale che è già indebolito dai passati accordi, ma
anche dal meccanismo della riserva erariale, che muta la sostanza
del patto finanziario con lo Stato. Ecco perché chiediamo, nel
rispetto dei ruoli reciproci, un punto a capo, un punto a capo in
un momento già difficile per la nostra Autonomia, chiusa a riccio
in una difesa solitaria. L'ha detto anche il Presidente: la
difficoltà di rapportarsi con le altre Regioni speciali...e allora
ripartiamo!
Noi proponiamo di cambiare passo, di cambiare musica (altri
vorrebbero mantenere lo
status quo
), e quindi chiedo questo
senso di responsabilità nell'interesse generale, di accettare
questa proposta che noi avanziamo, una proposta di buon senso che
non pone altro che un gruppo, un gruppo di sostegno all'operato,
nell'interesse dell'intera regione. Grazie.
Président
- La parole au collègue La Torre.
La Torre (UV)
- Grazie Presidente.
Ho ascoltato con grande attenzione gli interventi che sono stati
fatti, di diversa natura, ho sentito anche interventi di cuore...io
voglio partire da questo, perché a me sta a cuore la Valle d'Aosta:
io ho qui la mia famiglia, i miei figli, ho investito qui tutta la
mia vita, quella dei miei genitori...penso che stia a cuore a noi
tutti la Valle d'Aosta. Ma, proprio perché ci sta a cuore, noi
dobbiamo affrontare questo tema così delicato, complesso,
mantenendo un grande equilibrio, una capacità di riflessione,
gettando acqua - più che benzina - su un fuoco che, in qualche
modo, sta bruciando le fondamenta di questa Regione, e credo che su
questo si debba innescare il confronto che si sta cercando
all'interno di quest'aula.
Io sgombro subito il campo, perché la mia posizione politica è
nota, l'ho esplicitata più volte all'interno di questo Consiglio
gridando anche l'allarme su quello che poteva essere una sorta di
pericolo che era alle porte, sia nel bilancio del 2012-2013, sia in
quello del 2013-2014. L'ho esplicitata però credo con più forza
all'esterno, sui giornali, anche al Congresso dell'Union
Valdôtaine, dove ho centrato completamente il mio intervento su
quello che è un rapporto con lo Stato, in cui lo Stato non tiene
più conto della nostra specialità, e ho detto - sempre per parlare
della mia posizione - che forse era arrivato il momento di
rinverdire la pianta dell'Autonomia trasportando questa tensione
ideale, quindi riportando al centro dell'Autonomia il dibattito
all'interno della Valle, e quindi trasmettendo ai suoi abitanti,
addirittura dove sarebbe servito, anche con grandi manifestazioni
di piazza che potessero diventare il simbolo di una resistenza
civile nei confronti di uno Stato che non rispetta le Autonomie
speciali (questo l'ho detto e penso che tutti me ne dobbiate dare
atto).
Oggi, però, la questione si trasporta in un dibattito
consiliare, quindi qui, all'interno dell'aula. Dov'è la difficoltà
che c'è nel confronto che stiamo cercando? Perché le questioni, di
fatto, sono due: una è la questione politica - che poi affronterò
dicendo anche altre cose - e una è la questione amministrativa. È
la questione amministrativa che, in fondo, ci divide, è una
questione che ha una storia che si è stratificata nelle varie
azioni e che parte dal 2010, e parte da quel ragionamento, che voi
avete introdotto, che era il federalismo fiscale; un ragionamento
che però va contestualizzato anche all'epoca...io non l'ho difeso
allora, non lo difendo adesso, però va contestualizzato all'epoca.
Signori, dal 2010 ad oggi è cambiato il mondo! E purtroppo non è
cambiato una volta, cambia ogni 6 mesi il mondo, e questo ce lo
siamo detti, ce lo dobbiamo dire, io lo dico anche a loro, perché è
giusto che se lo ricordino, cambia il mondo, e cambia con una
velocità tale che noi ci troviamo sorpassati, perché purtroppo
siamo anche lenti nel creare le risposte (queste cose non è che le
dico io).
L'altro giorno qualcuno ha citato l'ASA, questo gruppo di lavoro
alpino in cui si è parlato - e io mi sono riletto le loro parole -
della fragilità degli Statuti speciali, che non hanno saputo
aggiornarsi sotto il peso della mancata intesa, e quindi della
paura di toccare gli Statuti speciali, e quindi di adeguarsi ai
tempi, creando delle blindature sia nel "116" che nel Titolo
V...delle vere blindature della nostra identità. Ebbene, Signori,
ma quando noi abbiamo fatto il ragionamento amministrativo, votato
poi tra l'altro - credo a larghissima maggioranza - nel Consiglio
sul federalismo fiscale, lo abbiamo fatto per una sorta di
"resistenza contabile", cioè per tentare di dare una continuità a
quello che era un sistema Valle d'Aosta che, all'epoca, era
assolutamente un sistema di riferimento al positivo.
È evidente che sono successe delle cose, bisogna prenderne atto,
ma sono successe delle cose che sotto il profilo amministrativo
sono estremamente importanti e complesse; innanzitutto le manovre,
perché quando noi abbiamo dovuto affrontare il ragionamento sulla
spending review e sulla "salva-Italia", ci siamo trovati - questo
riguarda anche il mio passato di Assessore alle finanze - a dover
fare delle manovre di assestamento che sono state dolorosissime,
"dolorosissime" in termini amministrativi e anche politici, perché
io non posso dimenticare anche la difficoltà che ho avuto
nell'affrontare, con miei colleghi in Giunta...nel non poter dare
tutte quelle risposte e quelle...come dire? quelle attività che
potevano alleviare quello che era questo impatto dello Stato, che
sono costate anche care, con delle fratture molto dolorose e su cui
dovremmo riflettere.
Ecco che allora, però, queste manovre hanno creato anche delle
problematiche che hanno un peso significativo in quello che è oggi
il quadro amministrativo di questa Regione, perché hanno creato
anche delle differenze tra le Regioni a Statuto speciale, perché
uno dei punti anche di conflitto tra le Regioni a Statuto speciale
che sono chiamate dallo Stato nella spending review a dare 1
miliardo e 200 milioni, è che esse stesse non si trovano in accordo
su come ripartire questi soldi, tant'è vero che la Valle d'Aosta si
è trovata compressa in una situazione dove i parametri che venivano
indicati erano quelli di messa in consumo e del SIOPE, quando
invece, in realtà, il parametro che sarebbe stato più equo, nel
rispetto della nostra Regione...avrebbe dovuto essere il PIL.
Quindi cosa vuol dire questo? Che manca anche un rapporto tra le
Regioni a Statuto speciale e bisogna recuperare politicamente un
rapporto con le Regioni a Statuto speciale, perché non può essere
un rapporto solo contabile, ma deve essere un rapporto di un filo
logico, di un'autonomia che si difende in tutte le sedi e in tutti
i luoghi, facendo del suo concetto di "Autonomia" un percorso, un
percorso che deve essere rinverdito e...come dire? sostenuto
attraverso anche il concetto trasmesso alle popolazioni che
l'Autonomia non è regalata. L'Autonomia non è regalata, è qualcosa
per cui bisogna continuare ad impegnarsi e sacrificarsi per
affermarla, e questo è un principio che mi fa dire che mi sta a
cuore questa Regione su cui mi voglio battere. È evidente poi che
questo discorso amministrativo ha un ulteriore problema: che noi
siamo una finanza di trasferimento, cioè è vero che noi abbiamo i
10/10, ma di fatto siamo una finanza di trasferimento, perché i
soldi vanno prima a Roma e poi da Roma tornano. Nel momento in cui
lo Stato, venendo a meno a quello...vuoi Monti, adesso non
cerchiamo le colpe...venendo a meno a quello che era un indirizzo
che si era dato, quello di dare un'autonomia fiscale federativa
alla Regione Valle d'Aosta, esercita la trattenuta dalle
compartecipazioni, voi capite che lo strumento che noi abbiamo in
mano è solo quello della protesta, perché nel momento stesso in cui
loro li trattengono...infatti noi abbiamo fatto ricorso alla Corte
costituzionale, per tentare di frenare questo tipo di intervento.
Tutte queste cose pesano e hanno pesato su quella che è la
stratificazione amministrativa che oggi ci divide, perché io
capisco quello che ci dite: "si poteva fare meglio, si potevano
spendere meglio"...sono punti di vista, ma sono legittimi, ci
mancherebbe altro! Quindi, sulla questione amministrativa,
evidentemente ci possono essere delle posizioni divaricate. Quello
che io invece vorrei che fosse più chiaro è che sulla questione
politica non ci possono essere divaricazioni, perché noi non
possiamo non avere un fronte unito nell'affrontare concettualmente
questa difesa dell'Autonomia, ed è qui che noi dobbiamo
cercare...quindi separare, se vogliamo, questi due tipi di
percorsi.
Probabilmente sul concetto amministrativo ci scontreremo e io
credo che oggi finirà che ognuno voterà la sua risoluzione, io
credo questo, ma questo non è il nodo, io l'ho detto anche ad
alcuni colleghi, perché il vero problema non è mica più il 2013,
signori, eh! Il problema...vogliamo guardarlo in faccia per com'è?
non è il 2013...il 2013 è il frutto e la conseguenza, e potrei
avventurarmi di più anche tecnicamente nella stratificazione
amministrativa, ma il problema è il 2014, il 2015, quello è il
problema! Non è il bilancio dell'anno scorso, è quello di
quest'anno e dell'anno prossimo! E quindi le azioni che noi
dobbiamo innescare...io mi auguro che il Presidente riesca a
portare a casa il 2013, perché quanto meno non è un problema se, in
qualche modo, si riesce a contenere e si riesce ad ammortizzare.
Noi dobbiamo innescare, da subito, un'azione di tipo politico su
cui non dovrebbero esserci divisioni, ognuno con la propria
identità, senza creare...come dire? confusioni, ognuno con la
propria identità, ma in cui, all'interno di questo percorso
politico, ognuno abbia un ruolo, ci mancherebbe!
Per quello che riguarda la questione amministrativa, qui,
evidentemente, ci sono posizioni diverse, noi ci facciamo carico di
queste responsabilità, il Presidente andrà giù a discutere di
queste cose, certamente farà al meglio...io credo che farà al
meglio. La questione quindi non è che si chiude qui, la questione
si apre qua, e la questione si apre qua se noi riusciamo ad avere
questo equilibrio, questa capacità di ragionare, non tanto per
scambiarci delle accuse, ma per costruire evidentemente insieme,
lasciando chiaramente ad ognuno le proprie responsabilità - quindi
anch'io mi prendo le mie - la capacità di guardare, da adesso in
avanti, in funzione del 31, perché il 31 di gennaio, tanto per
essere precisi, è la data ultima in cui lo Stato chiude il Patto di
stabilità dell'anno precedente, ma il 31 di marzo è il momento in
cui lo Stato chiude il Patto di stabilità dell'anno in corso!
Quindi il problema non è che si chiude il 31 di gennaio, si apre il
31 di marzo, perché noi chiuderemo o non chiuderemo il Patto di
stabilità con lo Stato il 31 di marzo? E a quali condizioni? Perché
neanche molte altre Regioni a Statuto speciale hanno chiuso il
Patto di stabilità...non siamo gli unici ad avere una situazione
aperta di Patto di stabilità, quindi è la posizione futura quella
che sarà la più delicata.
Il mio invito, pertanto, ferme restando le posizioni, è quello
di metterci questo buonsenso, questo equilibrio - e torno e chiudo
sul discorso del cuore che ha fatto Grosjean - perché la Valle
d'Aosta sta veramente nei cuori di tutti, tutti vogliamo che questa
regione possa avere un futuro.
Presidente
- Altri? Ha chiesto la parola il collega
Ferrero.
Ferrero (M5S)
- Grazie Presidente.
Due brevi considerazioni. Io mi rifiuto di pensare che la
risoluzione che ci avete proposto sia stata sottoscritta
volentieri, soprattutto dai colleghi della Stella Alpina...mi
rifiuto di pensarlo. Quella è una risoluzione che è una scatola
vuota, è una risoluzione che è stata scritta da qualcun altro, non
è la risoluzione che porta anche le idee che dai vostri...diciamo
"rappresentanti di partito" sono state rese pubbliche. Quindi
questo gioco sui diversi tavoli sinceramente ci delude, non è un
gioco che ci appassiona.
In questo frangente, come in altri, dobbiamo fare un riscontro:
è il riscontro di un bilancio in rosso che non è il bilancio in
rosso della Regione, è il bilancio in rosso di 40 anni di politica,
di accordi scellerati, di sprechi, di ruberie, che hanno ridotto
sostanzialmente la Valle d'Aosta al lumicino. I colleghi non
l'hanno ricordato, tante volte lo si dimentica, ma l'ultimo
rapporto del Ministero del tesoro sul debito degli Enti locali e
territoriali colloca la Valle d'Aosta come la Regione meno
virtuosa, con un debito residuo per abitante di 5.776
euro...pensate che chi è dietro di noi ne ha 3.346, e quindi siamo
proprio al top del peggio...con 739 milioni e 358 di debiti.
Quindi, cosa ci rimane? Ci rimangono i debiti, ci rimane il
bilancio in rosso, ci rimane una gestione che, evidentemente, è
giunta alla fine, per quanto ci riguarda. Il Presidente è stato
quasi assente...probabilmente solo presente sulla poltrona fino
adesso, è stato risvegliato dal massaggio cardiaco che gli ha
propinato il Consigliere La Torre, che ha fatto un discorso per
spostare responsabilità...ma le responsabilità non si spostano, le
responsabilità rimangono in capo alle persone!
Per quanto ci riguarda, quindi, dovete effettivamente fare una
riflessione, potrebbe essere l'ultima che riuscite a fare a cuor
leggero. Qui non si tratta di tirare, o
menare il can per
l'aia
, o di continuare col vecchio sistema: si tratta di ridare
un potere, una capacità contrattuale a chi va a Roma, perché
abbiamo visto che i risultati, ormai da anni, sono sempre negativi.
La storia dello "Stato ladrone", dello "Stato che inginocchia la
Valle d'Aosta" sicuramente ha le sue fondamenta, ma quello che fa
la differenza, quello che deve fare la differenza sono gli uomini
che vanno a trattare, la loro capacità di portare a casa il
risultato. Per quanto ci riguarda - e nella mozione c'è
un'indicazione precisa - la squadra, quando non funziona, va
cambiata, o va integrata, ed è quello che noi chiediamo. Se
continuate così, andrete a sbattere contro un muro e a quel punto
la responsabilità ve la terrete e, di certo, noi non la vorremo
condividere.
Si dà atto che dalle ore 18,40 assume la presidenza il
Vicepresidente André Lanièce.
Lanièce (Presidente)
- Grazie. C'è qualche altro collega
che intende intervenire prima di chiudere la discussione generale?
Non vi sono richieste? Se non vi sono richieste...
Ha chiesto la parola il collega Bertschy, ne ha la facoltà.
Bertschy (UVP)
- Vi tranquillizzo. Chiedo una sospensione
per una riunione dei gruppi di minoranza, prima della conclusione
della discussione generale. Grazie.
Presidente
- Sì, sì, non è ancora chiusa la discussione
generale... Il Consiglio è sospeso per 10 minuti.
Si dà atto che la seduta è sospesa dalle ore 18,41 alle ore
18,57.
Lanièce (Presidente)
- Riprendiamo i lavori, è stata
consegnata una risoluzione che adesso vi verrà distribuita e poi
verrà iscritta successivamente. La risoluzione è stata consegnata a
tutti i colleghi? Bene.
Ha chiesto la parola il Consigliere Borrello, ne ha facoltà.
Borrello (SA
) - Grazie Presidente. Chiederei un momento
di sospensione.
Presidente
- Il Consiglio è sospeso.
Si dà atto che la seduta è sospesa dalle ore 19,01 alle ore
19,23 e che dalle ore 19,23 ri
assume la presidenza il
Presidente Emily Rini.
Rini (Presidente)
- Colleghi, riprendiamo i nostri
lavori. Siamo sempre in discussione generale sui due testi di
risoluzione. Ci sono ancora richieste d'intervento? Possiamo
chiudere la discussione generale, colleghi? Chiudiamo la
discussione generale.
Per la replica, la parola all'Assessore Baccega.
Baccega (SA)
- Grazie Presidente.
Sì, sulle due risoluzioni presentate vale la pena fare un minimo
di storia, giustamente per cercare di gettare acqua su quanto si è
detto, senza nessuna spavalderia, ma con assoluta pacatezza, in
quanto siamo consapevoli del difficile momento, non è solo da
adesso che lo diciamo, lo abbiamo detto in tutto il percorso che ha
accompagnato l'approvazione del bilancio di previsione. Abbiamo
sottolineato quali erano le difficoltà, le pesanti difficoltà di un
bilancio che scendeva da risorse che, nel 2009, erano di un
miliardo e 629 milioni e, nel 2014, diventavano di un miliardo e
76. L'abbiamo detto tutti, lo avete sottolineato voi
dell'opposizione, e anche gli interventi che si sono succeduti in
maggioranza hanno ribadito questa grande difficoltà.
Io credo che il 31 dicembre ci siamo trovati ad approvare un
bilancio di gestione con la consapevolezza di non aver risolto
quello che, un anno prima, era stato risolto, cioè l'accordo con lo
Stato rispetto al Patto di stabilità che, proprio il 31 dicembre,
era stato siglato, e questo ha determinato...che cosa? ha
determinato, nella delibera che è stata approvata, una sorta di
atteggiamento prudenziale laddove abbiamo detto ai nostri Assessori
di evitare di impegnare tutte le risorse disponibili, bensì di
ottimizzare un 20 percento di quella che era stata la disponibilità
del bilancio di previsione, pur avendo assegnato - contrariamente
al periodo precedente - tutte le risorse ai vari Assessorati. Con
questo spirito di grande difficoltà, di grande consapevolezza del
momento che la Valle d'Aosta sta vivendo, abbiamo pensato insieme
ai colleghi della maggioranza, che quel tipo di risoluzione che il
collega Borrello quest'oggi ha presentato all'attenzione del
Consiglio, potesse essere un invito a lavorare insieme, a
collaborare, ad andare in commissione ad approfondire una serie di
percorsi e, soprattutto...perché mi sembra che dagli interventi che
si sono succeduti, il
leitmotiv
è quello del bisogno di
informazioni, di maggiore informazione, e di arrivare a un
coinvolgimento maggiore...e quale momento migliore, se non la
commissione?
Abbiamo quindi predisposto questa risoluzione, che però parte da
due concetti completamente diversi rispetto alla vostra. Io ero
Assessore al bilancio al Comune di Aosta, allora, avevo salutato
quel provvedimento e avevo seguito in diretta il dibattito
consiliare, il cui provvedimento mi sembra sia passato con 28 voti,
e avevo salutato con piacere quello che era il federalismo
differenziato di cui si parlava a livello nazionale. La prima
Regione che raggiunge l'obiettivo del federalismo...ed era un
accordo valido per la Valle d'Aosta, era un accordo che potevamo
accettare, perché, sì, davamo solidarietà alle altre Regioni meno
abbienti, ma comunque mantenevamo un livello di trasferimenti e di
risorse che, "se rimaneva quello", era accettabile. Giustamente,
l'ha sottolineato il collega Leonardo La Torre, qualcuno ha
disatteso quell'accordo, chi è venuto dopo, lo Stato, ha inserito
una serie di provvedimenti, le varie leggi di stabilità, la
spending review, tutti quei provvedimenti che hanno determinato
ulteriori tagli ai trasferimenti e contenimento della spesa, e ci
troviamo oggi a dover dibattere su queste problematiche. Ecco
perché dico che il momento è difficile: il momento è difficile
perché questi sono due presupposti sui quali voi la pensate in un
modo, noi la pensiamo in un altro. Noi non avremmo voglia di dare
la colpa allo Stato, se lo Stato avesse mantenuto gli accordi
presi...gli accordi si prendono in due: Regione autonoma Valle
d'Aosta e Stato. È chiaro che a voi non piace, probabilmente, che
l'accordo è avvenuto in un certo "palazzo", ma vivaddio, all'epoca
c'era quello...
(interruzione di un Consigliere, fuori microfono)
...fammi finire...non è quello, non è quello, c'era un
centrodestra allora al Governo, c'era un centrodestra, ma doveva
rimanere quello l'accordo, e allora avremmo tutti...sicuramente non
saremmo arrivati a questo livello e a questa condizione.
Per quanto riguarda il commento rispetto a queste due
risoluzioni, noi riteniamo che il percorso che questo dibattito
comunque ha avviato, sarà un percorso di futura maggiore
condivisione da parte nostra, verremo in commissione, verremo a
esplicitare il più possibile quelli che sono gli argomenti di
bilancio che avete in qualche modo ritenuto che noi abbiamo
disatteso, ma da questo punto di vista credo che le due
risoluzioni...l'obiettivo di ieri sera, in quella riunione, quando
abbiamo detto che noi presentiamo una risoluzione, era quello di
vedere una risoluzione che avesse dei toni un pochino più pacati
rispetto all'attuale, perché la vostra risoluzione, dal nostro
punto di vista, è fortemente pesante e non è accoglibile.
Noi votiamo volentieri la nostra. Grazie.
Presidente
- Grazie. Altri in replica? La parola al
Presidente Rollandin.
Rollandin (UV)
- Grazie Presidente.
Gli interventi dei colleghi dell'opposizione hanno cercato di
mettere in evidenza, illustrando questa risoluzione, un aspetto
legato al modo di gestione di tutta una serie di passaggi. Ora, per
fortuna, sono sempre stati buoni testimoni di come sono andate le
riunioni...c'è stata la presenza continua e fattiva degli organi
tecnici di supporto, con cui si era discusso di tutto quello che
era e che doveva essere portato all'attenzione dei Ministeri
competenti. Il tema politico è sempre stato trattato con la
maggioranza di allora, e si è arrivati ad una definizione di quella
che è la revisione dell'ordinamento finanziario, che è alla base
del vostro ragionamento, e su cui avete innestato un aspetto
collegato al Patto di stabilità...e oggi dovremmo ancora
distinguere tra Patto di stabilità nazionale e Patto di stabilità
eurocompatibile, perché si sono già modificati, dal 2012 al 2013 è
diverso il Patto nazionale dal Patto eurocompatibile...però, senza
entrare in questi meccanismi, noi qui abbiamo 4-5 elementi che sono
stati evocati con una possibilità di interconnettere quando non
sempre è strettamente possibile.
Ricominciando da quella che è la riforma dell'ordinamento
finanziario, che è stato votato in quest'aula, quindi non "deciso
da"...è stato votato, è stato portato in quest'aula, votato dalla
Commissione Paritetica, trasferito nella finanziaria, dove aveva
avuto i suoi effetti. Quando si è discusso in quest'aula...vorrei
che qualcuno andasse a rileggere i verbali di quello che è stato
detto... Il discorso dei 10/10...su questi continua ad essere un
unicum
di cui siamo fieri e vogliamo dire, senza andare
oltre, che se il Patto di stabilità fosse stato rispettato e si
fosse lasciato quello che il Patto ci assegnava, oggi noi avremmo
un bilancio di 1 miliardo e 200 e qualche milione...oggi, solo con
le entrate, pur tenendo conto delle difficoltà delle entrate legate
alla crisi! Se voi andate a vedere, tutti i documenti nazionali ed
europei fanno espresso riferimento alle difficoltà collegate con la
crisi economica che riduce, quindi, le entrate collegate con tutte
quelle che sono le imposte ad esse collegate. Ora, su questo, io
non voglio aggiungere molto, e lì, per fortuna, se ci sarà - come
io mi auguro - una ripresa, andremo a vedere gli effetti comunque
che questo Patto ha...l'importante è che sia rispettato.
È stata vista come nostra debolezza il fatto che lo Stato abbia,
con leggi successive...che noi, puntualmente, come le altre Regioni
a Statuto speciale, abbiamo impugnato...hanno creato le premesse
per uno strangolamento, un ulteriore aumento delle riduzioni, da
una parte, delle entrate e, dall'altra, un appesantimento della
partecipazione a quello che è un concetto europeo. Tant'è che su
questo, anche nelle disposizioni conseguenti dello Stato relative
al Patto di stabilità, nelle lettere di accompagnamento, fanno
espresso riferimento a salvaguardare, comunque, dicendo: "facendo
salvi quelli che sono gli adempimenti", e qui si tratta di un
accantonamento in attesa di conguaglio, perché se ci sarà
l'accordo, ci sarà un conguaglio.
Quindi questa procedura...voglio ricordare le date: noi, oggi,
abbiamo una data che è il 31 gennaio per chiudere il 2013, poi c'è
il 31 marzo per chiudere il 2014, stessa data che c'era per
chiudere il 2013; oggi siamo a inizio del 2014 e stiamo discutendo
del Patto di stabilità 2013. Questo per dire che sul Patto di
stabilità...ed è quello che avevo cercato di portare all'attenzione
del secondo tavolo che è aperto con tutte le Regioni a Statuto
speciale, di cui avevo parlato...è proprio finalizzato a trovare un
metodo che eviti di avere, tra le Regioni a Statuto speciale, un
atteggiamento che è quello di dire: a saldo invariato, chi riesce a
trovare degli
escamotages
per avere una riduzione
maggiore...chiaramente va a discapito delle altre Regioni. Era
successo l'anno addietro alla Sicilia, un anno è successo al
Friuli...e così è.
A oggi, da quello che ci risulta e che ci ha detto il Ministro,
il Patto di stabilità approvato ce l'ha solo il Friuli, mentre gli
altri stanno lavorando su questo, e nei Patti di stabilità,
logicamente, ci sono stati tutta una serie di passaggi, passaggi
che non sono io a fare...io ho portato avanti quello che è stato
visto, con il collega Baccega e con tutta la Giunta abbiamo
valutato, e sono il frutto di un discorso tecnico molto puntuale,
molto preciso, per cercare di far capire a tutti qual è la
situazione collegata e collegabile con le reali potenzialità legate
alla nostra difficoltà conseguente all'extracarico delle leggi,
che, di volta in volta, si sono succedute e su cui ci sono ancora,
in pendenza, le sentenze della Corte costituzionale. La sentenza
che abbiamo avuto, di recente, ha dato ragione allo Statuto
speciale e ha detto: questo deve essere trattato in accordo con le
Regioni a Statuto speciale, e noi l'abbiamo sottolineato. Oggi noi
abbiamo ancora in sospeso una serie di meccanismi che abbiamo fatto
anche con le altre Regioni a Statuto speciale, e che facciamo anche
su questa legge di stabilità per il 2014. Stiamo lavorando con
Trento e con le altre Regioni per fare questa valutazione attenta,
per poi passare a quelle lì, perché non ci sono altri
strumenti!
Ora, io credo che la nostra capacità di trattativa sarà modesta,
ma se è vero quanto diceva qualcuno che non si tratta di andare con
"pacche sulla spalla", via che noi non abbiamo mai praticato...io
credo che qui il discorso di fondo è che noi abbiamo portato dei
ragionamenti fondati, dei ragionamenti costruiti sulle nostre
situazioni, diverse da quelle degli altri, sulle oggettive
riduzioni che noi già abbiamo praticato, sulle oggettive
sperequazioni rispetto a quelli che sono i criteri di riparto, che
lo stesso Stato ha riconosciuto, perché il Ministero delle finanze,
in uno dei riparti che ha fatto, ha portato la nostra quota di
riparto al 2,37! Ora...per dirvi che non è che non abbiamo fatto di
tutto per cercare di esaminare tutte le possibilità per avere un
confronto serio con lo Stato, e non legato al fatto di essere
riconosciuti amici o nemici...questo non è mai stato un concetto
con cui abbiamo lavorato.
Detto questo, credo che le osservazioni legate al fatto di
collaborare al bene comune...noi l'abbiamo detto, la risoluzione lo
dice: noi siamo pronti a confrontarci per esaminare come e in che
termini andiamo a concludere questo accordo che è iniziato dal
marzo 2013 con delle proposte. L'anno scorso l'avevamo chiuso con
un
una tantum
di 30 milioni e ci era stato concesso alla
fine della trattativa, quindi all'inizio di quest'anno, e, proprio
perché c'era stato quell'accordo, noi chiediamo che i termini di
paragone per la trattativa 2013 e per la conclusione non siano da
ripartire sul 2011, ma ripartano dal 2012, perché altrimenti
avremmo un
vulnus
legato a un qualcosa che c'era già stato,
in qualche modo, detto e ribadito. Abbiamo ribadito che abbiamo la
stessa questione per gli Enti locali, il Patto di stabilità per gli
Enti locali verrà garantito dalla Regione, dovrebbe ancora esserlo,
ma non può lo Stato impedirci di avere questo confronto, che
permetta di avere una detrazione di tutta una serie di meccanismi
che vanno a discapito dei nostri Comuni.
Ora, quello che voglio dirvi, quindi...io capisco che diventa
facile dire che la trattativa viene fatta così, senza confronto, ma
vi posso assicurare e documentare che la trattativa viene fatta con
il confronto politico...Vogliamo allargarla? forse non è stata come
voi volevate, possiamo...come dico, sono disponibile a tutti i
confronti che sono necessari, ma il problema è che noi abbiamo
cercato di portare avanti, nelle sedi opportune, quello che
tecnicamente noi riteniamo sia corretto, che abbiamo impugnato a
livello giuridico, che abbiamo sostenuto a livello tecnico, e che
andremo ancora a sostenere fino in fondo. Credo quindi che sotto
questo aspetto ci sia, con la risoluzione che noi abbiamo
presentato, la volontà di tener conto di questi rapporti e
soprattutto di tenere nella massima considerazione quella che
sicuramente - noi la diamo per acquisita - è la volontà di tutti di
cercare di risollevare le sorti dei rapporti tra Stato e Regioni a
Statuto speciale. Stato e Regioni a Statuto speciale - e chiudo -
su cui il dibattito, come sapete, è aperto non solo nei confronti
della parte finanziaria, ma addirittura nella parte normativa,
nella parte statutaria, nelle riforme delle proposte che vanno
avanti sulla riforma della Costituzione. Ora, credo che questo ci
porti a far riflettere tutti, e non è certamente un piacere andare
a queste trattative, vi posso garantire che non è per nulla
piacevole essere in qualche modo messi in una condizione di essere
tacciati, come sempre: "ma voi siete le Regioni ricche, voi non
avete bisogno, voi potete tranquillamente ridurre ancora"...Può
essere che queste voci abbiano fatto presa anche sui funzionari e
sulla parte politica.
A oggi, noi riteniamo di avere svolto il nostro lavoro, con
l'Assessore, con la Giunta, con la maggioranza e con quello che
possiamo. Abbiamo cercato di dire durante il dibattito questi
ragionamenti che abbiamo adesso riassunto, per dire che non abbiamo
nessuna difficoltà - e l'abbiamo scritto nella risoluzione - a
confrontarci, a dare tutto quello che è necessario per vedere come
trovare il modo di avere un confronto sempre più sereno e che ci
dia la possibilità di uscire da queste difficoltà, che tutti noi
abbiamo sottovalutato.
Presidente
- Grazie. Altri in replica o per dichiarazione
di voto? Ha chiesto la parola il collega Bertschy.
Bertschy (UVP)
- Mah, l'impressione, a volte, per noi dei
gruppi di opposizione, è che tutte le volte che portiamo la
discussione fino al livello giusto, poi cominciano ad arrivare le
prime risposte...risposte che però non sono conseguenti alle cose
che vediamo, che viviamo in aula, alle discussioni che vediamo
anche fra di voi, perché annunciare una disponibilità così ampia al
confronto, dopo aver per due giorni lavorato a non presentare una
risoluzione che è così leggera - che non so neanche come avete
fatto a spiegarla - non è corretto, poiché sappiamo tutti che non
c'era neanche la volontà, da parte di uno dei due gruppi di
maggioranza, di presentare questa risoluzione per aprire la
discussione.
Voglio quindi riconoscere alla Stella Alpina - come è stato
fatto - almeno l'onore delle armi, che è stato quello di aver
portato almeno la discussione su due testi...su uno è difficile
discutere, perché venire a dire che c'è l'ampia disponibilità di
venire in commissione...non so cosa rimane da dire dopo, e cioè, se
l'ampia disponibilità è quella del primo incontro per gli indirizzi
generali del bilancio, permetteteci, dopo due volte, non ci
crediamo più! Quindi, fosse vero, per una volta, che comincia
qualcosa di differente, fosse vero! Ma lo dobbiamo vedere domani
mattina, cioè quando si comincerà a lavorare.
Noi non abbiamo la sicurezza, anzi, nessuno di noi si sente più
bravo di quelli che sono dall'altra parte, nessuno di noi banalizza
le cose che sono state fatte, giudichiamo i risultati che ci sono
ad oggi. Certamente la situazione del 2010 non era quella di oggi,
gli accordi del 2010...non nei contenuti, perché io sono il primo a
dire, e credo che qua nessuno abbia detto che non sia stato un
risultato quello di portare qua i 10/10, ci mancherebbe ancora...il
problema è che abbiamo abbandonato un accordo dove c'era una quota
fissa, indicizzata, anno dopo anno, una norma è stata ripetuta dopo
che l'accordo era già stato fatto a Roma, senza però pensare che in
questi 10 articoli ci potesse essere almeno la possibilità di dire
che i 10/10, se vanno a riferirsi su un valore che poi scende,
valgano quanto i 9/10 precedenti! E quindi un'asticella verso il
basso, a carte viste...certamente, la sfera di cristallo non ce
l'ha nessuno, ma l'asticella verso il basso avrebbe permesso
comunque di avere una sicurezza nella programmazione del bilancio,
almeno su una quota minima.
Il far rilevare che alcune competenze sono già di forte impatto
sul nostro bilancio, in quegli articoli, 10 articoli, avrebbe avuto
una sua rilevanza...e potremmo dire ancora altre cose. Però
quell'accordo è il migliore, è il migliore di quel periodo, e noi
non abbiamo niente, perché allora è stato votato! Noi oggi diciamo,
con una risoluzione precisa, che vogliamo riconsiderarlo, perché
quell'accordo ha permesso al nostro Stato di entrare con norme di
rango superiore, perché quando la crisi avanza, lo Stato ha il
diritto di fare delle scelte, ma non può far delle scelte su una
Regione che ha già dato rispetto ad altre che non hanno ancora
dato! In quell'accordo questo non c'è scritto, in questo accordo
questo non c'è scritto, Presidente!
Io non ho detto che quell'accordo allora non funzionasse, però
dico che quell'accordo non ha tenuto e oggi quell'accordo va
riconsiderato, sennò raccontiamo le cose che vogliamo alla gente!
Chi ha fatto politica in Valle d'Aosta dopo la guerra, ma da prima
della guerra, ha sempre inseguito l'autonomia finanziaria della
nostra Regione, senza autonomia finanziaria non c'è autonomia
politica e istituzionale, per forti che possano essere gli uomini
che sono al Governo, e l'autonomia finanziaria la si insegue
cercando di essere sempre avanti nei ragionamenti che si fanno,
acuti.
Noi abbiamo avuto, negli ultimi 30 anni, tre fasi: quella dal
1981 al 1991, quando abbiamo avuto la fortuna, forse, di avere
questa IVA da importazione che ha dato disponibilità finanziarie
importanti, ma nel '93 le dogane sono sparite! Con attenzione è
stato fatto un accordo che ci ha permesso di avere 430 miliardi -
se non ricordo male - indicizzati anno per anno, che dopo pochi
mesi il Governo Ciampi ha cercato di tagliare al nostro Governo,
ma, attraverso un norma, siamo riusciti a mantenerlo negli anni
fino al 2010. Il decreto 42 ha portato il federalismo fiscale; la
conseguenza di quel federalismo fiscale, al quale nessuno si
sottrae perché dovevamo dargli gambe, con un accordo, è stato
l'accordo del 2010, e la conseguenza è che nel 2014 siamo in forte
difficoltà. Quindi questo è il dato di fatto ed è questo lo
spirito, che sicuramente è pesante sotto il profilo politico nelle
premesse della nostra risoluzione, ma perché vogliamo marcare il
passo e vogliamo trovare probabilmente un sistema di lavorare, ma
il sistema di lavorare - se permettete - non è quello di vederci
ogni tanto in commissione!
Allora, se tutte queste discussioni si risolvono con un articolo
di giornale, che permette a una forza politica di fare uno sforzo
qui, di venirci incontro, però di trovarci a discutere un bilancio
che dopo pochi giorni si trova bloccato, condizionato in maniera
importante perché bisogna allocare delle risorse, perché il Patto
di stabilità 2013 non è stato discusso ancora...anche se lo si
poteva fare, però è stata una scelta, magari anche giusta,
politicamente...ma neanche i colleghi di maggioranza con i quali ho
parlato, sapevano che c'era questa possibilità a 20 giorni dal
bilancio, e non li metto alla prova, perché è inutile...prima o poi
arriverà il tempo che qualcuno dirà le cose qua dentro che dice
anche fuori...non ci interessa! Noi cominciamo a dirle, ma non le
diciamo perché stiamo inseguendo qualcuna delle 8 poltrone che,
probabilmente, se fossimo lì, sarebbero meno!
A noi, in questo momento, non interessa il potere, lo dico
veramente, non ci interessa sederci lì per sostituire qualcuno che
è lì; ci interessa trovare una formula politica che permetta, in
maniera trasparente, "in maniera trasparente" di cominciare a fare
un percorso, ma non per portare via un pezzettino a qualcun altro,
non per dire a qualche forza politica: "noi abbiamo più ragione di
voi di dire queste cose rispetto agli altri"! Certo che non si può
non rimettere in discussione chi le danze vuole continuare a
menarle alla sua maniera, questo non si può! Non possiamo
continuare a far finta che queste cose non siano successe. Io ho
letto tutto il verbale della discussione del Consiglio 2010, è
estremamente interessante. Purtroppo qualcuno è stato anche
artefice di visioni all'avanti, e magari sotto il profilo politico
anche rispetto alle posizioni che rappresentavo, però tante cose
sono state dette allora e quel grande accordo, appunto, oggi, non
ha tenuto rispetto alla situazione finanziaria che viviamo.
L'impegno che chiediamo è molto più importante delle premesse,
tanto ormai le premesse dopo la discussione sono talmente
chiare...però l'impegno è quello di garantire alla Valle d'Aosta,
se non delle intelligenze, della voglia di fare, se non più
capacità, ampliare le possibilità politiche, perché se fosse tutto
così "rose e fiori" non avremmo Regioni che continuano a far finta
di non sentire i nostri appelli, non avremmo uno Stato che ci fa
andare da un Ministro quando poi sappiamo anche che forse è il
Ministro Saccomanni, che certe cose poi dovrà anche dire, non solo
il Ministro Delrio, perché alcuni accordi li dovremo fare con lui,
ma altri li dovremo fare con qualcun altro. Quindi negli impegni ci
sono anche delle volontà che non vengono neanche prese in
considerazione, ci si ferma alle premesse. Le premesse danno
fastidio, dire le cose come stanno non va bene! Gli impegni li
abbiamo letti! C'è voglia di confrontarsi sugli impegni? A noi non
interessa piantare la bandierina per forza perché tutto questo non
ha funzionato. A noi interessa cominciare a fare un percorso
diverso, perché i valdostani sono rappresentati dai 17 che sono di
qua come dai 18 che sono di là. E c'è bisogno, veramente, di fare
un percorso che almeno fermi la caduta libera dove siamo entrati,
perché siamo in caduta libera, in questo momento qua. Sì, forse
vinceremo i ricorsi, forse, "forse"...speriamo; c'è certezza che lo
Stato è andato molto più in là, e se c'è voglia anche di dire che
lo Stato a volte ci fa del male non c'è problema a dirlo, però
riconosciamo che gli abbiamo permesso di farci male, che non ci
siamo difesi a sufficienza, per farci del male! Quindi, eh, dà
fastidio sentire...
Ripeto, le premesse sono state dette e sono state spiegate, gli
impegni sono molto più importanti per il 2014, 2015, 2016. Il
passato è passato, ce lo siamo detti, quindi vediamo un po' se
questi grandi annunci ci sono, c'è voglia di mantenerli e se c'è
voglia anche di riprendere certi argomenti; altrimenti è, come al
solito, un annuncio, così, in Consiglio regionale, tanto per dire
che comunque siamo bravi e qualche possibilità ve la diamo. Non è
questione di essere bravi, è questione di provare a dare tutti,
noi, qualche cosa di diverso, per non trovarci nella situazione che
stiamo trovando e che ci sta mettendo in forte difficoltà.
Presidente
- La parola al collega Chatrian.
Chatrian (ALPE)
- Grazie Presidente.
Presidente Rollandin, cari colleghi, nel suo intervento,
cercando di sostenere le azioni che sono state messe in campo in
questi anni...se avevamo qualche dubbio ci ha spazzato via i dubbi:
chi ha la delega completa sul bilancio regionale? Ce l'ha lei, non
avevamo dubbi. Le considerazioni che ci ha fatto sono completamente
in prima persona. L'Assessore intervenuto prima ci ha parlato del
passato, quando non era neanche presente in quest'aula...ha parlato
di un vecchio film praticamente in bianco e nero. Noi c'eravamo,
abbiamo fatto le battaglie politiche sull'accordo del 2010 in
quest'aula; quindi, se avevamo dubbi, i dubbi sono stati spazzati.
L'Assessore al bilancio è lei, e lei ha cercato di arrampicarsi
completamente sui vetri, per due motivi, Presidente Rollandin...ma
soprattutto cari colleghi di maggioranza. Il Presidente ci ha
espresso due concetti fondamentali: "abbiamo" o "ho esaminato tutte
le possibilità". La seconda riflessione che ci ha fatto è che
l'incontro avvenuto ieri mattina, a Roma, è frutto di un percorso
molto tecnico. Quindi c'è stata una preparazione a livello
regionale, a livello amministrativo, per confrontarsi con lo Stato
centrale e per trovare delle soluzioni.
Allora, il gruppo ALPE, il movimento a cui appartengo, non è un
movimento che parla tanto per parlare, non è amante della politica
degli annunci; a noi piace molto la concretezza e, dato che ci
piace la concretezza, sa Presidente Rollandin - ma soprattutto cari
colleghi di maggioranza - a noi cosa piacerebbe che oggi questo
Consiglio decidesse e approvasse? Non ci interessa la posizione di
cui poc'anzi il collega Baccega ci ha detto: "vi faremo avere
qualche informazione in più", perché il
leitmotiv
è avere
qualche informazione in più...no, noi vorremo portare il nostro
contributo nella sede opportuna e vorremmo, insieme al Presidente
Rollandin, esaminare tutte le possibilità nel concreto, nel
dettaglio e, insieme, percorrere quel frutto di un percorso molto
tecnico che è stato fatto in questi mesi, perché, e l'abbiamo
scritto e esplicitato su questa risoluzione - che abbiamo firmato
convintamente, scritta a più mani da tutti i Consiglieri di
minoranza - noi vorremmo ridefinire e soprattutto riconsiderare gli
accordi del 2010, proprio a seguito delle sue affermazioni,
Presidente Rollandin. Lei ci ha detto: "abbiamo esaminato tutte le
possibilità". Noi vorremmo conoscerle, noi vorremmo saperle, e lì
ci piacerebbe, insieme, incidere per poter portare la voce della
Valle d'Aosta allo Stato centrale e del modello Valle d'Aosta. Da
una parte c'è la forma e dall'altra parte c'è la sostanza.
Mi spiace non aver sentito nessun intervento della maggioranza,
se non quello del collega Borrello, che ha illustrato, diciamo,
l'alzata della Stella Alpina, il documento, così presentato,
definito questo documento
flou
che salva quanto meno la
forma, che impegna il Presidente e l'Assessore...ma a questo punto
si poteva tranquillamente lasciare il Presidente, perché chi ha in
mano e ha esaminato le possibilità e il percorso è il Presidente,
probabilmente all'oscuro dei colleghi...per confrontarsi con la
commissione consiliare competente.
Mi sarebbe piaciuto sentire il collega Fosson su questo tema,
perché le assicuro, Assessore Fosson, che nella scorsa legislatura
questo Consiglio era all'oscuro di tutto, come questa volta. Non
avevamo nessuna informazione, non abbiamo avuto nessuna possibilità
di esaminare nulla, non abbiamo avuto nessuna possibilità di
fare...non un percorso, quanto meno avere un'informazione; forse la
scorsa legislatura non abbiamo neanche avuto la Conferenza dei
Capigruppo o, quanto meno, quella cortesia, quel bon ton di
avvisarci che forse c'era il meeting con il Ministro Calderoli. La
storia si ripete! Avrei gradito veramente, visto anche il suo peso
politico, all'interno del suo movimento, un suo intervento per
dire: "dobbiamo voltare pagina", perché questo modello non può più
funzionare...anche se il Presidente Rollandin ha esaminato tutte le
possibilità, ma non ci fidiamo più di tutte le possibilità che ha
esaminato il Presidente Rollandin. Gradiremmo esaminare insieme
tutte le possibilità per poi decidere e, a questo punto,
confrontarci con lo Stato centrale.
Noi pensiamo che, come abbiamo ribadito più volte, oggi, in
quest'aula, di definire questo modo di operare; non so se qualcuno
cambierà ancora idea in questa mezz'ora da parte della maggioranza,
se probabilmente i colleghi di maggioranza hanno tutti questi
percorsi che il Presidente ci ha illustrato poc'anzi, se i colleghi
di maggioranza hanno il frutto del percorso tecnico fatto in questi
mesi, e se i colleghi di maggioranza, Consiglieri e Assessori,
hanno tutte le possibilità esaminate dal Presidente Rollandin sotto
gli occhi. Se li avete, se gentilmente domani mattina o questa sera
potete farci avere qualche copia per avere delle informazioni in
più, in modo da saper spiegare, anche ai valdostani di serie
B...quelli che non possono avere nulla, perché noi non abbiamo
neanche contezza di cosa si andrà a decidere in questi giorni...di
serie B, in modo da farli avere ai Sindaci, agli Assessori, ai
Consiglieri e ai cittadini tutti, tutte le possibilità che il
Presidente Rollandin ha studiato, esaminato e messo in campo in
questi mesi per trattare i criteri di riparto - e non solo i
criteri di riparto - con lo Stato. Ecco, gradirei da parte vostra,
se avete questa documentazione...di farcela avere...ho però il
rammarico veramente totale su questa nostra possibilità.
Io dico che oggi, per l'ennesima volta, vi diamo una via di
uscita, non perché abbiamo la bacchetta magica, non perché siamo
più bravi, non perché - e probabilmente non lo siamo neanche -
siamo i primi della classe, ma solo perché il
modus operandi
che vorremmo metter in campo è alternativo al vostro; il vostro
continua a essere solitario, personalistico, di pochissime persone,
per non dire di una persona sola. Per adesso ancora a tanti
colleghi questo percorso va bene, continuate ad avallarlo, perché
mi sembra, dopo aver sentito le parole del Presidente Rollandin,
che a voi questo modello piaccia, che continua a dare per voi dei
buoni risultati, tranne magari qualche schermaglia e qualche
battutina in più o in meno, per poter alzare il prezzo magari per
qualche posticino in qualche società partecipata o controllata, da
parte del secondo movimento di maggioranza... Perché a questo punto
mi chiedo l'apertura che è stata fatta ieri anche del Presidente
del vostro movimento...sto parlando della Stella Alpina...a questo
punto veramente il dispiacere è totale, mi sembra che questo
modus
a voi vada più che bene... E a noi, sinceramente, più
che dare la possibilità di sederci attorno a un tavolo e creare le
condizioni a un gruppo di supporto, lavorare nel dettaglio per
trovare delle soluzioni alternative, rimane solo il voto.
Faccio ancora un appello ai colleghi di maggioranza, ai
Consiglieri, magari a qualche Assessore, che possa ancora pensarci,
abbiamo ancora qualche minuto...io vi chiedo realmente e
convintamente di votare la nostra risoluzione, perché non è più
tempo; qui la partita è capitale, troppo importante per il domani
della Valle d'Aosta. Grazie.
Presidente
- La parola al collega Guichardaz.
Guichardaz (PD-SIN.VDA)
- Grazie Presidente.
Direi che non ce n'è proprio. Il collega La Torre ha fatto, nel
suo intervento, un duplice riferimento alla speranza: "spero che il
Presidente riesca a portare a casa almeno il 2013". Abbiamo
discusso lungamente e poi, alla fine, "l'uomo della Provvidenza"
viene sempre fuori! Non ci dividiamo, ma il Presidente andrà giù a
discutere, collega La Torre, e ci risiamo di nuovo con l'uomo della
Provvidenza!
L'Assessore Baccega: "cautelativamente abbiamo chiesto ai
dirigenti di tenerne una parte"...adesso lo dite, Assessore
Baccega? Avete tardato con dolo la pubblicazione della delibera di
assegnazione delle risorse alle strutture dirigenziali e lei, oggi,
viene a dire che la cosa era...non nell'aria, ma era assolutamente
concordata, che era assolutamente normale. L'Assessore Baccega ci
racconta una storia alla quale io penso non creda nemmeno lui, si
arrampica sui vetri con pacatezza, dice lui, ma continua a non
capire che il suo Presidente, e ora anche lui, sono causa di questo
disastro. Lei, Assessore Baccega, lo chiama "momento difficile", ma
questo, Assessore, è un "disastro"! Siete veramente la causa di un
disastro e non volete rendervene conto. Non volete neanche
condividere, come si dice "socializzare" una responsabilità, che
magari vi farebbe anche bene, perché vi sgraverebbe in qualche
maniera dal peso di questa difficile situazione, ma siete talmente
presuntuosi che volete continuare a fare da soli! Il collega
Ferrero l'ha detto: noi stiamo raggiungendo, credo, il limite oltre
il quale la disponibilità a prendere carico, per il bene della
Regione, delle problematiche, forse, diventerà sempre più
difficile, per vostra responsabilità, non per nostra
responsabilità.
Presidente Rollandin, lei dice che c'è sempre stata la presenza
fattiva degli organi tecnici, che lei ha sempre condiviso con i
colleghi della maggioranza, che lei ha sempre fatto le azioni -
diciamo nelle sedi istituzionali - in perfetta trasparenza...beh,
guardi, le leggo una cosa del 17 settembre 2010, dove lei, in
fotografia, era ancora allegro e in maniche di camicia...adesso non
è più tanto allegro...
"Incontro richiesto dallo stesso
Presidente del Consiglio, Silvio Berlusconi, tenutosi lo scorso
mercoledì 15, nella residenza romana del Premier, a Palazzo
Grazioli. Berlusconi, insieme al Presidente dei Senatori del PdL
Maurizio Gasparri, al Vice Gaetano Quagliariello, ha convocato,
poco dopo le ore 19, il Presidente della Regione Valle d'Aosta
Augusto Rollandin, il Senatore Antonio Fosson, accompagnati dai due
coordinatori regionali del PdL, Alberto Zucchi e Giorgio Bongiorno,
e il Capogruppo del Consiglio Valle Massimo Lattanzi"
...vi
eravate poi dimenticati, credo, il Deputato Nicco...
"Come
Amministrazione regionale
- aggiunge il Presidente della
Regione -
non abbiamo diffuso nessuna comunicazione al riguardo,
perché questo non era un incontro istituzionale, ci è stato chiesto
di incontrare privatamente il Presidente del Consiglio e noi
abbiamo accettato"
...vi sarete portati dietro lo stuolo di
tecnici e li avete lasciati lì, in piazza Navona, probabilmente a
farsi un giro ai mercatini! Risponde a tutte le contestazioni che
le arrivavano dalla minoranza (secondo me legittime):
"Dichiarazioni a vanvera ne sono state dette veramente tante
- risponde Rollandin -
questo non era un incontro istituzionale
a Palazzo Chigi, per cui mi sembra proprio strano che non si
capiscano le differenze; la polemica non porta a nulla, se non si
capiscono queste differenze, mi sembra sia un po' difficile capire
quello che succede".
Bene, oggi lei, invece, ci dice che il suo ruolo è un ruolo
completamente istituzionale ed è sempre stato completamente
istituzionale. Poi, ogni tanto, ci sono delle amnesie di tipo...non
lo so io, se di tipo politico o se sono proprio delle amnesie di
altro tipo. Non ci faccia passare per stupidi, Presidente, non
faccia violenza all'intelligenza di chi ci ascolta, perlomeno,
perché i giornali, le agenzie, dicono molto di più di quello che
lei ci vuol far credere in questa sede.
Vorrei poi corregger il collega Chatrian, quando lei dice che il
Presidente parla alla prima persona. Il Presidente, l'ho notato
molto bene - probabilmente siamo un po' viziati dalla sua abitudine
di pronunciarsi alla prima persona - in questa replica ha parlato
non alla prima persona, ma ha usato il "noi": "noi siamo", "noi
abbiamo", eccetera. Io credo che questo sia una sorta di plurale
maiestatis
, cioè è il "noi, magnifico Presidente", eh, in
uso agli uomini soli al comando e, diciamo, Presidente, quanto è
inefficace e irrilevante l'azione dell'Assessore al bilancio, del
quale probabilmente parleremo dopo...la sua responsabilità in tutta
questa vicenda e nelle vicende degli anni passati, dei decenni
passati, è totalmente sua.
Con la nostra risoluzione, io credo che lei adotterebbe,
Presidente - e la maggioranza dovrebbe farci una riflessione - per
la prima volta una vera politica di condivisione, cioè se voi avete
a cuore, colleghi della maggioranza, i problemi di questa Regione,
io credo che sia arrivato il momento, davvero, di riunire le forze,
ma fattivamente, non attraverso
escamotages
o
attraverso...diciamo false condivisioni di intenzioni in
commissione o chissà che cosa. La proposta nostra è una proposta
seria, è la proposta di condividere insieme a voi un percorso,
insieme alla maggioranza un percorso, perché su questi temi, oggi,
non è possibile andare avanti da soli.
Presidente
- Altri? Non ci sono altre richieste? Sì, ha
chiesto la parola il collega Gerandin, per dichiarazione di
voto.
Gerandin (UVP)
- Grazie Presidente. Sarò molto breve,
comunque.
Io voglio accettare l'invito dell'Assessore Baccega, a trattare
questo argomento con assoluta pacatezza; lo faccio veramente perché
ritengo doveroso per la Valle d'Aosta provare a lasciare da parte
un attimo il discorso delle polemiche e provare a fare e
condividere un ragionamento di prospettiva.
Lei ha detto, Assessore Baccega: "voi pensate in un modo, noi in
un altro", ma il problema non è di come la pensiamo lei ed io, il
problema è esattamente come la pensano i valdostani, quelli che
vivono questo momento difficile sulla loro pelle, quelli a cui
avete promesso i contributi e non avete potuto darli, quelli che,
per queste ristrettezze economiche, si vedono domande non accettate
o, comunque, contributi dovuti e non pagati, sono i disoccupati,
quelli che non hanno prospettive nel mondo del lavoro...allora è
molto più importante cosa pensano questi cittadini di quello che
pensiamo sia lei che io. Lei ha detto: "state male perché questo
accordo è stato sottoscritto in un determinato palazzo". Le posso
dire in tutta sincerità che a me non interessa, a volte lo
chiamiamo "Palazzo Grazioli", è un errore anche questo, ma lo
facciamo a volte per identificare un modo di gestire una fase
politica molto importante, una fase economica che ha avuto delle
ripercussioni così importanti per il sistema Valle d'Aosta. E
allora si tende a identificare in un luogo, un luogo che magari non
è corretto, ma le dico questo perché noi non stiamo male...almeno,
personalmente non può importarmene di meno di dove è stato
sottoscritto, io sto male perché vedo un futuro senza prospettive
per la Valle d'Aosta, è questa la cosa che mi fa veramente star
male! Lei ha detto: "abbiamo detto tutto"...posso dirle, Assessore,
che forse la dizione corretta è che le abbiamo estorto una parte
della verità? Questa è, purtroppo, l'amara considerazione che
dobbiamo fare da quando abbiamo incominciato a collaborare con lei
nella stesura del bilancio, quando si è cercato di dare
documentazioni parziali, di quanto abbiamo appreso che,
probabilmente, lei, Assessore, era stato caricato di tutta una
serie di responsabilità senza avere quell'autonomia per poter
rispondere a quelle che erano le richieste della politica.
E adesso mi tocca comunque entrare un po' nelle considerazioni
che ha fatto lei, Presidente. Lei dice: "noi abbiamo buoni
testimoni delle riunioni"...ma noi non abbiamo dubbi che nelle
riunioni siano stati presenti i tecnici, ci mancherebbe, per cui
non è una novità, ecco. Noi crediamo solo che una fase così
delicata non si possa chiudere o pensare di chiuderla quando c'è
una riunione di Presidenti delle Regioni; questa fase si gioca su
altri tavoli, si gioca sui tavoli quando si preparano le leggi di
finanza, quando si preparano le leggi di stabilità, quando si
istruiscono gruppi di lavoro, e dove è necessaria la presenza anche
dei tecnici. Io non ho dubbi, non mi scandalizzerei se lei, un
giorno, Presidente, ci dicesse: "il nostro più bravo tecnico lo
mandiamo a Roma" proprio per l'intero anno, che vada a discutere
preventivamente di questi accordi; sarebbe una bella idea, perché
noi siamo convinti che certe partite si giochino prima della firma,
quando i documenti sono pronti è troppo tardi per modificare le
regole. Lei dice che se ci sarà una ripresa ne vedremo le
conseguenze...io, quando ho illustrato la risoluzione, penso di
averle riconosciuto che questo accordo che lei ha siglato era
basato su due aspetti fondamentali. I 10/10 hanno un senso se c'è
una crescita; se non c'è crescita, purtroppo se ne pagano le
conseguenze e hanno un senso se non vengono penalizzate da altre
manovre com'è successo...purtroppo sono successe tutte e due le
circostanze. Questa è la conseguenza di queste concause, per cui io
non voglio entrare nel merito del fatto che lei l'abbia
sottoscritto in buona fede, convinto di fare gli interessi della
Valle d'Aosta.
In questo momento la Valle d'Aosta è in una fase che non è
quella con cui lei ha illustrato, nel 2010, all'interno di questo
Consiglio, le motivazioni per cui la Valle d'Aosta doveva
sottoscrivere questo accordo, per cui sono mutate le condizioni e,
mutando le condizioni, non possiamo più pensare di andare avanti
con un accordo di questo genere. Lei dice che l'anno scorso le è
stato concesso un
una tantum
di 30 milioni...bene, se
quest'anno lei riuscirà a portare a casa un
una tantum
pari,
le posso dire che sarà un'aspirina per un malato terminale? Questa
è la verità, e dobbiamo dircela! Dobbiamo avere il coraggio di
dircele queste cose, perché 30 milioni non cambieranno
assolutamente il futuro della Valle d'Aosta. E arrivo al fatto che
30 milioni...se anche porterete a casa un
una tantum
di
questo genere, cosa farete? Li assegnerete alle strutture questi
30? E degli altri 170 che non avete assegnato che ne faremo? Noi
avremo delle strutture che, in questo momento, non hanno risorse o
almeno risorse per la parte corrente o per gestire una parte della
parte corrente, perché neanche tutta la parte corrente è garantita,
con questo bilancio! Dobbiamo dircelo, dobbiamo avere la
correttezza e la volontà di dircelo. Lei ha detto anche che ha
portato ragionamenti fondati e giustificazioni della richiesta di
detrarre queste quote...io penso di averne dato atto
nell'illustrazione e ho letto la relazione che voi avete mandato
alla Ragioneria di Stato: sono giustificazioni che penso tutto il
Consiglio sottoscriva, tutto il Consiglio. Il vero problema qual è?
È che la Ragioneria di Stato, in questo momento, essendo sotto
tutela da parte dell'Europa, se non ha coperture finanziarie, di
fatto non fa regali a nessuno...questa è l'amara verità. Purtroppo
è un sistema diverso di cui la Valle d'Aosta, in questo momento, ne
paga dazio.
Nell'illustrazione ho chiesto un dato, e speravo che o lei o
l'Assessore...pensavo che l'Assessore mi rispondesse...quando ho
chiesto se la spesa del 2013 era stata...diciamo dimensionata,
tarata sulla base del Patto di stabilità...coi calcoli dello Stato
o avete chiuso il 2013 detraendo quelle che voi pensate siano le
cifre da detrarre del Patto di stabilità? Nessuno mi ha risposto!
Ve lo richiederemo, ve lo richiederemo ufficialmente, anche perché
su questi dati è un po' difficile nascondere quella che è la
verità. Lei dice che siete disponibili a tutti i confronti, fa
un'apertura nella condivisione. Noi pensiamo che, quando si dice:
"disponibile a tutti i confronti e ad un'apertura sulla
condivisione", in questo caso significa cambiare metodo, bisogna
cambiare il sistema.
Ora, è chiaro, non vogliamo delegittimare il sistema Valle
d'Aosta, ma chiederle in questo momento di andare a Roma, forte di
una condivisione tutto il Consiglio, di tutte le forze politiche,
segnalando un caso di...per la Valle d'Aosta si tratta di
sopravvivenza, è sopravvivenza, non è più questione di dire: "tocco
gli investimenti o meno". La Valle d'Aosta - e mi dispiace dirlo -
sarà costretta...e lei lo sa bene, come lo sa bene
l'Assessore...che se non porterà a casa nulla, dovrà incidere su
una parte che in questo momento non ha mai inciso, che è
l'addizionale IRPEF. Sono queste le imposizioni che lo Stato le
dirà, se volete portare a casa qualcosa...l'ha fatto con delle
città, l'ha fatto con Alessandria, che ha dichiarato il dissesto
finanziario, l'ha fatto con altre città. Volete prendervi questa
responsabilità da soli? Non è meglio dire chiaramente ai cittadini
qual è la situazione e provare a fare veramente quel gruppo, quella
grande rappresentanza che vada a Roma, chiudendo la partita di chi
è stato responsabile o di chi comunque ha sottoscritto questi atti
e aprendo una fase nuova, che è quella di dire: "prima di tutto il
futuro della Valle d'Aosta"?
Presidente
- Altri in dichiarazione di voto? Nessuno?
Possiamo passare alla votazione? Ha chiesto la parola la collega
Certan.
Certan (ALPE)
- Sì, grazie Presidente.
Velocemente volevo fare ancora due osservazioni, soprattutto
anche a seguito dei discorsi e degli interventi dei colleghi. Credo
che abbiamo tutti parlato della credibilità, chi in un modo e chi
nell'altro, perché spesso questi aspetti hanno diverse
facettes
.
Io credo che la credibilità si sia persa perché in questi
anni...e questa è anche la grande differenza con le altre Regioni,
Regioni anche a Statuto speciale, in particolare con la Regione
Trentino-Alto Adige...la grande differenza è che queste Regioni
trattano l'Autonomia non solo come un mero discorso economico, ma
la prendono, la guardano e la trattano in modo globale: questa è la
grande differenza per la quale probabilmente, a livello anche di
contrattazione, questa credibilità non è persa. E spesso, quando
loro si incontrano con lo Stato, coinvolgono tutte le
rappresentanze. Diverse volte l'hanno fatto in territori loro e,
soprattutto, hanno messo nella discussione, dopo aver coinvolto
tante parti sociali...hanno preso non solo l'aspetto economico.
L'Autonomia ha delle basi, ha altre basi, non ha solo quella
economica, lo ripeto, soprattutto ha altre ragioni e va oltre la
mera contrattazione economica, e noi, in questi giorni, abbiamo
quasi sempre solo sfiorato gli altri aspetti, ma siamo rimasti
sempre concentrati su quello: credo sia questo il punto nodale.
Un punto importante riguardo a questo l'ha toccato il
Consigliere La Torre, perché ha detto che noi stiamo guardando
indietro, mentre dovremmo già guardare avanti. Ecco, io credo che
la responsabilità di una Regione, degli amministratori di una
Regione autonoma a Statuto speciale dovrebbe essere proprio legato
a questo aspetto. E la nostra Autonomia sarebbe responsabile se
fosse capace di andare oltre e di già guardare al futuro, così come
stanno facendo le Regioni, le Province di Trento e di Bolzano, ad
esempio, e le riprendo come esempio non a caso, mentre noi stiamo
ancora cercando di mettere le toppe sul 2013.
Presidente
- Possiamo passare alla votazione, colleghi?
Ha chiesto la parola il collega Chatrian.
Chatrian (ALPE)
- Grazie Presidente. A nome dei gruppi
consiliari di minoranza chiedo il voto segreto.
Presidente
- Si procede quindi alla votazione del punto
42.01, per intenderci la risoluzione presentata dai gruppi di
minoranza, con voto segreto. La votazione è aperta. Votiamo la
risoluzione presentata dalle forze di minoranza. Votate. Possiamo
chiudere la votazione.
Presenti: 34
Votanti: 33
Favorevoli: 16
Contrari: 17
Astenuti: 1
Il Consiglio non approva.
Passiamo alla votazione del punto 42.02, e quindi della
risoluzione presentata dalle forze di maggioranza. Colleghi,
apriamo la votazione, votazione palese. Votate. Possiamo chiudere
la votazione?
Presenti: 34
Votanti: 34
Favorevoli: 18
Contrari: 16
Il Consiglio approva.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK