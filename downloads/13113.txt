Consiglio Regionale della Valle d'Aosta - Oggetto del Consiglio n. 4069 del 18 dicembre 1992 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 4069 del 18 dicembre 1992 - Resoconto
OGGETTO N. 4069/IX Prosecuzione della trattazione delle leggi
di Bilancio per il 1993.
(Esame degli allegati e dichiarazioni
di voto)
Bich (Presidente)
Dal momento che nella seduta
pomeridiana di ieri abbiamo concluso la discussione generale,
propongo di procedere all'esame degli allegati al disegno di legge
n. 480 recante "Bilancio di previsione della Regione Autonoma Valle
d'Aosta per l'anno finanziario 1993 e per il triennio 1993/1995".
Iniziamo con l'esame del "Bilancio di previsione per l'anno
finanziario 1993 - Ripartizione amministrativa".
Come di consueto, chi intende prendere la parola potrà
intervenire man mano che io leggerò le singole pagine.
Il Consigliere Chiofalo ha chiesto di intervenire sul capitolo
33665; ne ha facoltà.
Chiofalo (DC)
In questo capitolo ci sono 15 miliardi,
ch'io penso facciano parte dei 150 miliardi per il progetto "Aosta
città capoluogo" e non, come si dice di solito, per "Aosta città
capitale". Poiché vi sono 15 miliardi a residuo e 15 miliardi in
competenza, ma si pensa di spenderne solo 10, vorrei sapere dalla
Giunta se il Comune di Aosta ha presentato dei progetti e per quale
importo...
(...Interruzione...)
...Io credo che tutte le forze politiche presenti qui e nel
Consiglio comunale di Aosta dovrebbero fare uno sforzo comune per
far finalmente decollare la ristrutturazione o riqualificazione
della città di Aosta.
Questo mio intervento vuole solo raccomandare alle varie forze
politiche di farsi carico del problema, nel caso che a livello
cittadino non vengano presentati progetti, come prescritto dalla
legge, per utilizzare i finanziamenti disponibili, che sono una
grossa boccata d'ossigeno per la città di Aosta che non ha mai
avuto una simile opportunità.
Prego l'Assessore di volermi precisare meglio la circostanza, ma
credo che la legge preveda anche l'ipotesi di commissariamento
della progettazione degli interventi che si intendono realizzare
nella città di Aosta. Se questo è vero, è già un grande vantaggio,
perché ci consente finalmente di avviare l'esecuzione di quelle
opere che la città attende da tanti anni. Cito, ad esempio, il polo
sportivo in zona Tzambarlet che ci consentirebbe di liberare l'area
dello Stadio Puchoz, dove verrebbe realizzato un teatro
polivalente; cito ancora il piano di recupero della F8 e quello di
recupero del Quartiere Dora, che potrebbero soddisfare, sia pure
parzialmente, il fabbisogno di abitazioni ed attenuare le tensioni
abitative.
Aggiungo ancora la questione dell'arredo urbano, di cui tutti
parlano, specialmente i consiglieri del Gruppo Verde Alternativo.
E' un discorso affascinante, che mi appassiona moltissimo, perché
ogni giorno che passa la città diventa sempre più grigia.
In questo discorso potrebbe rientrare tutto ciò che ieri è stato
proposto di fare nella nostra Valle d'Aosta, cominciando dal suo
capoluogo, Aosta.
Ringrazio l'Assessore se sarà così gentile da precisarmi con
chiarezza la situazione.
Presidente
Ha chiesto la parola l'Assessore del
bilancio e delle finanze, Lavoyer; ne ha facoltà.
Lavoyer (ADP)
In merito ai 15 miliardi iscritti tra i
residui del 1992 ho già risposto l'altro giorno ad un'interpellanza
del vostro Gruppo, quando ho spiegato che il denaro non è ancora
stato erogato perché non è stato presentato alcun programma, come
invece è previsto dalla legge.
Attualmente i funzionari dell'Assessorato delle finanze di
concerto con quelli del Comune stanno cercando di concretizzare le
strutture principali del programma per definire la situazione del
1992. Per il 1993 sono previsti 15 miliardi, come è prescritto
dalla legge.
I 10 miliardi di cassa sono solo una previsione, nel senso che,
nell'ipotesi che venga impostato il programma dei 15 miliardi, si
prevede che nel 1993 con tutta probabilità non si riusciranno ad
appaltare progetti di spesa per oltre 10 miliardi. Si tratta
comunque di una previsione che, al limite, potrà sempre essere
modificata. Il dato certo è costituito dalla previsione in bilancio
di 15 miliardi, come disposto dalla legge...
(...Interruzione...)
... La legge prevede che il Comune debba presentare un programma
dettagliato dei progetti che intende realizzare. Questo programma
non è ancora stato presentato per il 1992, mentre per il 1993 siamo
ancora in fase di previsione. Comunque è in corso tutta una serie
di incontri tra i funzionari dell'Assessorato alle finanze,
dell'Ufficio programmazione e del Comune per definire la pratica ed
avviare l'erogazione dei finanziamenti.
Presidente
Ha chiesto la parola il consigliere
Chiofalo; ne ha facoltà.
Chiofalo (DC)
Assessore, la ringrazio della risposta,
tuttavia io speravo che il mio accorato appello sarebbe stato
accolto da tutti, ma non perché io sono di Aosta, per cui potrei
essere accusato di fare un discorso da quartiere, non degno di un
Consigliere regionale, ma perché ritengo doveroso insistere su
questo punto, anche per precisare che non è vero che il Comune di
Aosta non ha impostato alcun programma e quindi è praticamente
costretto a partire da zero. Il Consiglio comunale di Aosta ha già
approvato uno schema strutturale, dove sono previste anche le aree
di grande trasformazione.
Comunque, invito tutti a fare in modo che questo discorso
decolli in via definitiva. Poiché i finanziamenti ci sono, sarebbe
davvero triste continuare a vedere la città di Aosta degradarsi
sempre di più. Se la maggioranza si farà parte diligente nel
sollecitare l'attuazione del progetto "Aosta città capoluogo",
sicuramente avrà la piena collaborazione della minoranza.
Presidente
Ha chiesto la parola l'Assessore del
bilancio e delle finanze, Lavoyer.
Lavoyer (ADP)
Prendiamo atto dell'invito e ci
attiveremo per risolvere il problema sollevato dal Consigliere
Chiofalo.
Presidente
Il Consigliere Beneforti ha chiesto di
intervenire sul capitolo 58390; ne ha facoltà.
Beneforti (DC)
Poiché nella competenza di questo
capitolo c'è un miliardo, mentre nel precedente bilancio c'erano
solo 300 milioni, vorrei sapere quali sono le iniziative che si
intendono assumere.
Presidente
Ha chiesto la parola l'Assessore alla
sanità e assistenza sociale, Cout; ne ha facoltà.
Cout (PCI-PDS)
Il bilancio del 1992 prevedeva 300
milioni ed è stato assestato a 482 milioni, perché abbiamo dovuto
pagare diverse consulenze arretrate. Faccio solo alcuni nomi:
Tesio, Saggese, Ottin, Favre, Giuliani, Ziviani e Bertola.
Probabilmente i fondi a disposizione non basteranno, ma cercheremo
di pagare quanto più possibile.
Presidente
Il Consigliere Beneforti ha chiesto di
intervenire sul capitolo 58440; ne ha facoltà.
Beneforti (DC)
In merito a quanto appena detto
dall'Assessore devo far notare che, se è stata fatta un'esatta
valutazione di quanto resta ancora da pagare, tale cifra dovrebbe
risultare in bilancio...
(... Interruzione dell'Assessore Cout...)
... Sì, ma quelle scadenze sono legate all'assestamento o alle
eventuali variazioni di bilancio, perché non ce ne sono altre, ed
in un bilancio di previsione bisogna tener conto della realtà cui
si deve far fronte.
In merito al capitolo 58440, che concerne contributi a favore
degli enti locali per promozioni sociali a favore dei giovani,
vorrei sapere quali sono i progetti presentati o in via di
presentazione, anche perché mi sembra che l'importo previsto nel
capitolo (800 milioni), che con i residui arriva a lire 1.200
milioni, mi sembra molto basso e inferiore a quello dello scorso
anno. Inoltre, stando al lavoro già svolto, i progetti sarebbero
dovuti essere molti di più del passato. Fatte queste precisazioni,
torno a chiedere quali sono i progetti presentati e quelli in via
di presentazione. Inoltre, dal momento che la legge può essere
applicata solo se i comuni presentano dei progetti, vorrei sapere
se gli stessi sono stati sollecitati a presentarli.
Presidente
Ha chiesto la parola l'Assessore alla
sanità e assistenza sociale, Cout.
Cout (PCI-PDS)
Sono stati attivati i progetti di
Pont-Saint-Martin e di Hône. Ci è pervenuta una richiesta dal
Comune di Aosta, mentre ci risulta che altri comuni stanno
predisponendo dei progetti, tant'è che, ad esempio, ci arriverà
presto quello del Comune di Issogne.
Presidente
Ha chiesto la parola il Consigliere
Beneforti.
Beneforti (DC)
Il finanziamento dei progetti citati
dall'Assessore Cout era già stato previsto e quindi non rientra nel
bilancio di previsione del 1993. Pertanto, prendo atto che in
questo bilancio sono finanziati solo quei progetti il cui
finanziamento era già stato previsto in passato e che in
prospettiva l'unico progetto giovani è quello del Comune di
Issogne, che però non è ancora stato presentato.
Avevo anche chiesto se avevate sollecitato le amministrazioni
comunali a presentare dei progetti per i giovani, perché, data la
situazione esistente in particolare in certi comuni della Bassa
Valle, è diventato ormai indispensabile cercare di occupare il
tempo libero dei giovani.
Presidente
Ha chiesto la parola l'Assessore alla
sanità e assistenza sociale, Cout; ne ha facoltà.
Cout (PCI-PDS)
I comuni erano stati debitamente
sollecitati a presentare dei progetti ed ora stiamo organizzando
degli incontri con i rappresentanti delle varie realtà giovanili
per individuare i progetti che potrebbero essere attivati.
Presidente
Il Consigliere Beneforti ha chiesto di
intervenire sul capitolo 58480; ne ha facoltà.
Beneforti (DC)
Voglio capire se in questo capitolo,
che ha una competenza di lire 2,8 miliardi, si è tenuto conto degli
asili nido richiesti dai comuni di La Thuile, Saint-Vincent e
Valtournenche.
Presidente
Ha chiesto la parola l'Assessore alla
sanità e assistenza sociale, Cout; ne ha facoltà.
Cout (PCI-PDS)
Riepilogo brevemente la situazione degli
asili-nido.
E' già stato approvato il progetto dell'asilo-nido consortile di
Charvensod e di Sarre.
Il Comune di Châtillon ha già avviato le procedure d'appalto
dell'asilo-nido comunale. Il progetto dell'asilo-nido di Courmayeur
è stato approvato di recente ed ha ottenuto un finanziamento di
lire 500 milioni per il 1992; il resto sarà finanziata con questo
capitolo.
L'ufficio competente sta predisponendo la delibera per
commissionare il progetto esecutivo dell'asilo di Nus. Entro questo
mese il tecnico incaricato consegnerà il progetto esecutivo
dell'asilo-nido di Pont-Saint-Martin, per il quale abbiamo previsto
un finanziamento parziale.
E' stato costituito un consorzio per l'asilo-nido di
Saint-Pierre, di cui è stato approvato il progetto esecutivo da
parte degli uffici dell'Assessorato dei lavori pubblici e della
sanità e di cui si è già provveduto ad appaltare i lavori del primo
lotto.
E' stato approvato il progetto di massima del consorzio dei
comuni di Saint-Christophe, Quart e Brissogne, ed il consorzio ha
già incaricato il progettista di redigere il progetto esecutivo,
che verrà presentato entro il 31 dicembre.
Hanno chiesto l'istituzione di nuovi asili-nido i comuni di
Donnas, Valtournenche, Issime, Gaby, Gressoney-Saint-Jean, Verrès,
Verrayes e La-Thuile.
Ecco quindi che sono in fase di predisposizione numerosi
progetti, che non so se è il caso di esaminare in questa sede. Se
necessario, posso far avere al Consigliere Beneforti una
documentazione più dettagliata.
Presidente
Ha chiesto la parola il Consigliere
Beneforti; ne ha facoltà.
Beneforti (DC)
Conoscevo già il contenuto della prima
parte della risposta dell'Assessore, cioè il programma degli
asili-nido che erano stati finanziati anche in passato e che ora
sono in fase di realizzazione. So anche che nel 1992 è stata
chiesta l'istituzione di asili nido a Saint-Vincent, La-Thuile e
Valtournenche, anzi quest'ultima località l'ha richiesta a gran
voce.
Io, però, non avevo chiesto quali erano gli asili nido
finanziati o meno, ma se era stato previsto il finanziamento dei
nuovi asili nido di Saint-Vincent, La-Thuile e Valtournenche.
Comunque ho capito che questo finanziamento non è stato
previsto.
Presidente
Ha chiesto la parola l'Assessore alla sanità e
assistenza sociale, Cout; ne ha facoltà.
Cout (PCI-PDS)
La pratica era stata sospesa nel 1989 ed
è stata riaperta nel 1991; ora sta andando avanti. Gli uffici
stanno valutando la fattibilità dell'asilo di Valtournenche. Il
Comune di La-Thuile ha chiesto un micro-asilo; l'ufficio competente
sta facendo una valutazione e fra poco ce la consegnerà insieme ad
un'indagine demografica.
Presidente
Ha chiesto la parola il Consigliere
Beneforti; ne ha facoltà.
Beneforti (DC)
Se questi asili stanno per essere
aperti, significa che dovranno comunque essere completati entro il
1993. Perché allora non ne è è stato previsto il
finanziamento?
Presidente
Ha chiesto la parola l'Assessore alla sanità
e assistenza sociale, Cout; ne ha facoltà.
Cout (PCI-PDS)
Mi sembra chiaro che gli uffici mandano
avanti le pratiche quando hanno completato tutte le procedure. A
questo punto non so proprio cos'altro dire.
Presidente
Il Consigliere Beneforti ha chiesto di
intervenire sul capitolo 58540; ne ha facoltà.
Beneforti (DC)
In merito a questo capitolo, che
concerne contributi agli enti locali per la costruzione e
ristrutturazione di presidi residenziali socio-assistenziali,
vorrei sapere quando saranno aperti i presidi di Introd e Pontey, a
che punto è quello di Perloz e se è andata avanti la pratica
relativa all'acquisizione di terreni richiesta dal comitato di
gestione della micro-comunità di Pré-Saint-Didier.
Presidente
Ha chiesto la parola l'Assessore alla sanità
e assistenza sociale, Cout; ne ha facoltà.
Cout (PCI-PDS)
Il presidio residenziale
socio-assistenziale di Pontey è a posto, resta ancora una piccola
questione sul terreno circostante.
Quello di Perloz è in fase di realizzazione. La struttura è
pressoché terminata e si può ipotizzare che tutte le opere saranno
terminate nel corso del 1993.
Il presidio di Introd è terminato e deve solo essere
inaugurato.
Il sindaco di Pontboset è stato un paio di volte in Assessorato
per segnalare la disponibilità a ristrutturare un fabbricato che
potrebbe essere adibito a centro diurno e notturno. Poiché questa
ipotesi è stata approvata, non resta che affidarne la progettazione
ad un tecnico.
Presidente
Ha chiesto la parola il Consigliere
Beneforti; ne ha facoltà.
Beneforti (DC)
Il comitato di gestione della
micro-comunità di Pré-Saint-Didier a suo tempo aveva chiesto
l'acquisizione dei terreni circostanti la comunità. Poiché la
precedente Giunta, di cui facevo parte, aveva chiesto all'ufficio
legale di procedere a tale acquisizione, voglio sapere se quella
pratica è andata avanti e se i terreni sono stati acquistati ed
assegnati al comitato di gestione.
Presidente
Ha chiesto la parola l'Assessore alla
sanità e assistenza sociale, Cout; ne ha facoltà.
Cout (PCI-PDS)
Stiamo definendo la questione con
l'Ufficio legale...
(...Interruzione...)
Presidente
Queste cose comunicatevele tra di voi, ma
non qui, altrimenti abbiamo dei problemi.
Ha chiesto la parola il Consigliere Beneforti; ne ha
facoltà.
Beneforti (DC)
Se l'Assessore Cout non sa certe cose,
lo pregherei di dire che non le sa, ma non mi venga a dire che
quella pratica è all'esame dell'Ufficio legale, perché io so che
non c'è. Pertanto, dica solo quello che sa, ma non che la pratica è
all'esame dell'Ufficio legale, perché non è vero.
Presidente
Ha chiesto la parola l'Assessore alla
sanità e assistenza sociale, Cout.
Cout (PCI-PDS)
Stiamo verificando con l'Ufficio legale
la questione dell'acquisto dei terreni, perché abbiamo dei
problemi. E' una cosa che stiamo esaminando. Tra l'altro...
(...Interruzione del Consigliere Beneforti...)
... stiamo esaminando la questione, perché sembra che qualcuno
abbia ci costruito sopra...
(...Interruzione...)
... Non me ne voglia il Consigliere Beneforti, ma stiamo
cercando di capire certe situazioni piuttosto ingarbugliate, che in
parte abbiamo anche ereditato, perché intendiamo risolverle e ci
stiamo comportando come si comporterebbe chiunque altro al nostro
posto. Quella situazione è piuttosto ingarbugliata e non è di
facile soluzione.
Detto questo, gli chiederei di avere anche un po' di pazienza,
perché non intendo affatto fare polemiche.
Presidente
Il Consigliere Beneforti ha chiesto di
intervenire sul capitolo 58550; ne ha facoltà.
Beneforti (DC)
Poiché non c'è nulla nella competenza
di questo capitolo e non mi pare che sia previsto uno specifico
finanziamento nei fondi globali, vorrei sapere se sono state evase
tutte le richieste dei comuni.
Presidente
Ha chiesto la parola l'Assessore alla
sanità e assistenza sociale, Cout; ne ha facoltà.
Cout (PCI-PDS)
Anche per la questione delle discariche
dovrei ripetere l'esposizione, magari aggiornata, che avevo già
fatta tempo fa, ma visto che anche il Consigliere Beneforti
conviene che non ci si può ricordare tutto, dovrei chiedere
informazioni agli uffici, altrimenti mi sarebbe difficile
rispondere in due parole in sede di discussione di
bilancio.
Se vuole gli faccio avere una situazione aggiornata dello stato
delle discariche, altrimenti gli dico solo che in questo momento
stiamo cercando di mandare avanti tutte le richieste che ci sono
pervenute, compatibilmente con i progetti presentati e nel rispetto
dei tempi burocratici strettamente necessari.
Presidente
Il Consigliere Beneforti ha chiesto di
intervenire sul capitolo 59620; ne ha facoltà.
Beneforti (DC)
In questo capitolo, che concerne
contributi per la bonifica sanitaria del bestiame, è prevista una
competenza di 10 miliardi. Poiché mi sembra che la cifra sia
inferiore alle esigenze, vorrei sapere come stanno le cose nel
1992, anche per valutare l'entità della competenza relativa al
1993.
Presidente
Ha chiesto la parola l'Assessore alla
sanità e assistenza sociale, Cout; ne ha facoltà.
Cout (PCI-PDS)
Questa situazione si presenta ogni anno
e di solito si procede in questo modo: la competenza ci consente di
partire, il pagamento dovrebbe essere superiore, ma la differenza
sarà coperta con gli assestamenti nel corso dell'anno.
Tanto per fare qualche confronto, possiamo dire che nel 1992 ci
siamo trovati una trentina di miliardi, cifra molto modesta per le
necessità delle micro-comunità, tant'è che poi abbiamo eseguito un
assestamento di ben 12 miliardi; per il risanamento era prevista
una cifra maggiore, infatti abbiamo effettuato solo un modesto
assestamento.
Quest'anno abbiamo preferito dare certezza alle spese delle
micro-comunità e quindi abbiamo coperto quasi tutto il capitolo,
però nel corso dell'anno dovremo effettuare assestamenti più
consistenti per il risanamento.
Presidente
Il Consigliere Beneforti ha chiesto di
intervenire sul capitolo 59900; ne ha facoltà.
Beneforti (DC)
Nell'assestato del 1992 di questo
capitolo, che concerne il trasferimento all'USL della quota del
fondo sanitario nazionale, erano previsti 120 miliardi, ma poi ne
sono venuti solo 108; non capisco però perché nella competenza del
capitolo sono stati messi solo 70 miliardi.
A me sembra una valutazione piuttosto riduttiva rispetto alla
realtà, perché, anche aggiungendo gli 80 miliardi del capitolo
59940, si raggiunge un totale di 150 miliardi, ma la spesa
sanitaria supera i 200 miliardi.
Presidente
Ha chiesto la parola l'Assessore alla
sanità e assistenza sociale, Cout; ne ha facoltà.
Cout (PCI-PDS)
Quest'anno abbiamo pensato di fare
una previsione un po' più realistica sulle entrate, preferendo
mantenerci in difetto. Si tratta comunque di una previsione non
vincolante, che sarà suscettibile di variazioni sulla base delle
assegnazioni che ci perverranno dallo Stato. Tanto meglio per noi,
quindi, se ci verrà dato qualcosa in più.
La cifra di 80 miliardi inserita nel capitolo successivo
corrisponde più o meno al 40 per cento, a carico della Regione,
della somma da trasferire all'USL; pertanto dovremmo essere quasi a
posto.
Presidente
Ha chiesto la parola il Consigliere
Beneforti; ne ha facoltà.
Beneforti (DC)
L'Assessore ha detto che questa
previsione è "un po' più realistica". Stiamo attenti a fare certe
affermazioni, perché anche noi eravamo stati realistici, ma dei 120
miliardi che avevamo previsto ce ne sono stati dati solo 108 e
resta ancora aperto il confronto tra le Regioni ed il Governo per
avere anche la differenza, come è già stato fatto per il
1991.
Prevedere 70 miliardi in questo capitolo vuol dire soltanto
ridurre le spese correnti e cercare di far capire che le spese di
investimento sono più elevate di quelle correnti; ma questo
ragionamento vale per molti capitoli del bilancio.
Presidente
Ha chiesto la parola l'Assessore alla
sanità e assistenza sociale, Cout; ne ha facoltà.
Cout (PCI-PDS)
L'anno scorso il fondo sanitario era di
138 miliardi, la decurtazione è stata pari al 28 per cento, per cui
ne sono rimasti 94 a fronte dei 120 previsti.
Nel bilancio di quest'anno i miliardi per il 1993 dovrebbero
essere circa 121, togliendo il 42 per cento, pari a 51 miliardi, ne
rimangono 70. Questa è comunque una cifra previsionale che andrà
verificata sulla base di quello che effettivamente ci arriverà
dallo Stato...
(...Interruzione...)
Presidente
Sarebbe preferibile evitare questa forma di
dialogo.... Ma voi sapete che io non posso obbligare la Giunta a
rispondere.
Ha chiesto la parola il Consigliere Beneforti; ne ha
facoltà.
Beneforti (DC)
Qui si sta facendo confusione tra i
capitoli 59900 e 59940. Io ho citato quest'ultimo solo come
riferimento per la presenza di 80 miliardi; punto e basta.
Ho detto invece che la stima di 70 miliardi nella competenza del
capitolo 39900 era sottovalutata in riferimento alle rimesse del
fondo sanitario nazionale, visto che nel bilancio precedente c'era
una previsione di 120 miliardi.
L'anno scorso, quando in questa sede si parlò di questo capitolo
del bilancio, il Consigliere Rollandin mi attaccò a fondo
accusandomi di non aver detto la verità, perché i miliardi non
erano 120 ma molti di più. Quest'anno, invece, il Consigliere
Rollandin approva addirittura un bilancio che di miliardi non ne ha
120 miliardi, ma - guardacaso - solo 70. Ciò a voi serve solo per
diminuire le spese correnti e per far vedere che le spese per gli
investimenti superano quelle correnti...
(...Interruzione...)
...Eh, come no! Assessore, i conti li ho fatti anch'io...
(...Interruzione...)
Presidente
Il Consigliere Beneforti ha chiesto di
intervenire sul capitolo 61600.
Beneforti (DC)
Vorrei sapere quali costruzioni o
ristrutturazioni di presidi residenziali socio-assistenziali
rientrano nelle spese previste in questo capitolo.
Presidente
Ha chiesto la parola l'Assessore alla
sanità e assistenza sociale, Cout; ne ha facoltà.
Cout (PCI-PDS)
Si tratta delle opere fatte
direttamente dalla Regione nelle micro-comunità.
Presidente
Il Consigliere Pascale ha chiesto di
intervenire sulla pagina 184.
Pascale (PSI)
Sarò molto breve. Ho aspettato l'ultima
pagina del comparto della sanità, perché non volevo entrare nel
merito dei vari capitoli di spesa. Ora però vorrei fare una
considerazione di carattere generale.
Ho saputo che è stato cambiato l'amministratore delegato
dell'USL. Ciò significa che è andata avanti l'idea dell'assessore e
che probabilmente ci sarà un nuovo amministratore dell'USL. Io non
credo che sia questa la strada per risolvere i problemi della
sanità, anche perché in un anno e mezzo abbiamo già cambiato tre
amministratori.
Quando non si è capaci di gestire si dà la colpa ai dirigenti.
Forse sarebbe stato meglio cambiare l'Assessore...
Presidente
Colleghi consiglieri, vorrei preannunciare
che, a seguito di comunicazioni del Presidente della Giunta,
stamattina ho firmato una lettera che vi perverrà quanto prima e
che concerne appunto questo aspetto del problema. L'avete già
ricevuta? Bene.
Comunico inoltre al Consiglio che qualcuno ha depositato sul
banco della Presidenza la richiesta di una convocazione
straordinaria del Consiglio per un confronto tra l'ipotesi di
un'unica sede ospedaliera, attraverso l'ampliamento dell'attuale
struttura ospedaliera di Viale Ginevra, e quella di una sede
completamente nuova.
Sarà mia cura convocare la Conferenza dei Capigruppo alla fine
di questa seduta, per stabilire la data dell'adunanza straordinaria
del Consiglio regionale, chiesta da dodici consiglieri, ed anche il
calendario delle successive adunanze del Consiglio regionale,
almeno fino alla fine della legislatura.
Ha chiesto la parola il Consigliere Beneforti; ne ha
facoltà.
Beneforti (DC)
La richiesta di convocazione è stata
presentata in questa seduta perché è dal mese di ottobre che
insistiamo per avere un confronto sullo studio di fattibilità che
era stato commissionato in base alla legge, ma che, pur essendo in
possesso dell'Assessorato alla sanità dalla fine di settembre e
nonostante le promesse, non è mai stato portato all'esame del
Consiglio regionale. Le opposizioni hanno chiesto la convocazione
in seduta straordinaria del Consiglio per esaminare quel progetto
di fattibilità ed indicare la strada da percorrere. Se la Giunta e
la maggioranza avessero rispettato i tempi, non avremmo presentato
tale richiesta.
Presidente
Il Consigliere Chiofalo ha chiesto di
intervenire sul capitolo 64100.
Chiofalo (DC)
In questo capitolo, che concerne la
promozione turistica, ci sono un assestato di 8 miliardi, un
residuo di 4,6 miliardi, una competenza di 7 miliardi, mentre in
cassa ci sono solo 6,5 miliardi.
Tutto ciò mi sta bene, però, cogliendo lo spunto da una sua
intervista rilasciata qualche mese fa a La Stampa e che io
condivido appieno, vorrei dire all'Assessore che la migliore forma
di promozione turistica e di propaganda è costituita dal buon
funzionamento di tutte le strutture, che non enumero, altrimenti il
discorso sarebbe troppo lungo.
Ad esempio, nella relazione dell'Assessore Lavoyer sul turismo
c'era solo una paginetta e nulla più, mentre io mi sarei aspettato
di trovarci delle indicazioni o delle proposte.
Tornando però al fatto che le cose non vanno bene, cosa
riconosciuta dallo stesso Assessore al turismo, vorrei sapere da
lui come intende operare per impostare una iniziativa finalizzata
al buon funzionamento generale delle nostre strutture. Mi sta bene
sapere che la ricettività alberghiera è aumentata di 1500
posti-letto e di 4500 quella delle strutture non alberghiere, però
il discorso più importante riguarda il turista, che viene in Valle
d'Aosta con tanta voglia di godersi le nostre belle montagne, ma
quando se ne va non resta soddisfatto del servizio ricevuto. Chiedo
quindi all'Assessore competente cosa intende fare per migliorare il
servizio offerto alla clientela.
Presidente
Ha chiesto la parola l'Assessore al
turismo, sport e beni culturali, Voyat.
Voyat (UV)
Io non ho detto che non va bene niente, ma
ho detto che è possibile migliorare certi aspetti. Come Regione,
possiamo incrementare la quantità dei posti alberghieri e degli
impianti, ma dobbiamo pensare anche alla qualità del servizio
offerto, che però non dipende certamente dall'Amministrazione
regionale, ma soprattutto dalle associazioni.
Ad esempio, le questioni dei prezzi o del comportamento
dovrebbero essere seguite dalle varie associazioni, le quali,
anziché preoccuparsi di tutelare corporativisticamente i loro
associati, a volte dovrebbero anche intervenire contro quelli che
non si comportano bene.
Insieme a Finaosta, comunità montane, comuni, banche, società
d'impianti di risalita..., cerchiamo di portare avanti dei progetti
di qualità totale, in cui si prevedono interventi anche nella
formazione e nel comportamento del personale, cercando di
correggere gli aspetti gestionali delle componenti turistiche che
non funzionano bene sotto l'aspetto organizzativo o formativo.
Si tratta quindi di incidere, con l'aiuto delle varie
associazioni, soprattutto nel campo della professionalità, avendo
anche un occhio di riguardo ai prezzi e tenendo ovviamente conto
della nostra poca competenza in materia.
Presidente
Ha chiesto la parola il Consigliere
Chiofalo.
Chiofalo (DC)
Ringrazio l'Assessore per le buone
intenzioni, perché si stanno verificando cose piuttosto
strane.
E' vero che la Regione non può fare molto, però io penso che, in
quanto istituzione, dovrebbe controllare i servizi che vengono
forniti. Non è giusto, infatti, che alle cene delle comitive che
arrivano in Valle d'Aosta, anziché la tanto decantata bistecca alla
valdostana, si dia la lonza di maiale spacciandola per taglio di
vitellino.
Credo che l'Assessore possa fare qualcosa per evitare questi ed
altri fatti incresciosi riportati dai giornali, come le 15.000 lire
pagate per un panino ed una birra. La libertà è bella, ma non
bisogna approfittarne, anche per ragioni di immagine.
Presidente
Il Consigliere Chiofalo ha chiesto di
intervenire sul capitolo 64300; ne ha facoltà.
Chiofalo (DC) In questo capitolo, che concerne contributi e
sussidi ad aziende di soggiorno e ad aziende di promozione
turistica per attività nel settore del turismo e del tempo libero,
c'è una competenza di 3,5 miliardi ed una dotazione di cassa di 3
miliardi, ciò significa che si prevede di spendere 3 miliardi. Sono
d'accordo.
L'utente è chiamato a pagare una quota-parte di tutte le
manifestazioni organizzate nella stagione estiva, specie ad Aosta.
Scusate se parlo sempre di questa città, ma io ci vivo e quindi i
suoi problemi mi toccano più da vicino. Ora, poiché io considero
questo servizio di carattere sociale, mi sta bene che paghi chi può
pagare, ma occorre riconoscere che non è facile per un giovane o
per una persona anziana con una pensione di 400 mila lire pagare
25.000 lire, eppure anch'essi hanno il diritto di assistere agli
spettacoli.
Chiederei quindi all'Assessore di cercare di intervenire in
favore di queste fasce di utenza che non possono permettersi di
pagare questi biglietti d'ingresso, tanto più che a certi
spettacoli non si sono visti più di 100 spettatori.
Presidente
Ha chiesto la parola l'Assessore al turismo,
sport e beni culturali, Voyat.
Voyat (UV)
Non si può certamente prevedere che tutti
gli spettacoli siano gratuiti, ma già oggi ve ne sono alcuni
gratuiti ed altri a pagamento.
Io ritengo giusto pagare il biglietto d'ingresso per assistere
ad uno spettacolo di puro divertimento o evasione, specie quando
c'è un personaggio di grande richiamo e dal costo non certo
indifferente, non fosse altro per compartecipare alle spese.
Non ritengo giusto, invece, pagare per assistere a spettacoli di
carattere più prettamente culturale o di notevole interesse per la
cittadinanza. Questi ultimi in molti casi sono già del tutto
gratuiti; semmai si può vedere di moltiplicarli.
Comunque, non ritengo possibile rendere gratuiti tutti gli
spettacoli, anche perché è molto difficile applicare delle
agevolazioni per fasce di età o di reddito. Io sono del parere che
certi spettacoli debbano essere a pagamento ed altri, specie quelli
di carattere più culturale, debbano essere gratuiti; ma ciò avviene
già oggi.
Presidente
Consigliere Chiofalo, capisco che lei è
l'assessore ombra, però al turismo lei non c'è mai stato. Le do
comunque la parola per proseguire questo dialogo; ne ha
facoltà.
Chiofalo (DC)
Signor Presidente, per poter parlare
di certe cose non è necessario essere stati assessori, basta
sentirle dentro di sé...
Presidente Io ho fatto solo una battuta amichevole.
Chiofalo (DC)
E' vero, Assessore, tutti si possono
permettere il lusso di pagare l'ingresso ai grandi spettacoli di
puro divertimento, tant'è che di solito si registra il pienone, che
invece non c'è in quelli di carattere più culturale...
(...Interruzione dell'Assessore Voyat...)
...Assessore, non sono gratuiti, perché l'ho verificato di
persona da tanti anni e proprio per questo le chiedevo di renderli
gratuiti, anche perché un discorso di questo genere ha una funzione
di carattere sociale. Le fasce deboli della popolazione li
andrebbero a vedere volentieri, perché potrebbero trascorrere una
serata diversa dal solito.
Presidente
Il Consigliere Bondaz ha chiesto di
intervenire sul capitolo 64500.
Bondaz (DC)
Cogliendo lo spunto dal capitolo 64500,
chiedo all'Assessore che fine ha fatto o farà l'Hôtel Breithorn,
che era stato acquistato dalla Regione che ne aveva commissionato
un progetto di ristrutturazione, che è già stato depositato, e per
la cui realizzazione è stata chiesta la relativa concessione
edilizia. In quel progetto si prevederebbe di localizzare al piano
terreno la sede scuola di sci di Champoluc.
Vorrei sapere a che punto è la pratica e quali sono le
intenzioni dell'Amministrazione.
Presidente
Ha chiesto la parola l'Assessore al turismo,
sport e beni culturali, Voyat.
Voyat (UV)
Solo la Società Monte Bianco ha presentato
di contributi concernenti questo capitolo. Al momento non sono
pervenute richieste definitive per l'istituzione, l'arredamento o
l'acquisto di locali per scuole di sci. Comunque mi premurerò di
controllare se c'è anche una domanda della scuola di sci
d'Ayas...
(...Interruzione del Consigliere Bondaz...)
Presidente
Ha chiesto la parola l'Assessore del
bilancio e delle finanze, Lavoyer.
Lavoyer (ADP)
Non è possibile concretizzare il
progetto presentato dal progettista, perché prevede l'occupazione
di terreni che non sono di proprietà regionale ma di privati.
Probabilmente quel tipo di progetto non potrà essere realizzato,
per cui si sta cercando di ridurne le previsioni iniziali.
La destinazione dell'edificio, come ben sa il Consigliere
Bondaz, è di tipo alberghiero. L'ufficio legale e l'amministrazione
comunale stanno cercando una soluzione che consenta di conservare
l'attività alberghiera, ma, visto che né l'Amministrazione
regionale né quella comunale possono fungere da albergatori,
bisogna riuscire a conservare la stessa destinazione, affidando
eventualmente a privati la gestione dell'attività.
Presidente
Il Consigliere Riccarand ha chiesto di
intervenire sul capitolo 65500.
Riccarand (VA)
Vorrei chiedere all'Assessore come mai
non c'è nulla nella competenza di questo capitolo che concerne le
spese per il collegamento Aosta-Pila, pur essendo pari a lire
1.237.000.000 l'assestato del 1992.
Presidente
Ha chiesto la parola l'Assessore al turismo,
sport e beni culturali, Voyat; ne ha facoltà.
Voyat (UV)
Non c'è nulla perché non si prevede di fare
altri lavori. Se ricordo bene, si trattava di una legge speciale
per certi lavori di adeguamento da eseguire in quel momento. Ci
sono ancora 800 milioni, ma si ritiene che non vi sia la necessità
di ulteriori adeguamenti...
(...Interruzione del Consigliere Riccarand...)
...Si trattava di un'apposita legge per delle modifiche ai
meccanismi di funzionamento dell'impianto: apertura e chiusura
automatiche delle cabine...; forse si dovevano cambiare dei
motori... Il funzionamento vero e proprio non rientra in questo
capitolo, ma in quello delle spese di funzionamento dei
trasporti.
Presidente
Il Consigliere Riccarand ha chiesto di
intervenire sul capitolo 65900.
Riccarand (VA)
Questo capitolo riguarda le convenzioni
con la Valbeni per il completamento del catalogo dei beni
culturali. Poiché ci sono di nuovo 1.400 milioni, vorrei sapere a
che punto è il catalogo. Non dovrebbe essere già finito e concluso
da tempo?
Presidente
Ha chiesto la parola l'Assessore al
turismo, sport e beni culturali, Voyat.
Voyat (UV)
Sì, la prima parte del catalogo è in
fase di stampa. Il lavoro deve però essere ancora completato e per
questo verso la fine di agosto si è svolto un incontro con il
Ministero per ottenere un ulteriore finanziamento finalizzato al
completamento di tutti i cataloghi...
(...Interruzione del Consigliere Riccarand...)
...Sì, il Ministero ha detto che interverrà con 600 o 700
milioni, cioè con una somma inferiore a quella da noi proposta, per
il completamento di tutti i cataloghi.
Presidente
Il Consigliere Limonet ha chiesto di
intervenire sul capitolo 67100.
Limonet (DC)
Questo capitolo concerne contributi ai
comuni per lo studio e l'elaborazione di piani regolatori e
regolamenti edilizi.
Conoscendo le difficoltà burocratiche a causa della gran
quantità di lavoro che grava sugli uffici di urbanistica, vorrei
sapere dall'Assessore quanti sono i piani regolatori approvati,
quanti comuni hanno adottato il piano regolatore e se sono in corso
d'attuazione dei provvedimenti per sopperire alle necessità del
lungo iter di approvazione dei piani regolatori.
Presidente
Ha chiesto la parola l'Assessore
dell'ambiente, territorio e trasporti, Nicco.
Nicco (Ass.tec)
In realtà questo capitolo non ha
molta attinenza con la questione che è stata posta, perché esso
riguarda i contributi ai comuni che li richiedono per lo studio dei
propri piani regolatori, ma nessun Comune ha avanzato richieste di
tal genere. Il problema è semmai di far sapere ai comuni che esiste
la possibilità di attingere a questi fondi.
Per quanto riguarda invece la situazione complessiva dei piani
regolatori, ho qui in dettaglio i dati; vi è anche l'indicazione
sullo stato delle varie pratiche. Se il Consigliere Limonet è
interessato, gli posso far avere una fotocopia di questo
foglio...
(...Interruzione del Consigliere Limonet...)
... Dal punto di vista numerico ci sono 43 comuni su 74.
Presidente
Il Consigliere Limonet ha chiesto di
intervenire sul capitolo 67110.
Limonet (DC)
La mia domanda non rientrava direttamente
nel capitolo 67100, però, visto che si parlava di piani regolatori,
ho colto l'occasione per intervenire subito. Ringrazio l'Assessore
per la risposta e gli chiedo di farmi avere la fotocopia di cui ha
parlato.
Invece in merito al capitolo 67110, che concerne contributi agli
enti locali per incentivare la dotazione di automezzi non
inquinanti, considerate le varie richieste di Montjovet, Sarre ed
Arnad, e vista l'aggiunta di 50 milioni in competenza, vorrei
sapere a che punto è l'attribuzione di questi contributi, se è già
avvenuta ed eventualmente con quale criterio.
Presidente
Ha chiesto la parola l'Assessore
dell'ambiente, territorio e trasporti, Nicco.
Nicco (Ass. tec.)
In realtà le domande dei comuni
risalgono alle precedenti Amministrazioni e precisamente: quella di
Courmayeur al 10 maggio 1991, quella di Saint-Pierre al 15 maggio
1991, quella di Pont-Saint-Martin al 30 settembre 1991 e quella di
Arnad al 10 giugno 1991. Non era stata data alcuna risposta a
queste Amministrazioni; noi abbiamo risposto positivamente, cioè
abbiamo loro comunicato che siamo disponibili ad intervenire con i
fondi a disposizione.
Ovviamente abbiamo bisogno che i comuni ci comunichino l'importo
effettivo della spesa, anche per sapere se saremo in grado di
accogliere le altre domande che nel frattempo sono pervenute.
Mi risulta, che oltre a queste ci sia solo quella del Comune di
Aosta, la cui richiesta di intervento superava di gran lunga la
disponibilità del capitolo. Credo che con la dotazione di
quest'anno potremo far fronte, almeno in parte, anche alla
richiesta del Comune di Aosta.
Presidente
Ha chiesto la parola il Consigliere
Limonet; ne ha facoltà.
Limonet (DC)
Volevo solo dire che l'Amministrazione
precedente aveva risposto nello stesso modo. In realtà io avevo
chiesto se seguite un criterio nel concedere i contributi, quando
pensate di darli e con quali priorità, perché in definitiva, più
che sapere se le lettere sono state inviate da questa o da quella
Amministrazione, in che modo e quando, interessa soprattutto
conoscere ciò che è stato fatto.
Presidente
Ha chiesto la parola l'Assessore
dell'ambiente, territorio e trasporti, Nicco; ne ha
facoltà.
Nicco (Ass. tec.)
Il criterio è il seguente: il
contributo sarà a dato a tutti i comuni che hanno presentato
richiesta, non appena avranno presentato le relative
fatture.
Presidente
Il Consigliere Limonet ha chiesto di
intervenire sul capitolo 67210; ne ha facoltà.
Limonet (DC) Questo capitolo concerne spese sui fondi assegnati
dallo Stato per la realizzazione del sistema informativo ambientale
della Regione (Programma Sina). So che la realizzazione di tale
programma era stata curata dal SED e che l'Inva era stato
incaricata di elaborare un progetto da presentare al Ministero.
Vorrei sapere se tale progetto è stato presentato ed eventualmente
a che punto è.
Presidente
Ha chiesto la parola l'Assessore
dell'ambiente, territorio e trasporti, Nicco.
Nicco (Ass. tec.) Il progetto Sina fa parte del programma
triennale 1989-81. Per ottenere i fondi dal Ministero occorreva un
progetto di fattibilità, che era stato predisposto tempo addietro
dall'Assessorato all'agricoltura, forestazione e risorse naturali.
Poi, per poter procedere alle fasi successive, sono stati fatti i
seguenti passaggi:
- dapprima una richiesta al Ministero dell'Ambiente da parte
della Regione per conoscere gli standard richiesti per realizzare
la connessione del Sina regionale con i programmi ministeriali;
- il secondo passaggio, quello ricordato dal Consigliere
Limonet, è consistito nella richiesta al SED di produrre i
programmi delle attività previste.
La Giunta regionale ha deliberato in materia il 26 settembre
1992 per l'importo di 584 milioni e successivamente ha deliberato
l'impegno dei rimanenti 416 milioni per coprire appunto l'ammontare
complessivo di un miliardo.
Se poi al Consigliere Limonet interessa conoscere più
dettagliatamente lo stato del progetto, gli posso fare avere una
copia della deliberazione, comunque in sostanza il progetto si basa
sull'integrazione e sull'informatizzazione dei dati del PTP che già
ci sono: un progetto, definito "Data Base Acqua", per unificare ed
integrare gli archivi attualmente esistenti su questo tema nei
diversi assessorati.
Di questo progetto generale fa parte un progetto definito
"SIBAPO" (Sistema Informativo Bacino del Po); e c'è infine un
progetto definito "Data Base Aria", che ha lo stesso scopo di
quello dell'acqua, cioè di integrare i dati esistenti nei diversi
assessorati...
(...Interruzione del Consigliere Limonet...)
...Il Ministero ci aveva già attribuito questo miliardo. Per
poterlo attivare bastava fare queste deliberazioni.
Presidente
Il Consigliere Lanièce ha chiesto di
intervenire sul capitolo 67250.
Lanièce (DC)
Questo capitolo concerne le spese per
il recupero ambientale di aree naturali degradate. Stando però alla
legge 19/92, l'Assessorato non ha competenze specifiche in materia
e pertanto vorrei sapere a cosa sono destinati questi 350 milioni.
Se vengono spesi per altre finalità, bisognerebbe cambiare il
capitolo del bilancio, perché l'articolo 10 della legge 29 maggio
1992 è molto chiaro nel dire che il recupero ed il ripristino di
aree naturali degradate è di competenza del Servizio forestazione e
risorse naturali.
Presidente
Ha chiesto la parola l'Assessore
dell'ambiente, territorio e trasporti, Nicco.
Nicco (Ass. tec.)
Il Consigliere Lanièce ha messo
l'accento su un problema reale, che non è stato risolto al momento
dell'istituzione di questo Assessorato, tant'è che oggi le
competenze in materia sono distribuite fra diversi assessorati: una
parte è rimasta all'agricoltura, quella per il recupero delle cave
è andata ai lavori pubblici, mentre quella che concerne il recupero
delle discariche è passata alla sanità.
In effetti, i 150 milioni che c'erano su questo capitolo sono
stati utilizzati dall'Assessorato all'agricoltura. Comunque, il
problema sollevato dal Consigliere Lanièce è reale e dovrà essere
risolto negli anni a venire, nel senso che, secondo me, bisognerà
riaccorpare tali competenze in questo o in un altro
Assessorato.
Presidente
Il Consigliere Limonet ha chiesto di
intervenire sul capitolo 67390.
Limonet (DC)
Questo capitolo concerne le spese per la
tutela ed il recupero dell'ambiente, nonché l'educazione, la
propaganda e l'informazione nel settore. Visto che la somma in
competenza non è certo indifferente, visto che si tratta di 2,5
miliardi, e poiché non credo che verrà spesa tutta per la
propaganda e l'informazione, vorrei sapere quali sono le opere più
significative in programma per il recupero dell'ambiente.
Presidente
Ha chiesto la parola il Consigliere
Lanièce.
Lanièce (DC)
La mia domanda si ricollega al capitolo
67250. Poiché il recupero non è di competenza dell'Assessorato,
diventa difficile capire che cosa deve fare.
Siccome io ho vissuto il momento della separazione, perché ero
Assessore all'agricoltura, posso dire che nel programma era stato
precisato che l'esecuzione materiale dei lavori sarebbe stata di
competenza degli assessorati dell'agricoltura, della sanità e dei
lavori pubblici, mentre quello dell'ambiente avrebbe indicato le
varie priorità.
Nel caso del capitolo 67390 si torna ancora a discutere dello
stesso problema. Non credo che quei 2,5 miliardi possano essere
spesi per un'iniziativa di educazione o di propaganda, ma, ad
integrazione della domanda del Consigliere Limonet, posso dire che
l'Assessorato dell'ambiente troverà difficoltà a spendere nel
settore del recupero proprio perché non dispone di un suo braccio
operativo.
Presidente
Ha chiesto la parola l'Assessore
dell'ambiente, territorio e trasporti, Nicco.
Nicco (Ass. tec.)
Questo è l'unico capitolo che
contiene risorse significative per l'ambiente, perché, come potete
vedere, gli altri hanno fondi piuttosto ridotti. Su questo capitolo
vengono perciò caricate diverse spese. Se i consiglieri lo
desiderano, li posso informare dettagliatamente sulle spese
principali.
Per quanto concerne la specifica questione del recupero
dell'ambiente, i progetti ai quali stiamo lavorando sono tre.
Uno è abbastanza noto, perché se ne è parlato anche su La
Stampa, ed è quello del recupero dell'imbocco della Val Veny, dove
c'è un problema che riguarda gli scarichi di materiali inerti, la
questione della cava di Plan Ponquet e quella dell'arginatura o
meno del torrente. Poiché le competenze sono molto frazionate, è
stato appositamente istituito un gruppo interassessorile, cui è
stato affidato l'incarico di seguire questo progetto che dovrebbe
essere uno di quelli più importanti dell'anno prossimo.
E' stata commissionata anche la progettazione di massima degli
altri due progetti. Uno riguarda la zona di Place Moulin, dove
erano rimaste delle strutture che risalivano alla costruzione della
diga e che ora dovrebbero essere tolte, mentre il terzo progetto
concerne un analogo intervento nella zona del Gabiet.
In questo momento ci è parso opportuno individuare questi tre
punti. E' chiaro che la problematica è molto più ampia e complessa
e va coordinata con gli altri assessorati.
Presidente
Quando arriva la televisione, c'è sempre
una certa effervescenza nel dibattito.
Ha chiesto la parola il Consigliere Chiofalo.
Chiofalo (DC)
Io non ci tengo affatto, tant'è che mi
si vede molto poco in televisione e di solito sono ripreso da
lontano...
(...Interruzione...)
...Come mai non c'è nessuna previsione di spesa nel capitolo
67400, che concerne spese per l'acquisto di terreni da destinare ad
aree protette naturalistiche? Forse non è pervenuta nessuna
richiesta da parte dei comuni, ma a me risulta che due o tre aree
strategiche del Comune di Aosta potrebbero essere interessanti da
questo punto di vista.
Presidente Ha chiesto la parola l'Assessore dell'ambiente,
territorio e trasporti, Nicco; ne ha facoltà.
Nicco (Ass. tec.)
Nei fondi globali è stata messa la
somma di 3,5 miliardi sotto l'unica voce "Parchi ed aree protette"
e servirà per interventi "ad hoc" in funzione delle richieste che
perverranno.
Presidente
Ha chiesto la parola il Consigliere
Lanièce; ne ha facoltà.
Lanièce (DC)
I tre progetti sono importantissimi,
perché quelle aree sono molto delicate.
Tuttavia, poiché l'Assessorato dell'ambiente non può intervenire
direttamente nel recupero di quelle zone, vorrei sapere se
appalterà quei lavori. Poiché non credo che si possano spendere 2,5
miliardi solo per degli studi, presumo che dopo una prima fase di
studio si dovrà intervenire operativamente, ma allora tanto valeva
distribuire i fondi nei capitoli degli assessorati competenti.
Praticamente questa è una cifra simbolica, che rimpingua il
bilancio dell'Assessorato dell'ambiente, che però non la può
spendere direttamente.
Presidente
Ha chiesto la parola l'Assessore
dell'ambiente, territorio e trasporti, Nicco.
Nicco (Ass. tec.)
Nel bilancio dell'anno scorso in
questo capitolo erano stati iscritti 2,2 miliardi. Quest'anno non
c'è stato alcuno stravolgimento, ma s'è fatto un
semplice...
(...Interruzione del Consigliere Lanièce...)
...incremento, finalizzato prevalentemente all'educazione
ambientale, perché è questo il settore in cui abbiamo avuto un
notevolissimo aumento di richieste da parte delle scuole.
Inoltre, come ho già detto, in questo capitolo, che è l'unico di
un certo rilievo di questo Servizio, vengono caricate anche altre
spese, di cui ho qui l'elenco dettagliato.
Semmai dopo potremo vedere dove vanno a finire, comunque questi
soldi non servono per il finanziamento di opere, perché noi ci
occupiamo solo di progettazione, mentre l'aspetto operativo rimane
in capo agli assessorati competenti.
Presidente
Il Consigliere Limonet ha chiesto di
intervenire sul capitolo 67440.
Limonet (DC)
Vorrei intervenire su questo capitolo che
concerne gli interventi regionali per il recupero della carta
riciclata, ma anche sul 67445 che riguarda le spese per la campagna
di informazione concernente il recupero della carta riciclata, per
conoscere gli interventi ed il tipo di campagna di educazione che
si intendono porre in atto.
Presidente
Il Consigliere Pascale ha chiesto la parola
sugli stessi argomenti.
Pascale (PSI)
Non intervengo proprio su questi
argomenti, ma approfitto che siamo alla fine del comparto
dell'Assessorato dell'ambiente per fare una considerazione di
carattere generale, per rispondere ad una dichiarazione molto
avventata fatta ieri dal Consigliere Rollandin e per precisare che,
se questa maggioranza non ha idee e progettualità, credo che non
debba neanche appropriarsi di cose che sono state fatte dall'altra
maggioranza.
Il Consigliere Rollandin ieri si è complimentato con l'Assessore
Nicco dell'approvazione della legge sul piano territoriale
paesistico. Certo l'Assessore Nicco ha il un merito d'aver preso
questa legge, che era già pronta sul suo tavolo, e d'averla portata
all'approvazione del Consiglio, mentre altri avevano preferito
accantonare progetti già pronti e validi.
Vorrei però ricordare che il tutto è frutto di un lavoro
abbastanza accelerato, fatto nel corso di un anno e mezzo, dal
novembre 1990 al febbraio 1992, perché la vecchia maggioranza aveva
posto fine alle consulenze che duravano anni ed aveva dato
un'indicazione abbastanza precisa sui tempi e sulle modalità di
attuazione del piano territoriale paesistico e che è stato fatto
nel giro di un anno e mezzo da quel gruppo di progettazione che era
stato incaricato a suo tempo. La stessa legge preparata dal Dott.
Barbagallo era già pronta ed era all'esame della vecchia Giunta ed
è stata poi portata all'approvazione della nuova Giunta.
Con questo non voglio certamente avere dei riconoscimenti, ma si
abbia almeno il coraggio di dire cosa è stato fatto e cosa non è
stato fatto.
Presidente
Ha chiesto la parola l'Assessore
dell'ambiente, territorio e trasporti, Nicco.
Nicco (Ass. tec.)
Per rispondere alla domanda del
Consigliere Limonet su cosa intendiamo fare sul recupero della
carta riciclata, posso dire che mi fa piacere che si sollecitino
questioni su cui abbiamo competenza da molto poco tempo.
In effetti il nostro Assessorato se ne occupa dal mese di
settembre, comunque è giusto che anche dopo così breve tempo si
voglia sapere che cosa è stato fatto e che cosa si vuole fare.
Innanzitutto noi intendiamo attuare la raccolta sperimentale
della carta negli uffici regionali, poi estendere l'uso della carta
riciclata per le attività d'ufficio e di stampa
dell'Amministrazione ed infine intendiamo promuovere una campagna
di informazione finalizzata ad aumentare la quantità della raccolta
differenziata dei rifiuti.
A tale scopo abbiamo già avviato contatti con due società del
settore e pensiamo di far approvare in una delle prossime riunioni
della Giunta regionale alcune apposite deliberazioni.
Vengo ora alle questioni più generali e fondamentali del piano
territoriale e paesistico e della relativa legge. Si tratta di due
questioni distinte.
Vediamo la legge. Noi ne abbiamo trovata una bozza incagliata
nell'ufficio legislativo, perché ci è stato detto che nessuno se ne
occupava più di tanto. Noi l'abbiamo presa, rivista, ristudiata,
messa a punto e presentata in tempi brevi all'approvazione del
Consiglio.
Se facciamo il confronto tra il testo precedente e quello
approvato scopriamo che il primo necessitava ancora di qualche
messa a punto. Ciò vale per dire che la legge non era pronta sulla
scrivania dell'Assessore, altrimenti sarebbe stata portata prima in
Consiglio.
Veniamo ora al piano territoriale e paesistico. E' da anni che
si lavora alla sua stesura, al punto che forse il piano ci è venuto
a costare fin troppo, tant'è che l'elenco dettagliato delle spese
ammonta a 5.915.532.000 lire. Ciò vuol dire che la sua
progettazione non è stata delle meno considerevoli.
Noi riteniamo che questo piano sia di fondamentale importanza e
perciò abbiamo pensato di dargli un impulso definitivo e di farlo
discutere da tutta la collettività valdostana.
Non appena la legge riapprovata ieri dal Consiglio sarà
operativa, invieremo la bozza del PTP a tutti i comuni e le
comunità montane, per dare avvio alla fase di discussione.
Presidente
Il Consigliere Limonet ha chiesto di
intervenire sul capitolo 67970.
Limonet (DC)
Nella competenza di questo capitolo, che
concerne le spese per infrastrutture e impianti per lo sviluppo
ferroviario, dell'intermodalità del trasporto e della linea
ferroviaria Aosta-Pré-Saint-Didier, ci sono solo 400
milioni.
Ora, poiché nei fondi globali ci sono 2 miliardi, e ciò mi fa
presumere che non ci siano idee precise, vorrei conoscere in merito
le intenzioni dell'Assessore.
Presidente
Ha chiesto la parola l'Assessore
dell'ambiente, territorio e trasporti, Nicco.
Nicco (Ass. tec.)
Su questo difficile problema,
relativo alla ristrutturazione in corso all'interno dell'Ente delle
Ferrovie dello Stato, in tempi brevi dovrà confrontarsi non solo la
Giunta ma anche il Consiglio.
Com'è noto le Ferrovie seguono una linea d'azione molto chiara:
continuare ad occuparsi solamente delle linee commerciali, cioè di
quelle redditizie, scaricando invece sugli enti locali ed in
particolare sulle Amministrazioni regionali tutte le linee non
redditizie o secondarie, tra le quali, purtroppo, anche la linea
Aosta-Pré-Saint-Didier. Abbiamo già avviato una trattativa
abbastanza serrata con i diversi livelli dell'amministrazione delle
ferrovie, cioè con il Compartimento di Torino e con il Ministero,
per sapere quali sono le esatte intenzioni su questa linea.
L'amministrazione delle ferrovie intende proporre un contratto
di programma all'ente Regione. In questo modo, tutta una serie di
oneri che oggi sono a carico dell'Amministrazione dello Stato
passerebbero a carico dell'Amministrazione regionale.
E' chiaro che noi non possiamo accettare passivamente
un'operazione di questo genere, tanto più che viene proposta a
tutte le Regioni italiane. Credo pertanto nell'utilità di un'azione
unitaria per discutere complessivamente con
l’Amministrazione statale di questo problema, anche
perché ritengo che noi, come Amministrazione regionale, non
possiamo accettare che le numerose questioni siano discusse
settorialmente, cosicché i settori in perdita sono scaricati sulle
Regioni, mentre il discorso su quelli attivi, come ad esempio
quello dell'energia idroelettrica, viene fatto separatamente. Noi
pensiamo che la trattativa debba essere globale.
In ogni caso, sapendo che l'Ente FS andrà avanti in questa
direzione, proprio per non trovarci in una difficile situazione di
bilancio, abbiamo ritenuto opportuno prevedere nei fondi globali
quel tipo di investimento, anche perché sta arrivando a maturazione
un altro problema più specifico, quello dei passaggi a livello dei
comuni di Arvier e Morgex, per i quali abbiamo già praticamente
concluso la trattativa. L'Ente FS ci ha presentato un progetto, i
relativi costi di realizzazione ed anche una bozza di convenzione
da sottoscrivere. L'onere complessivo sarà di 530 miliardi...
(...Interruzione...)
...chiedo scusa, ma si tratta di 530 milioni. Ecco quindi che i
2 miliardi che abbiamo messo nei fondi globali ci consentono di
effettuare un certo intervento.
Invece, i fondi che abbiamo messo nel capitolo 67970 si
riferiscono prevalentemente alla progettazione della valorizzazione
della stessa linea, di cui già si era parlato nella precedente
Amministrazione e che poi è andata avanti. In effetti, noi non
intendiamo chiuderla, ma intendiamo operare per la sua
valorizzazione e quindi abbiamo stanziato in bilancio questi fondi
che servono essenzialmente a tale scopo.
Presidente
Il Consigliere Bondaz ha chiesto di
intervenire sul capitolo 68150.
Bondaz (DC) Questo capitolo concerne le spese per impianti e
attrezzature nonché per le relative infrastrutture commerciali, per
adeguare l'aeroporto regionale al terzo livello.
Alcuni mesi fa eravamo riusciti a far ottenere alla Società Air
Vallée l'autorizzazione a gestire aeroporti di terzo livello e ce
n'era stata data comunicazione, sia pure provvisoria, dal Ministero
dei Trasporti. Successivamente o contestualmente il Ministero e gli
uffici competenti avevano svolto delle trattative per inserire
l’aeroporto di Aosta tra quelli di terzo
livello.
Le trattative erano già a buon punto, tant'è che nei mesi scorsi
sarebbero dovuti venire ad Aosta dei tecnici del Ministero per
aiutare la Regione, proprietaria delle aree, a trovare le soluzioni
più idonee per consentire al Ministero di concedere il terzo
livello e far considerare l'aeroporto di Aosta come complementare
di altri aeroporti.
Ora vorrei avere qualche notizia in proposito e sapere se
l'iniziativa è andata avanti o meno.
Presidente
Il Consigliere Limonet ha chiesto di
intervenire sul capitolo 67970.
Limonet (DC)
A me sembra che per ottenere da Civilavia
la concessione per realizzare un'aerostazione di terzo livello sia
necessario disporre di tutte le aree da affittare poi alla Società
Air Vallée.
Visto che a suo tempo avevamo già risolto ogni questione per le
aree di Saint-Christophe, ora vorrei sapere a che punto sono le
trattative per l'acquisto dei terreni del Comune di Quart.
Presidente
Ha chiesto la parola l'assessore
all'ambiente, territorio e trasporti, Nicco; ne ha facoltà.
Nicco (Ass. tec.)
Si tratta di una questione complessa
ed importante che seguiamo con attenzione.
In effetti, per ottenere il terzo livello occorre ottemperare a
tutta una serie di adempimenti e lavori, ma la sostanza della
situazione è la seguente.
Per quanto riguarda la radioassistenza, che è uno dei problemi
principali, la Società Air Vallée ha presentato la progettazione al
Ministero.
Recentemente c'è stato un sopralluogo - forse quello a cui
alludeva il Consigliere Bondaz - tra un rappresentante del
Ministero ed alcuni nostri tecnici, nel corso del quale si è
stabilito che per far procedere la pratica occorre:
- realizzare una planimetria dell'aeroporto e delle aree
limitrofe ai fini dell'individuazione ed indicazione di eventuali
ostacoli con le relative quote in elevazione;
- affrontare le problematiche inerenti ai siti interessati alle
installazioni esterne all'aeroporto, cioè Tête de Comagne, Nus e
Mont Fleury, per poter individuare esattamente le località sulle
quali occorre impiantare delle strutture di segnalazione degli
ostacoli.
Da questo punto di vista la pratica sta quindi andando avanti,
ma avrà ancora dei tempi piuttosto lunghi.
La seconda questione è quella sollevata dal Consigliere Limonet
concernente all'acquisto dei terreni. La parte di terreni relativa
a Saint-Christophe era stata acquistata con atto del notaio Marcoz
in data 29 aprile 1992, mentre per quella relativa a Quart, come
avevo cercato di spiegare in sede di Commissione, la situazione è,
in questi termini: una parte di quei terreni è necessaria per
l'ampliamento dell'aeroporto, ma il Comune di Quart vorrebbe
vendere alla Regione anche un'altra parte di terreni. Su questa
seconda parte di terreni già insiste tutta una serie di
infrastrutture dello svincolo autostradale, perciò la trattativa
tra Amministrazione regionale ed il Comune di Quart verte su come
valutare tali aree, cioè se la Regione debba acquistarle "
in
toto
" o meno e, nel caso debba acquistarle, a che prezzo.
Già in Commissione dicevo che c'è stato un incontro tra un
perito dell'Amministrazione regionale ed uno del Comune di Quart
per cercare di stabilire delle linee d'intesa.
Una terza questione, sempre relativa al passaggio al terzo
livello, è quella accennata dal Consigliere Limonet in una
precedente riunione del Consiglio e cioè l'attivazione del servizio
di torre all'aeroporto. In proposito devo dire che la Giunta ha
deliberato l'acquisto delle attrezzature necessarie in data 18
luglio 1992, ma si tratta ancora di vedere cosa è possibile fare
per la formazione del personale di torre, perché occorre una
specifica commissione che deve essere indicata e designata dal
Ministero. Per quanto riguarda poi le altre due questioni, sempre
collegate al passaggio al terzo livello, cioè l'allungamento della
pista - non è solo questione di acquisto, ma anche di progettazione
- e l'illuminazione, i tecnici competenti dell'Assessorato dei
lavori pubblici stanno seguendo queste pratiche per evitare
ritardi. Credo, però, che l'elemento fondamentale sia ancora quello
dei terreni, sul quale insisteremo ulteriormente.
Presidente
Il Consigliere Chiofalo ha chiesto di
intervenire sul capitolo 68170.
Chiofalo (DC)
Colgo l'occasione per sapere se è vero
che non si intende più prorogare il contratto di gestione del
bar-ristorante dell'aeroporto, perché in quei locali si dovrebbe
trasferire la protezione civile.
Dal momento che si vuole riqualificare la nostra struttura
aeroportuale, facendola diventare di terzo livello, mi pare che in
tale prospettiva un servizio di ristoro sia più che indispensabile,
anche perché non ce ne sono altri negli immediati dintorni. Non
sono un esperto, però mi sembra che il contratto dovrebbe durare un
dodicennio. Così facendo si priva l'aeroporto, che sta per essere
riqualificato, di un servizio di ristoro.
A mio parere, per la protezione civile opportuno di trovare
degli spazi idonei nelle aree strategiche delle vicinanze che
stiamo per acquistare, lì essa potrebbe trovare una sistemazione
più dignitosa e funzionale, che eviterebbe eventuali conflitti
operativi con la struttura aeroportuale.
Chiedo all'Assessore di fornirmi delucidazioni in merito.
Presidente
Ha chiesto la parola l'assessore
all'ambiente, territorio e trasporti, Nicco.
Nicco (Ass. tec.)
In effetti, c'è un problema reale di
disponibilità per quanto riguarda quel tipo di struttura, non solo
perché la protezione civile ha bisogno di nuovi spazi, ma perché in
quello stesso edificio ha sede anche la direzione della rete di
monitoraggio ambientale, che lavora in parallelo con la protezione
civile. L'intenzione sarebbe di utilizzare tutto l'edificio per
quel tipo di attività.
Per l'altra attività, a cui lei ha fatto riferimento, è
disponibile la struttura del motel che sta dall'altra parte della
strada e che, allo stato attuale, può consentire un adeguato
svolgimento di quelle funzioni, rendendo anche possibile un loro
sviluppo.
Quindi nell'immediato, viste le esigenze dell'Amministrazione
regionale, si ritiene più opportuno potenziare la protezione civile
e la rete di monitoraggio dotandoli di spazi adeguati, trasferendo
semmai, sia pure momentaneamente, l'altra attività, anch'essa utile
e necessaria allo sviluppo dell'aeroporto, nel motel.
Presidente
Ha chiesto la parola il Consigliere
Chiofalo.
Chiofalo (DC)
Se fosse come dice lei, sarebbe tutto
giusto, perché nello stesso edificio ci sarebbero il motel, il
ristorante ed il bar. Il problema è che quel motel non ha la
licenza per gestire l'attività di ristorazione e di bar. Inoltre,
io ho espresso la mia preoccupazione proprio perché, non rinnovando
il contratto, l'aeroporto, che pure dovrebbe essere riqualificato,
verrebbe di fatto a trovarsi senza un servizio molto
importante.
Io sono del parere che la protezione civile debba essere
localizzata altrove, dove c'è più spazio e dove può funzionare in
modo più efficace...
Signor Presidente, devo dirle che mi dispiace, perché non
l'aveva mai fatto, ma questa mattina, prima con le telecamere e
adesso con questo... Ritengo che non sia suo costume fare questo...
però io credo che ogni Consigliere abbia il diritto di esprimersi
come può quando vuole evidenziare i problemi e dichiarare ciò che
pensa...
Tornando al caso in questione, ribadisco di considerare più
giusto che la Regione rilocalizzi la protezione civile, in modo che
la sua attività non possa entrare in conflitto con quella
dell'aeroporto. Questo è il discorso di fondo.
Presidente
Il Consigliere Bondaz ha chiesto di
intervenire sul capitolo 69000 di pagina 220; ne ha
facoltà.
Bondaz (DC)
Ho chiesto la parola per una ragione che
forse non ha nulla a che vedere col bilancio, ma dal momento che
qui si parla del finanziamento di spese correnti, credo che il
pagamento del personale rientri tra le spese correnti.
Mi è giunta notizia di eventuali trasferimenti avvenuti senza
che il personale coinvolto sia stato ufficialmente informato
dell'iniziativa o ne è stato informato dopo molti mesi. Se così è
stato fatto, sono stati lesi dei diritti sindacali, perché
l'Amministrazione può disporre un distacco, ma in caso di
trasferimento deve informare i sindacati, riceverne la risposta ed
avvertire gli interessati che possono accettare o meno il
trasferimento.
Ovviamente, se le notizie che mi sono pervenute dovessero essere
confermate, me ne rammaricherei.
Poiché credo che tutti i consiglieri abbiano ricevuto la lettera
della Dott.ssa Flaminia montanari, in cui si muovono accuse molto
pesanti e si ipotizza un reato di non poco conto, colgo l'occasione
per chiedere al Presidente della Giunta se ha intenzione di
convocare quella signora per conoscerne gli intendimenti, perché se
il bando o le prove non sono stati fatti regolarmente lei ha tutto
il diritto di tutelare i propri interessi con eventuali
ricorsi.
In ogni caso, non credo che una dipendente che scrive di non
voler essere esaminata da una commissione incompetente sia la
persona più indicata ad affermare cose del genere, perché il
Consiglio regionale è sovrano nel fissare gli indirizzi dei
concorsi e nel segnalare le persone che devono far parte delle
commissioni.
Non vado oltre, ma, se fosse possibile, gradirei avere delle
risposte in merito.
Presidente
Ha chiesto la parola il Presidente della
Giunta, Lanivi; ne ha facoltà.
Lanivi (GM)
A me non risulta che ci siano stati
trasferimenti senza che le persone interessate siano state
preavvertite. Comunque, se il Consigliere Bondaz è in possesso di
notizie più precise, lo pregherei di comunicarmele, per consentirmi
di svolgere gli opportuni accertamenti.
Il secondo caso concerne un problema che non abbiamo ancora
affrontato.
Presidente
Il Consigliere Lanièce ha chiesto di
intervenire sulla pagina 7 dei riepiloghi; ne ha facoltà.
Lanièce (DC)
Ho chiesto la parola per intervenire sul
riepilogo generale dell'agricoltura. Non sono intervenuto capitolo
per capitolo, ma vorrei far rilevare alcune cose.
Tra l'assestato del 1992 e la competenza di quest'anno più i
fondi globali c'è una differenza in meno di oltre 32 miliardi.
Invece il bilancio ha un saldo globale positivo di 7.697.000.000
lire. Vorrei avere delle spiegazioni su questa forte diminuzione
nei vari capitoli dell'agricoltura.
Per esempio, non c'è nulla nella competenza dei capitoli 37000,
38820 e 38840, a fronte di un assestato di 4,5 miliardi, mentre ci
sono 3 miliardi nei fondi globali.
Lo stesso dicasi per i contributi agli enti locali per
interventi di manutenzione del verde pubblico e per la gestione
delle aree e dei percorsi attrezzati (cap. 37040), per i quali è
previsto un solo miliardo, a fronte di un assestato di due
miliardi.
In questo caso i comuni potrebbero andare incontro a delle
difficoltà per far fronte agli impegni già assunti per il
mantenimento delle aree verdi.
Nel capitolo della zootecnica vi sono 4,5 miliardi in meno
rispetto all'assestato.
Un'altra grossa diminuzione c'è nei capitoli 41720 e 41760, dove
si registra una differenza di oltre 12 miliardi tra l'assestato e
la competenza.
Detto questo, vorrei avere qualche delucidazioni dall'Assessore
anche per capire la filosofia dell'impostazione di questa parte del
bilancio.
Si dà atto che, dalle ore 11,38 alle ore 11,57, presiede il
Vicepresidente Stévenin.
Presidente
Ha chiesto la parola l'Assessore
all'agricoltura, forestazione e risorse naturali, Perrin.
Perrin (UV)
Une réponse extrêmement brève parce qu'il
aurait fallu intervenir tout à l'heure, chapitre sur chapitre, pour
pouvoir donner des réponses plus exhaustives.
Une considération générale. Monsieur le Conseiller Lanièce a été
Assesseur à l'agriculture et il sait que deux pommes plus deux
poires ne font ni quatre pommes, ni quatre poires, mais tout au
plus quatre fruits. On ne peut pas comparer le budget prévisionnel
du début de l'année avec le budget final. Il faut comparer toujours
des problèmes homogènes et, donc, si nous comparons le budget
prévisionnel 1992 et le budget prévisionnel 1993, cette situation
catastrophique que Monsieur le Conseiller Lanièce a présentée, en
réalité, n'est pas si réelle.
Je crois que dans la formation d'un budget il faut faire des
considérations d'ordre général et primer un secteur par rapport à
d'autres selon une vision globale. Il est vrai que, dans les années
80, pour une longue période, on avait primé le secteur de
l'agriculture parce qu'il fallait donner à ce secteur des
structures convenables pour une modernisation et pour une relance
du secteur même. Je crois que maintenant nous sommes à un bon
niveau et donc un ralentissement de l'action est compréhensible.
Mais je voudrais faire remarquer une chose. Si l'on compare le
budget 1992 et le budget 1991, et donc le budget approuvé par
Monsieur Lanièce, toujours évidemment dans les dépenses
prévisionnelles, on voit une diminution de 8 p. cent qui est
contenue, dans le budget que nous avons approuvé, uniquement à 3 p.
cent. Je crois donc que par rapport au passé il y a un
bénéfice.
Presidente
Ha chiesto la parola il Consigliere
Lanièce.
Lanièce (DC)
La massima citata dall'Assessore Perrin
("Due pere più due mele non fanno né quattro pere né quattro mele")
mi era già nota e non l'ho appresa oggi. Comunque lo ringrazio di
avermela ricordata.
Tuttavia, se esaminiamo un solo capitolo, il 41720 ("Contributi
nel settore del miglioramento fondiario"), notiamo che vi sono ben
9 miliardi in meno: la competenza del 1992 è di 39 miliardi, mentre
quella del 1993 è di 30 miliardi. Io però avevo fatto un discorso
generale, proprio per non entrare nel merito dei singoli capitoli,
altrimenti avrei potuto citare, ad esempio, anche il 41760, dove
c'è un miliardo in meno.
Io avevo fatto un discorso generale, ma in questi due capitoli
non è possibile il raffronto sulle competenze, perché vi sono ben
10 miliardi in meno. Eppure si tratta di due settori
importantissimi...
(...Interruzione dell'Assessore Perrin...)
...No, non mi riferisco all'assestato. La competenza del 1992
era di 39 miliardi, mentre quella di quest'anno è di 30 miliardi.
Ho qui con me anche la previsione del 1992 e, se volete, ve la
faccio vedere.
Ribadisco comunque che, per essere breve, avevo un discorso di
carattere generale, però se vogliamo entrare nel merito scopriamo
tanti altri capitoli analoghi a questo.
Anche sui prodotti tipici, ad esempio, vi è una differenza in
meno di 1,5 e mezzo.
Presidente
Ha chiesto la parola l'Assessore
all'agricoltura, forestazione e risorse naturali, Perrin.
Perrin (UV)
Ce que j'ai dit tout à l'heure ne voulait
pas être polémique. Je ne veux absolument pas faire de polémiques.
C'est vrai, il y a une réduction globale dans les prévisions par
rapport au budget final. Sur ce chapitre, il y a aussi une
réduction par rapport aux prévisions pour 1992. C'est un choix que
la Junte a fait, qui ne sera pas le résultat définitif parce qu'il
y a d'un côté des fonds globaux auxquels on pourra puiser, il y a
d'autre part - Monsieur Lanièce le sait très bien - la possibilité
d'intégrer certains chapitres grâce à l'augmentation des entrées
et, selon les nécessités, certains chapitres pourront être
augmentés ou rester tels quels.
Pour le chapitre 41720, que Monsieur Lanièce a mentionné, il y a
aussi un choix à faire, nous l'avons dit, on donnera priorité à
l'irrigation en diminuant fortement la viabilité qui a déjà un bon
système.
C'est sur le montant global et non sur chaque chapitre qu'il
faut faire l'analyse. Sur chaque chapitre on aurait pu intervenir
avec plus de profondeur tout à l'heure, lors de l'analyse de la
partie concernant l'Assessorat à l'agriculture, maintenant on ne
peut pas reprendre ces discussions. Je dis que, en général, il est
vrai qu'il y a une diminution mais c'est une diminution qui est
moins forte par rapport à l'année dernière.
Presidente
Ha chiesto la parola il Consigliere Lanièce;
ne ha facoltà.
Lanièce (DC)
Sarò molto breve e senza alcun intento
polemico.
Non è vero che non si possa intervenire sui riepiloghi generali,
diciamo invece che, benché nessun regolamento lo vieti, per
tradizione non si interviene sui riepiloghi generali. Diciamo
allora che non è prassi o che non è opportuno, ma nessun
regolamento vieta di ridiscutere il tutto esaminando le cifre
globali, anzi se lo si facesse, forse si sarebbe meno dispersivi e
si potrebbe discutere tutto il bilancio dell'Assessorato, come ha
fatto il Consigliere Pascale che ha parlato alla fine del
settore.
Si tratta di scelte. Giustamente l'Assessore ha detto: "Io
volevo far rilevare queste scelte...". Chi amministra fa delle
scelte e può privilegiare un intervento al posto di un altro, però
io ho fatto rilevare alcune cifre abbastanza discordanti. Ad
esempio, anche nel capitolo concernente le indennità del verde
agricolo c'è una diminuzione di 1,5 miliardi. Tutto ciò dimostra
che non si riesce a capire l'entità dello stanziamento.
Non volevo fare della polemica, altrimenti avrei raccolto
l'ipotesi del Consigliere Bondaz, cioè che questo bilancio vale
solo per sei mesi; ma se mi si tira per i capelli...
Presidente
Il Consigliere Chiofalo ha chiesto di
intervenire sulla pagina 11.
Chiofalo (DC)
Spero che l'Assessore non se ne abbia a
male se intervengo sul punto 2.2.1.09 (acquedotti, fognature ed
altre opere igieniche) del riepilogo generale dei lavori pubblici,
nelle cui casse ci sono 9.580.000.000 lire.
Colgo lo spunto dall'aggettivo "igieniche" per ritornare al
capitolo 52500, dove ci sono le previsioni di spesa, pari a lire
2.800.000.000, per la costruzione e sistemazione di acquedotti.
Il suo predecessore ai lavori pubblici, l'Assessore Martin,
aveva preso molto a cuore la questione della qualità dell'acqua
della città di Aosta, che causa tanti problemi all'Amministrazioni
comunale e regionale, e stava provvedendo in merito, tant'è che il
comune di Aosta aveva delegato un Consigliere, oggi Assessore, ad
occuparsi dell'annosa questione dell'acquedotto del Monte
Bianco.
Io credo che valga effettivamente la pena riprendere e portare
avanti questo discorso. Siccome l'altra volta abbiamo raspato il
fondo del barile dei finanziamenti per l'acquedotto del Monte
Bianco, vorrei sapere dall'Assessore se c'è effettivamente
l'intenzione di portare avanti questo discorso, anche solo con i
finanziamenti previsti in questo capitolo, anche se mi sembrano un
po' pochini, perché è preoccupante, e non vorrei dire indegno, che
al comune di Aosta si protragga una situazione di questo genere.
Del resto spendiamo diversi miliardi per pagare l'energia elettrica
ed io ne so qualcosa, perché ho dovuto fare dei veri e propri salti
mortali, quando sono stato Assessore ai lavori pubblici, per avere
una quantità di acqua sufficiente, dal momento che non c'era la
vasca di Entrebin ed i tubi di adduzione erano molto piccoli o
vecchi. Grazie a Dio, però, questi problemi sono stati risolti ed
ora c'è una quantità di acqua sufficiente, manca però la qualità.
Ecco, io credo che questo problema, importante dal punto di vista
igienico e della salute dei cittadini, vada affrontato.
Presidente
Ha chiesto la parola l'Assessore ai lavori
pubblici, Vallet; ne ha facoltà.
Vallet (UV)
Au point de vue général, je dois dire que
la prévision de dépense sur les chapitres des travaux publics tient
compte surtout de la réelle possibilité de dépense de la structure
de l'Assessorat. En ce qui concerne la structure des aqueducs nous
avons appliqué la même règle.
Pour ce qui est de l'aqueduc du Mont-Blanc, j'ai déjà eu
l'occasion, il y a quelque temps, à l'occasion des Conseils
précédents, de répondre à votre collègue, Monsieur Ricco, en disant
que nous sommes en train de nous occuper à fond du problème. La
charge de rédiger l'étude pour l'évaluation d'impact a déjà été
confiée. Cette étude devra être consignée d'ici quelque mois. La
procédure d'impact demande un certain nombre de mois, il sera
difficilement possible d'oeuvrer avant la fin de l'année pour faire
les travaux. Il y a encore des problèmes à régler quant à la
constitution du consortium entre les communes et, à ce sujet, j'ai
envoyé, il y a très peu de temps, une lettre à la commune d'Aoste
pour qu'elle s'engage dans cette direction. A la fin de tout ce
travail, il y aura le problème de repérer les financements, étant
donné que l'oeuvre en question comportera une dépense d'à peu près
une centaine de milliards.
Presidente
Ha chiesto la parola il Consigliere
Chiofalo.
Chiofalo (DC)
Ringrazio l'Assessore Vallet per le sue
buone intenzioni. Certo, ci vogliono centinaia di miliardi, che
però credo valga la pena spendere specie se calcoliamo la spesa per
l'energia elettrica che il comune di Aosta è costretto ad
affrontare ogni anno.
Inoltre, se si riesce a superare la difficoltà di consorziare
tutti i comuni dell'Alta Valle e forse anche quelli che sono oltre
Aosta, credo che si otterrebbe un bel risultato.
La ringrazio, comunque, dell'interessamento che ha
dimostrato.
Presidente
Il Consigliere Beneforti ha chiesto di
intervenire sulla pagina 15; ne ha facoltà.
Beneforti (DC)
E' vero che consideriamo questo
bilancio a scadenza, però ci sono associazioni ed enti che campano
tutto l'anno. Mi riferisco in modo particolare al capitolo che
prevede 120 milioni per le associazioni di volontariato.
Vorrei chiedere all'Assessore competente come mai sono previsti
gli stessi 120 milioni, visto che c'era la volontà politica di
rivedere tutto la questione del finanziamento alle associazioni di
volontariato. Già l'anno scorso per i gruppi di soccorso furono
stanziati 50 milioni proprio per andare incontro alle esigenze dei
volontari del soccorso. Invece per il 1993 si prevede la stessa
cifra di 120 milioni, nonostante l'esigenza di buona parte di
queste associazioni di avere ulteriori finanziamenti per svolgere
il loro lavoro. Mi riferisco in particolare a quelle che si
occupano del settore del soccorso, che l'anno scorso ha avuto un
notevole incremento, tant'è che non ce la facevano a sopperire a
tutte le necessità.
Presidente Ha chiesto la parola l'Assessore alla sanità ed
assistenza sociale, Cout; ne ha facoltà.
Cout (PCI-PDS)
Sì, è vero che c'è un'apposita legge
sul volontariato, che è stata discussa con tutte le associazioni e
prevede la loro iscrizione in un apposito registro. Questi 120
milioni sono quelli richiesti dalle associazioni.
Colgo l'occasione per far presente che l'Assessorato intende
riordinare, per quanto possibile, sia le associazioni, sia tutta
quella serie di contributi che vengono devoluti anche ai privati,
allo scopo di avere dei riferimenti e dei parametri più precisi
nell'assegnazione dei contributi, che spesso non sono funzionali
alle esigenze.
Così avremmo anche un panorama più completo ed esauriente della
situazione e saremmo gratificati da un maggior senso di
sicurezza.
Abbiamo mantenuto 120 milioni, perché pensiamo che tale cifra
possa bastare almeno per il momento.
Si dà atto che alle ore 11,57 riassume la presidenza il
Presidente Bich.
Presidente
Ha chiesto la parola il Consigliere
Beneforti; ne ha facoltà.
Beneforti (DC)
Quei 120 milioni non bastano per le
esigenze attuali, ma non bastano neppure per quelle in prospettiva
specie se verrà attuato il nuovo programma di interventi in favore
delle associazioni di volontariato.
C'è una grossa contraddizione lo stanziamento della stessa somma
dell'anno scorso e l'affermazione che si sta rivedendo tutto il
problema.
Il contributo per le associazioni di volontariato è di carattere
annuale e quindi le stesse saranno costrette a far fuoco con la
legna di cui disporranno.
Presidente
Ha chiesto la parola l'Assessore alla
sanità ed assistenza sociale, Cout; ne ha facoltà.
Cout (PCI-PDS)
Avanziamo ancora diversi milioni che non
erano stati spesi nel 1992 e che, aggiunti a quei 120, dovrebbero
darci una somma sufficiente a coprire le necessità.
Presidente
Se nessuno chiede la parola sugli
allegati 1, 2, 3a, 3b, 3c, 3d, 4a, 4b, 5, 6, 7, 8, 9 e 10, propongo
al Consiglio di prendere atto di un errore di stampa, nel senso che
il totale generale non è di lire 195.718.000.000, ma di lire
193.718.000.000.
Il Consigliere Ricco ha chiesto la parola per dichiarazioni di
voto; ne ha facoltà.
Ricco (DC)
Sarò breve. Come abbiamo già annunciato
ieri, il Gruppo della Democrazia Cristiana non ha ravvisato nel
bilancio del 1993 strumenti sufficienti ed idonei allo sviluppo
della Valle d'Aosta, non lo ritiene un bilancio serio ed aderente
alla vita economica e sociale della nostra Regione e pertanto
voterà contro.
Presidente
Ha chiesto la parola il Consigliere
Viérin.
Viérin (UV)
Merci. Les vicissitudes de ces derniers
jours, qui ont eu un écho au sein de cette assemblée et tout au
long de la discussion budgétaire, concernant l'attribution au Val
d'Aoste de fonds d'Etat à titre de compensation des fonctions
étatiques exercées directement par la région, représentent un
signal d'alarme et doivent nous faire réfléchir. Et ce, même si ces
vicissitudes se sont soldées positivement par la reconnaissance de
nos raisons et donc par une victoire du Val d'Aoste tout entier et
de ses parlementaires.
En effet, par la présentation des amendements aux mesures
d'accompagnement de la loi des finances de l'Etat, ce qui a été mis
en discussion est non seulement, dans le contexte actuel, le
principe de l'autonomie financière du Val d'Aoste, mais aussi son
rapport avec l'Etat et, en mesure plus large, le sens, la
signification même des autonomies régionales.
Cette réflexion est, donc, d'autant plus nécessaire vu que ce
n'est pas uniquement le montant des transferts à être mis en cause,
mais que ce sont indirectement l'identité de notre communauté et
l'avenir des minorités ethniques et linguistiques à être en
jeu.
A cet égard, force nous est de constater que et la notion
d'autonomie, qualifiée d'hédoniste, à savoir l'autonomie comme
annexe de l'Etat qui garde tous les pouvoirs et que l'on doit
exploiter au maximum, et la notion économétrique des macro-régions
de la Fondation Agnelli, ou bien les trois républiques de Monsieur
Bossi, ne tiennent pas compte, minimisent ou nient carrément notre
raison d'être. C'est méconnaître notre histoire, confondre droit
avec privilège, ne pas accepter la diversité, ne pas considérer les
grands changements en cours au niveau européen.
Nous croyons que, contrairement à ce qui a été affirmé par
d'autres, ce constat ne peut que renforcer la conviction que notre
autonomie sera sauvegardée et renforcée seulement par la
modification de la structure actuelle de l'Etat, par sa
transformation d'Etat unitaire en Etat fédéral. Seulement le
fédéralisme permettra de concilier le principe de l'unité avec le
respect de la diversité des régions, de réaliser ainsi leur
véritable autonomie en les insérant correctement dans le processus
d'intégration européenne et de dépassement des frontières.
Dans l'attente de cette modification, nous ne pouvons, par
esprit franciscain ou suivant un principe qui seulement sur cet
aspect se veut indépendantiste accepter la logique mensongère,
statistique qui ne considère pas les caractéristiques de notre
communauté, surtout dimension et territoire, et le coût des
services indispensables pour sa survie. A cet égard, la lettre de
Monsieur Costa est emblématique.
L'acceptation de cette logique entraînerait non seulement une
baisse, une diminution réelle du bien-être du Val d'Aoste mais en
perspective aussi la perte de son identité et de son particularisme
culturel, la mise en discussion de l'existence même de cette
communauté alpine originale. L'Union Valdôtaine ne l'acceptera
jamais, elle se battra avec toutes ses forces et par tous les
moyens pour l'éviter.
Les 430 milliards ont donc pour nous cette signification.
Surtout lorsque, par rapport à d'autres régions, en plus des
fonctions exercées directement, nous subissons déjà les effets
négatifs des fortes réductions dans des secteurs spécifiques où
nous devons nous substituer à l'Etat si nous voulons disposer des
équipements nécessaires, promouvoir notre économie, défendre nos
emplois.
Par contre, nous croyons qu'il est utile et même opportun de
vérifier quelle est l'utilisation des ressources budgétaires,
analyser leurs retombées économiques, apporter les corrections
nécessaires à l'action politique et administrative pour
responsabiliser à tous les niveaux la société valdôtaine. Et tout
d'abord, en faisant du budget un instrument véritable de
gouvernement par le respect de ses prévisions. Respect qui, s'il
est appliqué, se traduit en raison de la contrainte budgétaire, par
la fixation de priorités, la programmations des choix et des
interventions, en d'autres termes par une action administrative
responsable.
Le budget 1993 représente, à ce propos, un moment important de
transition et pose certaines conditions aptes à favoriser le
changement sollicité. Mais budget de transition est aussi la
définition à la fois la plus exacte et la plus complète pour le
définir, si l'on considère que d'un côté il tient compte des
engagements qu'avait pris le gouvernement précédent et que de
l'autre, même s'il indique des lignes d'action précises, il ne peut
limiter ou prévoir les choix de la majorité qui se constituera
après les prochaines élections régionales.
Par ailleurs, la transition est due aussi à l'incertitude des
recettes régionales. Les lourdes et nombreuses restrictions ainsi
que la diminution importante des fonds d'Etat (santé, transports,
agriculture), la baisse considérable de la TVA d'importation en
raison de l'abolition, au sein de la communauté Economique
Européenne, des barrières douanières, la guerre féroce que mène le
parti transversal des nationalistes et des centralisateurs aux
raisons d'être et à l'autonomie financière des régions, et en
particulier du Val d'Aoste, obligent à des choix qui devront
nécessairement être modifiés en cours d'année, en fonction de
l'évolution de la situation.
Néanmoins, et il a été constaté dans les interventions de notre
groupe, le budget 1993 est caractérisé par plusieurs nouveautés. La
plus importante, à mon sens, est l'inversion de tendance qui se
produit dans les dépenses. Contrairement à ce qui se passait depuis
quelques années, on enregistre une diminution des dépenses de
fonctionnement, tandis que l'on constate une augmentation
significative des investissements. L'engagement de 115 milliards de
lires pour la sauvegarde des emplois et la relance de l'activité
productive de l'établissement Cogne d'Aoste, l'achat de la zone
sidérurgique ainsi que de l'autoport en vue d'une
réindustrialisation ou d'une nouvelle affectation des sites revêt à
cet égard une importance particulière.
D'autre part, comme nous le disions, le budget 1993 pose
quelques jalons de taille pour la mise en valeur de l'autonomie du
Val d'Aoste. L'heure des choix a sonné et partant ceux-ci doivent
être axés sur la réduction maximale de la dépendance économique de
la région et, par voie de conséquence, de la dépendance des
entreprises valdôtaines par rapport à l'administration
régionale.
De plus, il faut promouvoir et utiliser davantage les ressources
humaines et matérielles disponibles et responsabiliser les
collectivités locales.
Le budget présenté par le gouvernement vise donc principalement
à maintenir le bien-être auquel est parvenue la Vallée, en jetant
les bases d'une économie plus solide et ce par le biais de la
qualification de l'activité administrative, la relance des valeurs
culturelles propres de la communauté valdôtaine ainsi que de la
formation, le pleine utilisation de nos ressources naturelles, le
renforcement de l'autonomie des communes et des communautés de
montagne, la promotion des investissements privés et de la présence
d'entrepreneurs qui participent activement et pour leur compte à la
construction du futur de notre communauté.
Il serait illusoire de penser que le budget 1993 est la panacée
de tous les maux et la solution de problèmes qui n'ont jamais été
aussi nombreux et aussi graves qu'en cette phase conjoncturelle.
Mais nous pouvons dire qu'il a été préparé pour le mieux, compte
tenu des innombrables incertitudes, même politiques, du moment.
C'est pour ces raisons et dans cet esprit que le groupe de
l'Union Valdôtaine votera le budget et la loi de finances pour
l'exercice financier 1993 ainsi que le budget pluriannuel
1993-1995.
Presidente
Ha chiesto la parola il Consigliere
Pascale.
Pascale (PSI) Ribadisco con sempre maggiore convinzione il voto
negativo del Gruppo socialista nei confronti di questo
bilancio.
Il Presidente della Giunta ieri sera nel corso della sua replica
ha detto che il dato positivo è costituito dalla stessa
presentazione del bilancio. Evidentemente si riferiva al delicato
problema delle entrate, in conseguenza della soppressione dell'IVA
da importazione, ma noi abbiamo già detto che questo è un dato
positivo e che il merito va riconosciuto a tutti coloro che si sono
adoperati in tale prospettiva. Non basta però presentare un
bilancio, perché bisogna anche presentare delle idee ed avere una
progettualità.
In questo bilancio l'unico dato che viene citato come
qualificante è quello relativo all'acquisto delle aree
dell'Autoporto e della Cogne, ma è proprio lo stesso dato sul quale
noi non siamo d'accordo, perché non condividiamo il principio
dell'interventismo economico e la filosofia che sta dietro tali
interventi.
In proposito voglio aggiungere che mi pare si stia ventilando
anche l'acquisto della Società Freydoz. Sarebbe veramente il colmo
se ci mettessimo a fare anche gli imprenditori edili. Mi auguro che
la Giunta rifletta e che al massimo arrivi a quelle posizioni
sensate che sono state espresse dall'Assessore Vallet.
E' vero che c'è una fortissima crisi nell'edilizia, le cui cause
sono state indicate dall'Assessore Lavoyer quando ha detto che è
finito il ciclo delle grandi ristrutturazioni e bisogna spostare le
risorse altrove, verso i settori della salvaguardia dell'ambiente.
Peccato che queste indicazioni non trovino riscontri nel
bilancio.
In proposito cito solo il grande progetto del piano fluviale,
che mirava appunto a salvaguardare l'ambiente e a creare attività
turistiche alternative. Quel progetto è stato accantonato e nel
bilancio non ce n'è più traccia. Viviamo momenti difficili, che
richiederebbero maggioranze omogenee e governi forti, qualità che
non ravviso né questa maggioranza né in questa Giunta.
Ieri avevo chiesto a chi o a che cosa fosse giovato il ribaltone
di giugno. Nessuno mi ha risposto. Posso comunque dire - e ne sono
convinto - che certamente non ha giovato e non gioverà alla
comunità, perché si sono persi e si perderanno dei mesi nella
ricerca di qualche soluzione ai problemi.
Presidente
Se non ci sono altre dichiarazioni di voto,
passiamo alla votazione del disegno di legge n. 479.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK