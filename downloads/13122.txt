Consiglio Regionale della Valle d'Aosta - Oggetto del Consiglio n. 4078 del 7 gennaio 1993 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 4078 del 7 gennaio 1993 - Resoconto
OGGETTO N. 4078/IX Confronto fra l'ipotesi di una unica sede
ospedaliera attraverso l'ampliamento dell'attuale struttura
ospedaliera di viale Ginevra e l'ipotesi di una sede completamente
nuova - articolo 1 - legge regionale n. 51 del 5 settembre
1991.
Bich (Presidente)
Per illustrare le motivazioni
che hanno richiesto la convocazione straordinaria per l'argomento
posto all'ordine del giorno, pregherei uno dei consiglieri che
hanno sottoscritto la richiesta, di argomentare ed illustrare la
posizione.
La parola al Consigliere Beneforti.
Beneforti (DC)
Devo dire con franchezza che mi
aspettavo - la prassi so che è questa - che su un problema del
genere e per il tempo che è trascorso, da parte della Giunta
regionale, fossero date non dico una relazione, ma alcune
indicazioni in premessa del mio intervento e degli interventi dei
colleghi che dopo di me certamente interverranno.
Questa richiesta di convocazione del Consiglio straordinario è
stata avanzata per i ritardi con cui, da parte della Giunta
regionale, non si è riferito al Consiglio regionale in merito allo
studio di fattibilità del nuovo ospedale regionale.
Se da parte della Giunta non si è ritenuto di esprimere alcune
indicazioni, seguiremo la prassi normale e sentiremo
successivamente qual'è la presa di posizione della Giunta regionale
su questo argomento che è un aspetto importante della politica
sanitaria nella nostra regione.
Il comma 2 dell'articolo 2 della legge regionale n.51 del 5
settembre 1991 aveva previsto il confronto che oggi si svolge in
questa sede. Quando fu approvata la legge 51, io ricordo, che è la
legge che prevedeva il finanziamento dello studio di fattibilità
per un nuovo ospedale, l'allora maggioranza non ebbe niente in
contrario a ritornare in questo Consiglio per effettuare un
confronto fra la ristrutturazione ed ampliamento dell'esistente e
lo studio di fattibilità del nuovo ospedale.
L'allora minoranza chiese che fosse il Consiglio e non la Giunta
a decidere la scelta e allora noi accettammo quell'emendamento al
disegno di legge perché si discutesse in questa sede il confronto e
la strada da seguire fra le due ipotesi che avevamo.
L'applicazione e la ristrutturazione dell'esistente ospedale di
via Ginevra fu decisa dalla Giunta regionale con delibera n.875 del
26 gennaio 1990. Quella deliberazione, quel provvedimento, fu preso
allora - almeno questo è quanto si è potuto constatare - senza un
confronto con l'Unità sanitaria locale, senza un confronto con le
organizzazioni sindacali mediche e non mediche, senza un preventivo
confronto col Comune di Aosta e quindi anche le autonomie locali,
senza un confronto in Consiglio regionale e soprattutto in
Consiglio regionale non è mai avvenuto un confronto sulla proposta
di ristrutturazione o ampliamento dell'ospedale.
Un'opera così importante come quella della ristrutturazione ed
ampliamento veniva approvata senza la ricerca, quindi di nessun
consenso da parte delle parti interessate, degli addetti ai lavori,
nonostante la spesa che questo provvedimento comportava e che
doveva poi anche essere inviato al centro per poter avere i
finanziamenti previsti dall'edilizia sanitaria messi a disposizione
dal Ministero della sanità.
Questo modo di comportarsi di allora, io credo che ci fosse
l'intenzione di ripeterlo da parte dell'attuale Giunta che forse,
dimenticando le pretese precedenti, intendeva decidere
unitariamente come è abitudine fare - e ha fatto in più circostanze
- in questi 7 mesi di vita amministrativa della nostra regione.
Quindi siamo stati costretti a presentare la richiesta di
convocazione straordinaria per avere un confronto previsto dalla
legge. Alle richieste avanzate in occasione di interpellanze,
mozioni ed interrogazioni ed in particolare con una mozione ben
precisa del gruppo della democrazia cristiana, si è sempre risposto
con argomenti tendenti a rinviare ogni discussione
sull'argomento.
Io non voglio polemizzare, come si dice che io cerchi di fare,
ma devo dire che la politica del rinvio è all'ordine del giorno di
questa Giunta regionale, di questa maggioranza.
Tutto, signori miei, ha un limite e deve certamente averlo.
Il rinvio in qualche occasione è stato giustificato dalla
mancanza di un'intesa con l'Ordine Mauriziano, io ritengo che
occorra sgombrare il campo da questo atteggiamento, io dico che
questo riferimento al Mauriziano è un falso problema.
Occorre e occorreva fare questo confronto in questa sede,
occorre decidere la strada che si intende seguire, occorre
stabilire il ruolo che s'intende assegnare al Mauriziano nella
nostra regione; se deve mantenere una presenza in Valle d'Aosta o
meno.
Occorre avere idee chiare e precise e proposte precise con cui
andare al confronto con il Mauriziano, perché se si fa l'ospedale
nuovo tale decisione porta ad un certo tipo di confronto col
Mauriziano, se si fa la ristrutturazione o l'ampliamento porta un
altro tipo di confronto col Mauriziano.
E non è la stessa cosa. Non si può continuare ad andare a dire
che è il Mauriziano che non dà risposta, che c'è una conflittualità
col Mauriziano nel momento in cui al Mauriziano non sono state
fatte proposte e non si potevano magari neanche fare oggi.
Oggi noi dobbiamo prima di tutto scegliere la strada che
vogliamo portare avanti per risolvere il problema della ospedalità
nella nostra regione.
Ripeto, una volta stabilito che c'è l'ospedale nuovo, si va dal
Mauriziano e si fa il discorso dell'ospedale nuovo e si stabilisce
cosa se ne fa del vecchio e del ruolo che deve mantenere il
Mauriziano nella nostra regione.
Se si fa un discorso di ristrutturazione ed ampliamento è un
altro il discorso.
Per cui qui bisogna decidere che cosa intendiamo portare avanti
e non sempre sentirsi ribadire - e questo viene ripetuto anche in
altre sedi - che bisogna prima di tutto risolvere il problema col
Mauriziano.
Io ho avuto degli incontri col Mauriziano nei due anni che sono
stato Assessore, li ho avuti con due Presidenti e mi è stato detto
"fateci delle proposte, diteci cosa la Valle d'Aosta vuol fare,
dopodiché si apre una trattativa, si apre un confronto e si arriva
ad una decisione".
Io ho avuto l'impressione e si ha l'impressione che si voglia
tener aperta una conflittualità col Mauriziano per rinviare ogni
decisione chissà per che cosa; io ritengo che non abbia senso.
La conflittualità non ha senso, perché la conflittualità
permanente non paga; non paga il Mauriziano, ma soprattutto non
paga noi.
Non è neanche onesto mantenere da parte nostra uno stato di
conflittualità nei confronti del Mauriziano dal momento in cui la
situazione che si è creata l'abbiamo voluta come Regione Valle
d'Aosta; noi abbiamo sottratto al Mauriziano la gestione
dell'ospedale con la legge Mariotti a suo tempo e io sono stato
allora, in sede sindacale, uno degli artefici nel togliere
l'ospedale dalla gestione del Mauriziano.
Però non è questo che vuol dire mantenere uno stato di
conflittualità permanente; occorre arrivare certamente ad
affrontare e risolvere il problema nella maniera che riteniamo più
utile ed opportuna per la nostra Regione.
E qui c'è da stabilire qual'è la linea che s'intende seguire col
confronto di oggi, perché bisognerà uscire in qualche maniera da
una scelta che deve essere certamente fatta.
Il discorso dell'ospedale nuovo è stato un punto del programma
della Giunta precedente a questa, perché lo studio di fattibilità
rientrava nel programma della Giunta Bondaz, di cui facevano parte
anche forze politiche e movimenti che ora fanno parte di questa
nuova maggioranza.
Anzi devo dire che ci sono delle forze politiche in questa
maggioranza che nella precedente sono stati i più ardenti
sostenitori di uno studio di fattibilità per l'ospedale nuovo.
Quindi credo che da parte del PDS, per andare verso un ospedale
nuovo non ci siano problemi, come non penso che ci siano problemi
per il movimento degli ADP per andare alla realizzazione di un
ospedale nuovo. Credo che anche il Comune di Aosta, che in un primo
tempo ha dato il suo consenso all'ospedale nuovo, oggi non possa
rimangiarsi quello che ha sostenuto e detto in diversi ordini del
giorno e delibere, in quanto da parte del Comune di Aosta c'era la
volontà di realizzare un superparcheggio - così l'hanno chiamato -
nella zona adiacente l'attuale presidio sanitario di viale
Ginevra.
Per cui non si comprende come oggi, nonostante il progetto di
fattibilità sia stato presentato entro il mese di settembre com'era
previsto, all'Assessorato alla sanità e quindi all'Amministrazione
regionale, un'Assessore dell'area del PDS non abbia ritenuto
opportuno riportare in questo Consiglio, il problema per il
confronto che era previsto da una legge.
(...Interruzione fuori microfono...)
Ci sono volute 12 firme, amico Bajocco, per poterci confrontare.
Ci arrivavo ugualmente, tant'è vero che non vi siete premurati - lo
dicevo all'inizio - e me l'aspettavo, caro Assessore Cout, una
relazione introduttiva da parte della Giunta, dato che ci eravate
arrivati.
Allora sentiremo qual'è la relazione della Giunta, perché se ci
arrivava ugualmente vuol dire che avete affrontato il problema, vi
siete confrontati in Giunta e nella maggioranza e direte in questo
Consiglio qual'è la linea che intenderete seguire, io credo.
A fine di questo dibattito un provvedimento, una risoluzione
certamente dovrà essere presa, perché si rende urgente ed
indispensabile.
Non per fare della retorica, per risalire ai tempi antichi,
perché cerco di andare anche svelto nel concludere questa breve
illustrazione per poter sentire qual'è il pensiero e il parere
della Giunta e della maggioranza, dicevo però che il progetto di
ristrutturazione e ampliamento dell'ospedale regionale previsto
dalla famosa delibera 875, a quel momento - per poter fare il
confronto occorre anche ricostruire un momentino di storia degli
aspetti che hanno contraddistinto questa problematica - a cose
fatte divenne patrimonio, perché come ho detto prima non ci fu
confronto come c'è oggi sulle due ipotesi.
A cose fatte il Comune di Aosta che, anche se non aveva la
volontà vera e propria di realizzare la ristrutturazione e
l'ampliamento, voleva l'ospedale nuovo, prese una deliberazione, un
ordine del giorno - che furono presentati e che ho qui, ma non vi
sto a leggere - in cui si prendeva atto della ristrutturazione e
ampliamento e, da parte del Comune di Aosta, si raccomandava
soltanto il discorso del parcheggio.
Sembra che per il Comune di Aosta il problema più fondamentale
sia sempre stato quello del parcheggio.
Ci furono anche, allora, i medici ospedalieri aderenti all'ANPO,
la CIMO, l'ANAO e CGIL-Medici che espressero un loro parere il
quale si racchiudeva in questi termini: "In relazione al punto 5
ritiene prioritario l'accorpamento dell'attuale presidio
ospedaliero in un'unica struttura con un unico accesso
centralizzato mediante ampliamento dell'attuale sede di viale
Ginevra con ristrutturazione totale o parziale, o manutenzione
straordinaria delle strutture ivi esistenti".
Ci fu anche allora, il Collegio dei primari che in data 9 aprile
1990 si espresse "La prevista costruzione di un nuovo edificio
ospedaliero adiacente all'attuale costituisce indubbiamente una
grande possibilità di crescita per la sanità regionale. Il Collegio
concorda pienamente con la scelta di riunire in area adiacente i
due complessi ospedalieri; soluzioni alternative che prevedono la
separazione spaziale anche modesta tra i diversi complessi sarebbe
di gran lunga meno funzionale.".
Il programma poi previsto dalla ristrutturazione e ampliamento e
quindi la delibera 875 del 26 gennaio 1990, fu inviata
definitivamente a Roma con i relativi progetti di fattibilità per
l'approvazione ad ottenere i finanziamenti previsti dal Ministero
della sanità. E la delibera fu fatta il 18 gennaio 1991 dalla
Giunta di cui ero anche un rappresentante.
In data successiva, 3 agosto 1990, il CIPE assegnò la prima
tranche di finanziamenti alla Valle d'Aosta con una deliberazione,
che ho qui, che portava un importo per la Valle d'Aosta - la prima
tranche di 3 anni - di 31.686 milioni.
(...Interruzione fuori microfono...)
Consigliere Rollandin mi lasci finire, poi lei avrà la
possibilità di contestare e di brontolare, io sto rifacendo un po'
di cronistoria per come si era arrivati e come è stata portata
avanti la ristrutturazione e ampliamento in base alla delibera
875.
Poi dirò quello che devo dire sullo studio di fattibilità e poi
il Consiglio trarrà le sue conclusioni.
Noi vogliamo puntualizzare una parte e l'altra perché si è
sempre detto che ci deve essere un confronto, le due ipotesi devono
essere messe a confronto. L'avete voluto voi, mi presentaste un
emendamento da mettere nella legge, come ricordavo all'inizio,
affinché si potesse arrivare a questo confronto.
Quindi per avere le idee chiare bisogna ricordarsi come si è
fatta un'ipotesi e come è venuta fuori l'altra e senza risentimenti
da parte di nessuno; io ho cercato di fare una cronistoria perché
il materiale ce l'ho e quindi ho ricostruito le varie vicende.
Sia l'ampliamento e ristrutturazione che l'ospedale nuovo,
prevedevano la realizzazione di 800 posti-letto all'ospedale
regionale; con la delibera 875 si partiva da una realtà di
posti-letto esistente nella nostra regione di 594 e si doveva
arrivare agli 800 posti-letto previsti dagli standard
nazionali.
Quindi si dovevano realizzare con la ristrutturazione ed
ampliamento 206 posti-letto e gli stessi 800 posti-letto si
sarebbero dovuti realizzare con il progetto di fattibilità del
nuovo ospedale.
Questo era un aspetto di fondo, poi l'altro aspetto di fondo - è
bene ricordarsi di quell'ipotesi - era la riunificazione e quindi
l'accorpamento degli attuali 3 presidi, Beauregard, ex Maternità e
Ospedale regionale.
Questo, tramite - come si dice nella delibera - la realizzazione
di un nuovo corpo ospedaliero integrato con l'esistente presidio
dell'ex Mauriziano.
La delibera 875, oltre all'ampliamento e alla ristrutturazione
del presidio di via Ginevra, prevedeva anche altri obiettivi. Non
si limitava certamente solo all'obiettivo del ricovero ospedaliero
e della sanità vista come presidio ospedaliero, e questo obiettivo
di realizzare posti-letto era anche per evitare la mobilità
ospedaliera della popolazione verso ospedali fuori valle; prevedeva
migliori condizioni di ricovero ai soggetti degenti nella struttura
ospedaliera, con camere e posti adeguati, senza sovraffollamento
come avviene attualmente.
Senza avere le situazioni, tanto per intenderci, che ci sono in
alcune unità operative all'interno del presidio ospedaliero, di cui
si parlerà più avanti, perché ritorneremo su questo argomento più
avanti.
Si tentava con quella ristrutturazione e ampliamento di
eliminare quelle carenze che esistevano ed anche oggi in certe
unità operative sussistono e devono certamente essere
eliminate.
S'intendeva inoltre dotare la struttura ospedaliera per
l'assistenza a ciclo diurno, cioè l'istituzione di day-hospital, di
dotare la struttura di spazi per l'attività libero-professionale
dei medici dipendenti, di dotare la struttura ospedaliera di un
reparto per detenuti degenti, infine di adeguare alle misure di
sicurezza gli impianti per le strutture del presidio
ospedaliero.
Il tutto doveva avvenire tramite un piano decennale degli
interventi 1988-1996, partendo con un piano triennale 89-91.
Com'è noto, il piano triennale e decennale previsti dalla
delibera 875, oltre all'adeguamento della struttura ospedaliera ed
alle esigenze che ho elencato, che esistevano all'interno del
presidio di via Ginevra, prevedeva altresì la realizzazione di un
piano di R.S.A. (residenze sanitarie assistenziali) per anziani non
autosufficienti, prevedeva il potenziamento dei presidi sanitari di
base sul territorio, prevedeva il potenziamento del poliambulatorio
di Donnaz, la definizione del poliambulatorio di Morgex, la
realizzazione del poliambulatorio di Châtillon, che oggi è in via
di ristrutturazione.
La riorganizzazione prevedeva altresì dei servizi d'igiene e
prevenzione e di assistenza veterinaria di competenza dell'Unità
sanitaria locale, con la realizzazione di un nuovo laboratorio di
sanità pubblica.
Il tutto, com'è noto, con una spesa prevista nel decennio di 225
miliardi, di cui 130-135 per l'ampliamento e la ristrutturazione
dell'ospedale di via Ginevra, 65-70 per gli altri progetti che ho
ricordato, 25 miliardi per l'ammodernamento tecnologico, di cui
31.600 milioni previsti per il primo triennio come stanziato dal
CIPE a favore della Valle d'Aosta. Questo è quanto prevedeva e
prevede tuttora - perché non è stata modificata - la delibera 875
che prevedeva, fra l'altro, come dicevo, il piano di
ristrutturazione e ampliamento del presidio di viale Ginevra.
Il confronto, quale scelta oggi ci induce fare? Stando al
confronto ed alle considerazioni finali dello "Studio Quaranta" è
fuori dubbio che la scelta ricade sull'ospedale del tutto
nuovo.
Ci sono delle argomentazioni valide e abbiamo riconosciuto anche
altre argomentazioni, forse enunciate con troppa semplicità, che
dovranno essere maggiormente approfondite in modo particolare per
quanto riguarda gli aspetti sanitari e dovranno essere approfondite
ed esaminate con gli addetti ai lavori, in particolare coi tecnici
preposti perché possano dare il loro contributo ad una scelta
definitiva delle opzioni programmatiche che devono essere
affrontate.
Le motivazioni e le argomentazioni a sostegno della tesi
dell'ospedale nuovo sono - o possono essere - che si può realizzare
una struttura completamente nuova con tutti i requisiti che deve
avere un ospedale al centro dell'Europa come il nostro; e se volete
di capoluogo di regione come il nostro.
In questa regione c'è un unico ospedale, quindi bisogna cercare
di realizzare tutte le specialità possibili che sono realizzabili
nel momento in cui si porta avanti il discorso dell'ospedale
nuovo.
Una struttura del tutto nuova certamente ha aree a disposizione
che raddoppiano le attuali, comprese quelle previste per
l'ampliamento.
Se voi vedete il confronto che è stato riportato nella
relazione, vi renderete conto che quelle aree che sono state
individuate per la struttura nuova, sono aree che hanno una
volumetria molto grande e ci è permesso di realizzare una struttura
nuova al passo certamente coi tempi ed in base alle necessità che
noi abbiamo.
È chiaro che una struttura nuova ci porta anche ad avere
un'organizzazione più razionale della struttura ed anche
un'organizzazione più razionale del personale che ci lavora ed una
più equa distribuzione dei posti-letto per evitare l'attuale
situazione che si sta vivendo all'interno dell'ospedale regionale.
Quindi una migliore funzionalità e migliori coordinamenti
all'interno della struttura.
In questo senso la relazione dello "Studio Quaranta" mette in
evidenza tutti questi aspetti anche sul piano tecnico, però devo
dire, come ho affermato, che sul piano tecnico, andando più avanti
e andando ad approfondire tutti gli aspetti dello studio di
fattibilità, si dovrà sentire il parere degli addetti ai lavori
prima di decidere definitivamente la strutturazione interna del
nuovo progetto.
L'altra possibilità che abbiamo è quella di scegliere, con la
nuova struttura, la localizzazione del nuovo ospedale; lo "Studio
Quaranta" prevede addirittura cinque possibilità, anche se a nostro
parere la priorità è assegnata nel seguente ordine.
Se andiamo a vedere i progetti è chiaro che la migliore - poi se
ne può discutere, siamo qui per confrontarci - da un primo esame,
anche se sono sempre necessari approfondimenti, è quella di
Saint-Christophe, poi viene Montfleury, la ex-Cogne, l'ex maternità
ed infine Busseyaz.
Queste erano le cinque localizzazioni e secondo noi dovrebbero
andare, per la scelta, in questo ordine.
Io devo dire anche che dobbiamo fare in modo, nell'individuare
la localizzazione, che siano superate le contrapposizioni che ci
possono essere fra centro e periferia e cercare di localizzare il
nuovo ospedale, se questa sarà la scelta, in una localizzazione che
sia la più utile possibile agli interessi della comunità
valdostana, che sia localizzata in maniera da essere accettata ed
avere il consenso maggiore possibile della collettività
valdostana.
Anche se abbiamo fatto un'elencazione che poi va approfondita,
non sto qui ad illustrare le motivazioni dei pregi e dei difetti
che ha ogni area, dato che ognuno di noi, qui in Consiglio, credo
che abbia letto la relazione che ci è stata presentata ed è stata
allegata alla convocazione di questo Consiglio regionale.
Gli aspetti economici; dalla relazione "Quaranta" si deduce che
l'insediamento previsto in una delle singole cinque località
indicate costa meno dell'ampliamento. Infatti la spesa per la
realizzazione del progetto di ampliamento e ristrutturazione, che è
prevista in 135.160 milioni, se la dividiamo per i metri quadri di
superficie che sono 58.250, dà un costo di 2,32 milioni al metro
quadro.
Il 2,32 è un importo certamente superiore a quello previsto per
le cinque localizzazioni, infatti Busseyaz è il 2,17,
Saint-Christophe è il 2,17, Montfleury è il 2,19, l'ex maternità è
il 2,22, la ex-Cogne è il 2,27.
Dobbiamo tener conto che con l'ospedale nuovo sono agevolati
anche certi aspetti urbanistici che toccano in particolare gli
accessi alla nuova struttura, il problema dei posteggi, i
collegamenti con le statali e con l'autostrada, il collegamento
anche con l'aeroporto in modo tale da poter fare il soccorso
tramite gli elicotteri che noi abbiamo e cerchiamo di avere a
disposizione nella nostra regione.
Queste argomentazioni io le ho volute citare qui, sia per quanto
riguarda la ristrutturazione e l'ampliamento, sia per quanto
riguarda lo studio di fattibilità dell'ospedale nuovo, perché si
apra un confronto serio e concreto.
È chiaro, e lo ripeto per la terza volta, che per fare un
confronto serio e concreto non si deve rimanere ognuno sulle
proprie posizioni, ma si deve prima di tutto conoscere qual'è il
parere della maggioranza e della Giunta regionale; in particolare
ci sono aspetti che la Giunta regionale deve dire in questa sede
perché è necessario conoscerli per poter anche vedere e prevedere
le conseguenze che ci possono essere a seguito anche di mancato
pronunciamento.
Innanzitutto occorre conoscere e sapere i tempi entro i quali il
nuovo ospedale può essere realizzato ed i tempi della realizzazione
del nuovo ospedale sono certamente legati al piano dei
finanziamenti, per cui occorre conoscere, se questa è la strada,
come la Giunta intende coprire la spesa che è necessaria per
realizzare una struttura ospedaliera nuova.
Sono circa 200 miliardi solo la struttura; perché sono 176-180
miliardi, poi tutti gli altri imprevisti che sono anche indicati
nella relazione dell'ing. Quaranta e sicuramente, senza le
attrezzature ed apparecchiature, si va certamente intorno ai 200
miliardi.
Qui è necessario sapere come s'intendono coprire questi 200
miliardi di lire, alla luce dei finanziamenti statali che ci sono e
sono previsti, eccetera, ma si deve sapere come si realizza questo
obiettivo, perché i tempi sono importanti. Se si parla di 10 anni
come si è parlato fino ad oggi e si sostiene che per realizzare
l'ospedale nuovo i tempi sono 10 anni, sono certamente tempi
lunghi.
Sappiamo, da informazioni assunte, che i tempi si restringono
per la costruzione nella misura in cui ci sono pronti i
finanziamenti; le società che possono appaltare lavori di questo
tipo è chiaro che realizzano l'obiettivo nella misura in cui ci
sono i finanziamenti a determinate scadenze, allora si impegnano a
realizzare nei tempi più stretti.
Ma c'è anche un altro aspetto, perché se i tempi sono lunghi -
10 anni come qualcuno dice - occorre anche vedere come si sistema
la situazione attuale in cui si trova l'ospedale regionale.
Non possiamo certamente pensare di aspettare l'ospedale nuovo
nella situazione in cui ci troviamo oggi in certi servizi ed in
certe unità operative dell'ospedale regionale.
Si è sempre detto anche in questo Consiglio quando si è discusso
della problematica che, sia per quanto riguarda i tempi di
realizzazione di ristrutturazione e di ampliamento dell'ospedale,
sia per quanto riguarda il discorso della realizzazione di un nuovo
ospedale regionale, si doveva intervenire per affrontare quei
problemi che oggi abbiamo all'interno dell'ospedale di via
Ginevra.
Le carenze che sussistono e ci sono, dobbiamo certamente
affron-tarle perché i tempi lunghi aggravano questa situazione e
non possiamo lasciare gli operatori che operano all'interno
del-l'ospedale, come gli utenti, nelle condizioni in cui si trovano
oggi.
Come dicevo si è sempre parlato di questo problema e si era
fatto anche, a suo tempo, un piano di interventi che era necessario
e che comportava una spesa di circa 24 miliardi per affrontare
l'attuale situazione interna.
C'erano interventi che rientravano nei finanziamenti nazionali
del Ministero della sanità, mentre altri completamente a carico
dell'Amministrazione regionale, però sono tutti interventi che, se
si va avanti nel tempo, devono essere fatti nel più breve tempo
possibile.
Perché occorre conoscere i tempi entro i quali si può realizzare
la struttura nuova, in base anche ai finanziamenti che ci sono?
Perché se i tempi sono ristretti si possono fare anche quegli
interventi che oggi sono più necessari e più urgenti, se i tempi
sono più lunghi bisogna fare anche altri interventi che si rendono
necessari.
Tenete presente che se i tempi sono lunghi, oltre ai 200
miliardi di spesa del nuovo ospedale, se questa sarà la scelta,
oltre alle apparecchiature, eccetera, ci sono anche questi miliardi
di spesa che dobbiamo prevedere per poter sanare la situazione
attuale in attesa di passare in una struttura certamente nuova e
migliore.
C'è poi da vedere, è chiaro, un discorso - anche sull'ospedale
nuovo - di costi e benefici, che è una relazione che manca,
Assessore, allegata alle relazioni che ci avete presentato.
Bisogna anche prevedere una relazione che si rende necessaria,
perché se l'impostazione è questa è necessario avere e conoscere,
non tanto per noi, ma è necessaria se vogliamo avere e recuperare i
finanziamenti dal Ministero della sanità, perché per il progetto di
ampliamento e ristrutturazione - come siete a conoscenza - una
delle cose che era stata richiesta dal Ministero era proprio una
relazione costi-benefici.
Noi avevamo assegnato alla società di Torino lo studio e non so
se questo studio è stato presentato; poi ci riferirà certamente
l'Assessore Cout se sul progetto di ristrutturazione ed ampliamento
la relazione di questo studio di Torino - a cui avevamo affidato
l'incarico di fare la relazione - e la documentazione integrativa
da rimettere al Ministero, ci è pervenuta.
Ma lo stesso discorso-relazione bisogna predisporlo, o farlo
predisporre da questo studio di Torino, o allo stesso ing.
Quaranta, questo studio costi-benefici che si rende necessario per
poter fare una valutazione, certamente nostra, ma se vogliamo
ottenere i contributi messi a disposizione per questi servizi, per
questi settori, dal Ministero della sanità, è indispensabile che si
debba presentare una relazione costi-benefici realizzati.
E' chiaro che poi c'è da rivedere il discorso dei posti-letto, e
questo vale per il progetto di ristrutturazione ed ampliamento come
anche per lo studio di fattibilità del nuovo presidio, in quanto
ambedue sono stati fatti su 800 posti-letto, mentre la nuova legge
del 1992, la finanziaria, prevede 6 posti-letto ogni mille
abitanti, per cui c'è da ricalcolare certamente tutto il discorso
che deve essere fatto sia in un'ipotesi che nell'altra.
Noi abbiamo certamente urgenza di posti-letto ed in particolare
in quei reparti d'urgenza che abbiamo all'interno dell'Unità
operativa.
Questo problema ha creato una conflittualità - diciamolo
francamente - permanente fra gli stessi medici ed in particolare
fra i primari delle Unità operative.
Oggi pare che questa conflittualità sia rientrata, è stata
raggiunta un'intesa, almeno per quanto riguarda la documentazione
che ci è pervenuta, e l'immagine che i medici hanno dato
all'esterno è che questa conflittualità fra medici sia certamente
rientrata.
Ho assistito anch'io alla conferenza stampa del Collegio dei
primari, ho letto anche i documenti che sono stati emessi dagli
stessi, devo dire che ho trovato in questi documenti pronunciamenti
e affermazioni vere e credibili, come ho trovato medici credibili,
ma anche alcuni alquanto opportunisti.
Per cui ritengo che la nuova, dichiarata volontà di
predisposizione per un nuovo ospedale sia dettata in buona fede dal
collegio dei medici, anche se mi rimane il dubbio, per qualcuno,
che lo stato attuale gli va meglio certamente di un cambiamento
all'interno dell'ospedale regionale.
Comunque dobbiamo prendere atto del nuovo modo di porsi del
Collegio dei primari, che non è sufficiente certamente, ma dobbiamo
sentire anche tutte le altre organizzazioni sindacali, mediche e
non mediche, far esprimere tutto il corpo medico dell'ospedale
regionale sulla problematica che si sta affrontando e io mi auguro
che se ne facciano carico loro stessi.
E se loro stessi non se ne fanno carico tramite le loro
organizzazioni, noi dobbiamo vedere, Assessore Cout, di sentire il
parere di tutto il corpo medico che esiste all'interno
dell'ospedale regionale. E dobbiamo anche farci carico di sentire
coloro che appartengono alle organizzazioni sindacali certamente
non mediche.
Quindi occorrono - e mi avvio a conclusione - risposte concrete,
cari colleghi della maggioranza, se vogliamo dare risposte alle
richieste che ci sono già pervenute da parte delle organizzazioni
sindacali mediche ed a quelle che ci perverranno in futuro,
ricercando quel confronto che dicevo prima.
Bisogna dare risposte concrete anche alle richieste che ci
pervengono dalla gente ed affrontare i problemi con lo spirito che
si rende necessario.
Nella sanità io ritengo che occorra eliminare ogni minimo
interesse di parte, perché purtroppo nel passato molto spesso e
volentieri la sanità è stata amministrata tenendo presente più il
tornaconto politico che gli interessi dell'utenza e della
collettività.
Troppo spesso si sono strumentalizzate situazioni per coprire
determinate responsabilità ed oggi la gente, caro Assessore Cout e
maggioranza, si domanda quali sono i problemi affrontati ed
impostati da questa maggioranza nei sette mesi di governo per
quanto riguarda la sanità. Questa è una domanda che circola.
Io sono stato attento e cerco di essere attento a ciò che ci
circonda e se volete vi posso anche esporre i contenuti degli
articoli di stampa che riportano la vostra attività - l'attività di
questa maggioranza - nel settore socio-sanitario.
Da questa documentazione emerge chiaramente che esiste solo un
tentativo di delegittimare quanto deciso dalla precedente Giunta
nel settore sanitario.
Ho letto due cose ultimamente, strombazzate: la realizzazione
del 118 come un fatto di questa Giunta regionale, quando invece vi
siete seduti al potere e avete trovato tutto fatto il progetto di
realizzazione della centrale operativa unica e lo sbandierate come
una conquista, quando è stato già appaltato tramite lavori pubblici
dalla precedente Giunta regionale.
Quello che non dite e dovete dirlo è perché non avete presentato
ancora il progetto, la legge, della nuova pianta organica dell'USL,
in cui si deve prevedere anche l'organico da dare al 118.
Caro Assessore, siamo oggi al 7 di gennaio, lei aveva promesso
che entro il mese di dicembre, al progetto presentato a luglio in
questa sede dalla democrazia cristiana, lei avrebbe contrapposto il
progetto dell'Assessorato, della maggioranza e della Giunta, da
confrontare con quello che noi avevamo presentato, per ricercare
una sintesi tra i due progetti.
Io mi sono dichiarato disponibile e ho rinunciato alla
discussione in aula di quel progetto di legge che avevo presentato,
per aspettare che cosa? Per aspettare il progetto della Giunta in
modo tale che su certe cose non ci sia interesse di parte, ma si
deve vedere di fare gli interessi della collettività.
Oggi siamo al 7 gennaio, il 31 dicembre è passato e il progetto
alla Presidenza del Consiglio non è stato presentato, come non è
stato presentato nessun altro documento in materia di pianta
organica.
E noi, dice il giornale - che non so dove l'ho messo, ma è qui -
che facciamo un esperimento sul 118 che in Italia non si è fatto in
nessun'altra regione; e abbiamo solo la realizzazione della
centrale operativa unica che ha iniziato i lavori e sono stati
sospesi per il freddo.
Ma non si dice perché non siamo andati avanti sulla pianta
organica. Come fa a funzionare il 118 se non c'è il personale, non
si prevede il personale adeguato e necessario per farlo
funzionare?
Avete emesso un comunicato che avete acquistato la struttura di
Arpuilles, quando in questo Consiglio si è discusso ed approvato da
tempo l'acquisto e, nonostante l'acquisto, è stata approvata anche
la concessione a due studi professionali di realizzare un progetto
di ristrutturazione di questa struttura, per fare un centro di
riabilitazione per coloro che sono ammalati di mente, o far tornare
in valle coloro che noi abbiamo fuori.
Ma dico, signori, non venite qui a raccontarci certe novelle, la
gente queste cose le sa e le giudica, ma giudica tutti; si è
parlato già nel passato della realizzazione del 118 e di Arpuilles
e qualcuno mi ha telefonato dicendo "ma non avete già fatto? È
tornato indietro tutto?".
Signori miei, cerchiamo di essere concreti, sinceri e cerchiamo
di affrontare i problemi come devono essere affrontati!
Lo stesso vale per la ristrutturazione delle Unità operative
all'interno dell'ospedale. C'era un progetto generale che io ho qui
ed anche il Comune stesso dava atto; è stato presentato al Comune
di Aosta e il Comune dava atto di poter realizzare quel progetto
che prevedeva delle unità operative, prevedeva tutto quel che
leggevo prima che portava a 23-24 miliardi di spesa.
Ho sentito che il Comune di Aosta ha concesso ora le concessioni
edilizie che avete richiesto, non su tutto il progetto che era
stato presentato allo stesso Comune di Aosta e che il Comune aveva
accettato.
E nel secondo intervento, ve lo tiro fuori se aprite una
polemica su questo, perché mi riservo poi di tornare
sull'argomento, se fate una polemica, perché c'era tutto un
progetto e vi siete limitati a realizzare una concessione edilizia
riduttiva rispetto a quella più generale che bisogna portare avanti
nella realizzazione di ristrutturazione ed ampliamento
dell'ospedale nuovo.
Revocate la legge sulla risonanza magnetica? Ma guarda caso! È
più facile certamente revocare una legge come quella della
risonanza magnetica, ma ne discuteremo perché è all'ordine del
giorno del prossimo Consiglio e ne faremo una questione, lo
vedremo.
Abbiamo speso 5 ore per discuterla quando fu approvata in questa
sede quella legge e ci fu un grosso confronto e dibattito in questa
sede quando fu portata la risonanza magnetica; ne discuteremo
certamente altre 5 ore, perché vogliamo fino in fondo conoscere il
perché. Ci dovete anche dire il perché certe apparecchiature ed
attrezzature sono ancora imballate nonostante già siano state
acquistate. E' facile disfare, ma è difficile creare. E le avete le
attrezzature, ne abbiamo parlato qui.
Oggi non mi rivolgo più a voi su questo problema, ve l'ho già
detto allora, non presento più interpellanze ed interrogazioni, mi
rivolgo in altre sedi e chiederò di intervenire perché i due
Doppler non sono stati impiantati a Morgex e a Donnaz e perché la
gamma-camera ancora non funziona, nonostante quando fu acquistata
c'erano i locali in cui metterla per farla funzionare.
Non avete nemmeno portato qui più la legge che prevedeva la
normativa dei concorsi regionali; noi abbiamo portato una legge,
l'avete modificata, il coordinamento vi ha bocciato la legge e ora
non avete neanche ripresentato più una. Avete accettato supinamente
quello che dal centro in materia si pretendeva e si voleva e avete
fatto delle delibere di costituzione delle Commissioni di concorsi
nominando un Presidente di queste Commissioni - io non so quanto
sia legale o meno - ma avete seguito una procedura che certamente
non era la procedura che la Valle d'Aosta si era data da tempo e
oggi però, purtroppo, sottostà alle linee nazionali.
Non avete qui ripresentato una legge per l'effettuazione dei
concorsi e si doveva discutere in questo Consiglio anche di questo
problema, che è importante, che esiste, che abbiamo di fronte e c'è
un grosso ritardo nel fare i concorsi.
Può darsi che abbiate preso la via più breve, io ve lo auguro,
però avete rinunciato ad una parte della possibilità di legiferare
in materia come Regione autonoma a statuto speciale.
Non sono stati neanche applicati gli accordi sindacali che
abbiamo fatto e, guarda caso, questi accordi sindacali sono
delibere di Giunta approvate dalla Commissione di coordinamento che
danno applicazione ai contratti nazionali.
Io ho presentato qui delle interpellanze ed interrogazioni per
sapere i motivi per i quali questi accordi sindacali non sono stati
applicati almeno nello spirito con cui erano stati sottoscritti; e
sono stati sottoscritti da organizzazioni sindacali mediche e non
mediche.
Non solo non sono stati applicati, qui si fanno delibere che
bloccano, dove non si pagano più certe incentivazioni e certi
diritti che hanno i lavoratori medici e non medici dell'ospedale e
addirittura si minaccia, si fanno delibere di recupero.
E così passa indifferentemente da parte dell'Assessorato.
E mi sento dire in questa sede a suo tempo - e mi auguro che
l'esperienza abbia fatto cambiare idea anche all'Assessore - che
l'unica strada da seguire è quella di porsi al tavolo del
trattativa a tre: Assessorato, USL e organizzazioni sindacali.
E qualche sindacalista ha detto anche: "così non esiste più lo
scarico di responsabilità", per fortuna quel sindacalista non
appartiene all'organizzazione della quale io ho fatto parte per 30
anni, altrimenti mi sarei anche vergognato.
Perché questo? Perché i sindacati sugli accordi nazionali hanno
preso delle direttive ben precise, ci sono intese che devono essere
raggiunte fra organizzazioni sindacali e Assessorato alla sanità e
devono essere demandati questi accordi all'USL perché li approvi e
l'USL non può mettere certamente in discussione gli accordi che
vengono fatti in sede sindacale.
Ma guarda caso questo capita solo in Valle d'Aosta!
Noi dobbiamo rimettere in discussione per che cosa? E andiamo
all'incontro a tre perché non abbiamo la forza e la capacità di
dire all'USL che deve applicare questi accordi che sono stati fatti
in sede sindacale.
Cosa fa l'Assessorato allora? Prima fa gli accordi e poi fa la
mediazione perché vengano applicati?
Cari miei, caro Assessore Cout, caro amico Lanivi, qui bisogna
cercare di intervenire affinché queste intese e questi accordi
vengano rispettati sia per quanto riguarda il personale medico che
il personale non medico.
E non si possono andare a recuperare delle indennità e degli
incentivi che sono stati dati, che questa gente si è già guadagnata
e che gli spettano di diritto.
Piuttosto, se ci sono cose che non vanno, al prossimo contratto
di lavoro si vanno a rivedere, ma finché si sono fatti e
sottoscritti degli accordi, gli accordi vanno rispettati da una
parte e dall'altra.
Se non riusciamo a farli rispettare domani ci troveremo, anche
da parte dei lavoratori, il mancato rispetto di certe indicazioni
organizzative che devono essere portate avanti all'interno
dell'ospedale.
Volevate sostituirlo e non siete stati capaci nemmeno di
sostituire l'Amministratore straordinario. Qui sbagliamo anche le
delibere che vengono fatte, vengono dichiarate addirittura non
valide.
Ma vi rendete conto della figura che ha fatto la Valle d'Aosta
anche su questo piccolo aspetto rispetto alle altre Regioni?
Ma non si fanno tutti i dovuti accertamenti se si può o non si
può sostituire un Amministratore straordinario?
Ma che immagine diamo noi di questa Regione?
Io ho voluto cogliere l'occasione per riprendere anche questi
argomenti che sono oggetto di discussione in sede sindacale, che
sono oggetto di discussione fra i lavoratori dell'ospedale, sia
medici che non medici, e che sono anche oggetto di manifestazioni,
di scioperi, di azioni sindacali, da parte dei lavoratori
interessati; e queste manifestazioni sindacali, scioperi sindacali,
poi, vanno a ricadere sui nostri utenti.
E guarda caso queste ripercussioni sui nostri utenti vengono per
che cosa? Per l'incapacità di dire all'USL: "devi pagare e devi
tener fede agli accordi sindacali che sono stati sottoscritti".
Signori miei, o qui si porta avanti una politica seria e
concreta, altrimenti i mali della sanità non si guariscono; è
inutile dare la colpa a Roma, al centro, è inutile aprire la
conflittualità con l'ospedale Mauriziano, è inutile far tutti
questi discorsi che stiamo facendo, se poi in fondo noi non siamo
capaci, almeno nella nostra regione, di affrontare quei problemi
che abbiamo per dare una sanità più tranquilla alla gente che vive
in questa regione.
Io non volevo, come dicevo, fare qui un processo, ma ho voluto
richiamare alcuni argomenti affinché si cerchi di intervenire, per
il peso che deve avere una Giunta regionale, per il peso che deve
avere una maggioranza, per cercare di ottenere il rispetto delle
intese che erano state a suo tempo raggiunte...
Si dà atto che dalle ore 17,14 presiede il Vicepresidente
Stévenin.
Presidente
Consigliere Beneforti l'ora è
passata.
Beneforti (DC)
Sono alla fine, riprenderò dopo.
Io voglio dire che sono in attesa di conoscere, almeno coloro
che hanno firmato la richiesta di convocazione straordinaria del
Consiglio rimangono in attesa di conoscere, quali sono gli
indirizzi che la Giunta intende dare nella scelta che siamo
obbligati a fare.
L'urgenza - e l'urgenza c'è - impone una presa di posizione
politica della Giunta.
Da settembre ad oggi sono passati tre mesi, avevate il progetto
dello studio di fattibilità in mano, per cui io credo che sarete in
grado oggi di presentare al Consiglio quelle linee, quelle
indicazioni ed i supporti anche, che sono necessari per arrivare a
determinare una scelta finale.
Vi devo dire, lo sapete anche voi e lo sappiamo tutti, che la
situazione che ci sta di fronte non ci permette ulteriori rinvii,
non ci permette nemmeno vie di mezzo, non ci permette certamente di
accettare soluzioni contrarie ai bisogni ed alle esigenze della
nostra gente.
Con questo ho terminato, ci riserviamo di presentare una
risoluzione finale che chiederemo che sia messa in votazione.
Più tardi chiederemo, come minoranza, come opposizione - almeno
i 12 che hanno firmato la richiesta di convocazione - la
sospensione di 5 minuti per poter, alla luce delle indicazioni che
la Giunta darà, predisporre la risoluzione finale da portare
all'approvazione del Consiglio. Grazie.
Presidente
Grazie Consigliere Beneforti. Altri
firmatari della richiesta di convocazione del Consiglio intendono
prendere la parola?
La discussione comunque è aperta a tutti coloro che intendono
chiedere la parola.
La parola all'Assessore alla Sanità ed Assistenza sociale,
Cout.
Cout (PCI-PDS) Il mio intervento non sarà lungo e su tutti i
problemi come quello del Consigliere Beneforti, credo che sia
opportuno su questa questione specifica attenersi abbastanza a
quello che è il tema, anche se giustamente per molti aspetti la
questione della scelta di un nuovo ospedale o la ristrutturazione
ed ampliamento del vecchio investono una serie di problemi di
natura abbastanza varia e vasta.
Sarò comunque breve, perché penso che un po' tutte le forze
politiche della maggioranza o della minoranza vorranno esprimere al
proposito le loro valutazioni.
Comincerei dicendo che i problemi sanitari in generale ormai
sono un problema sempre più grosso non solo in Valle, ma in tutta
Italia; è un problema che diventa sempre più grave e di soluzione
difficile, o comunque complicato per diversi aspetti e per la cosa
in sé. Ad esempio la durata media della vita delle persone è una
questione che sarà comunque legata molto strettamente - ed è un
bene questo - alle questioni della sanità.
Se questo, forse, è un aspetto positivo, ci saranno altri
aspetti, quali i tempi che stiamo vivendo, che ci impongono nel
settore della sanità delle risposte serie, delle scelte serie e
razionali, delle scelte molto, molto meditate.
Direi che relativamente all'oggetto, sarà molto importante
riuscire a definire, in vista anche di quelle che saranno le
modifiche che vengono previste nella legge-delega sulla sanità, il
decreto attuativo per ciò che riguarda la riforma della sanità e il
riferimento alle questioni degli ospedali, sarà molto importante
riuscire a definire un tipo di ospedale che sia compatibile con le
nuove scelte sanitarie, che proprio in questo settore vanno a
definire degli ospedali come delle aziende; aziende che dovranno
avere i loro bilanci, alla fine, in pareggio, dove verranno
previste delle entrate che dovranno essere assicurate per una quota
non inferiore al 30 percento da parte della Regione, in parte dagli
introiti che derivano dal pagamento delle prestazioni erogate sulla
base di tariffe, da parte appunto degli utenti e dalla Regione, ed
una quota di partecipazione alla spesa da parte dei cittadini.
Ora mi sembra che l'indirizzo sia quello di andare ad
individuare negli ospedali come delle aziende che devono vivere una
loro vita che deve, alla fine dell'anno, rendere conto anche sotto
il punto di vista economico e gestionale.
Ne risponderanno a chi gli ha assicurato i finanziamenti, a chi
potrà prendere provvedimenti conseguenti in caso di bilanci in
disavanzo, nei confronti degli altri ospedali pubblici e nei
confronti anche degli ospedali non pubblici che saranno
previsti.
Mi sembra che una cosa dovrebbe essere abbastanza chiara, non
solo, non sarà più solo lo Stato o la Regione che deve coprire i
disavanzi, o almeno lo voglio sperare.
Ho detto questo per arrivare a dire cosa? Che bisognerà
cominciare a prevedere anche per la questione azienda ospedaliera
di ragionare in modo più manageriale, in modo diverso; quindi
andranno pensate delle strutture razionali e funzionali.
Per arrivare al nostro problema - e qui cercherò di evitare una
serie di osservazioni che, fra l'altro, per alcuni aspetti erano
molto giuste, del Consigliere Beneforti sullo studio che è stato
fatto - mi sembra che a questo studio alcune questioni non possano
essere contestate. Anche un estraneo, in qualche modo, deve
concordare su alcuni aspetti che sono stati messi in evidenza.
Alcune questioni mi sembrano ovvie, alcune questioni di fondo,
comunque questioni abbastanza precise che, se consideriamo le due
proposte, ci danno, per ciò che riguarda la costruzione del nuovo,
in una posizione sicuramente di vantaggio.
Sotto il punto di vista organizzativo e della managerialità, è
molto più facile riorganizzare o pensare ad una organizzazione
complessiva in un ospedale nuovo che non in un ospedale
ristrutturato dove bisogna rimeditare sui percorsi, sulle
disposizioni e non pensare a priori a mettere nero su bianco sulla
carta e poi attuare.
Mi sembra ci sia un altro vantaggio indubbio, che una nuova
localizzazione per la costruzione dell'ospedale ci darebbe
senz'altro la possibilità comunque di inserirlo nella città o
comunque in un luogo vicino alla città e mantenere quindi la
centralità dell'ospedale.
Ci darebbe la possibilità di snellire tutta una questione che
riguarda gli accessi, che riguarda la circolazione che in qualche
modo diventa problematica e lo sarebbe ancora nel caso di un
ampliamento e dell'occupazione di spazi che sono destinati, al
momento, a parcheggi, o che comunque ci creerebbero ulteriori
problemi.
C'è la questione di una maggiore versatilità per ciò che
riguarda le scelte e la disposizione degli spazi, dei servizi, se
andiamo a costruire un nuovo ospedale; è molto più difficile
intervenire sull'esistente spostando, integrando, che non costruire
il nuovo.
L'economicità, lo studio, in alcuni punti, faceva notare come la
sola questione dei percorsi che vengono fatti da una serie di
persone per accedere alle sale operatorie disposte in un certo
punto, o ai servizi, dalla lavanderia alla mensa, non pensiamo poi
alla questione dei trasporti dalla mensa se addirittura, invece di
un'unica unità, ce ne sono tre.
E al risparmio che si avrebbe anche di personale, che pur
mantenendo il numero attuale potrebbe essere riorganizzato ed
utilizzato diversamente.
Quindi l'indubbio vantaggio per l'utenza soprattutto, che penso
sia quello che ci interessa maggiormente.
Direi però che questi sono gli aspetti che balzano subito agli
occhi e - lo ripeto - anche a persone che forse non sono introdotte
nella questione, anche a persone estranee, perché chiunque
s'interessi di managerialità e di organizzazione del lavoro
riuscirebbe a capire. Ma dicevo che sarebbe un po' raccontare delle
frottole e sarebbe anche creare delle illusioni nella gente se noi
scegliessimo la ristrutturazione o l'ampliamento del vecchio o la
costruzione di un nuovo ospedale e aggiungessimo che scegliendo
così - in un modo o nell'altro - da domani risolviamo tutti i
problemi.
Io penso che se vogliamo ragionare non dico facendo dell'alta
politica sanitaria, ma calandoci nella realtà delle cose, nel
lavoro di ogni giorno, come sottolineava per alcuni aspetti
Beneforti, ci sono delle questioni che vanno risolte comunque. Poi
torneremo magari anche su quelle.
Ci siamo già soffermati nei Consigli precedenti, e lo faremo nel
prossimo Consiglio, visto che ci sono già - e sugli accordi e su
alcune questioni - delle interpellanze, ci torneremo senz'altro,
non penso che oggi avremo il tempo di discutere di tutto e non
vogliamo sottrarci alla discussione.
Direi però che, in riferimento a tutto questo, noi dobbiamo
considerare una serie di problemi che comunque ci sono; alcuni di
questi più vecchi, alcuni più recenti.
Vi è un primo problema - e ne accennava anche il Consigliere
Beneforti - la questione dei posti-letto va definita; i posti-letto
devono essere 570-580, devono essere 670, devono essere 800, se
consideriamo il 6 per mille più lo 0,5 per mille, così come
previsto in rapporto alla popolazione.
Dobbiamo considerare la popolazione di 114.000 abitanti o
vogliamo tentare di spingere su una popolazione che considera
almeno 20.000 abitanti in più medi, visto che abbiamo un turismo
che ci porta delle presenze ben maggiori?
Quindi come vogliamo muoverci su questo? Come vogliamo poi
considerare questa questione rispetto a questioni più generali che
sono riferite al piano socio-sanitario che andrà senz'altro rivisto
almeno per alcune linee?
Il piano è stato rivisto qualche anno fa, in parte, ma essendo
più vecchio nella sua struttura di 10 anni e nei contenuti, deve
tener conto che sono passati degli anni e quindi va rivisto e va
rivisto in molte parti.
Vi sono quindi delle scelte da fare in riferimento alla
prevenzione che si vuol mettere in atto, quindi che rapporto vi
sarà tra questa prevenzione e l'ospedale. Dovremo tenere conto di
quelli che individueremo come i servizi sul territorio, che per
alcuni aspetti sono stati già individuati e su cui eventualmente
ritorno successivamente. Sono stati citati anche dal Consigliere
Beneforti.
Anzi possiamo venirci subito, la questione del laboratorio di
sanità pubblica ad esempio, la questione del poliambulatorio di
Châtillon, del RSA - l'RSA è il presidio polidistrettuale di Antey
Saint-André - che era stato individuato.
E mi permetto una piccola parentesi, non è che le cose siano
rimaste ferme, le cose stanno andando avanti, purtroppo con ritardi
che sono determinati non esclusivamente, anzi, non direi dalla
nostra volontà.
Solo per definire la situazione, per ciò che riguarda il
laboratorio di sanità pubblica, si era prima prevista la
ristrutturazione dell'attuale in via Guido Rey, poi si è dovuta
individuare una nuova area, quando il Sindaco ha dato l
'ok
per la nuova area qualcuno ha scoperto che non era prevista nel
piano regolatore la destinazione per i servizi sociali e abbiamo
dovuto far richiesta di modifica al piano regolatore. Questo adesso
è stato fatto e lo studio è stato consegnato il 28 dicembre 1992,
finalmente.
Poliambulatorio di Châtillon, l'architetto ha consegnato lo
studio il 12 dicembre e per la RSA di Antey-Saint-André, l'arch.
Nicoli e l'ing. Ottin hanno presentato lo studio di fattibilità
relativo ai lavori in questione in data 18 dicembre 1992.
Su questi tre progetti ora c'è solamente bisogno della relazione
economico-finanziaria, che è stata affidata al Cresa-Culta-Ceva,
cui faceva riferimento il Consigliere Beneforti, e spero che al più
presto possa essere preparata.
Vi sono altre questioni che vanno decise, anche in riferimento
appunto ad una ridefinizione del piano.
Dobbiamo ad esempio prevedere una neurochirurgia? Non so, se ci
va una neurochirurgia ci vuole una sala speciale.
Dobbiamo prevedere una chirurgia toracica?
Sono tutte questioni che vanno decise, quindi direi che è molto
importante che prevediamo anche un riferimento ad una revisione
molto celere ed a breve termine del piano socio-sanitario.
Vi è la questione delle ristrutturazioni urgenti. Mi sembra una
cosa questa di fondamentale importanza.
Comunque, si dovesse prevedere una ristrutturazione o un
ampliamento, o si dovesse prevedere una nuova costruzione, penso
che il problema a breve termine sia proprio quello di pensare alle
ristrutturazioni urgenti di alcuni reparti.
L'hanno sottolineato anche i Primari nella loro
conferenza-stampa, vi sono ancora camere a 6 letti, vi sono servizi
igienici promiscui ed insufficienti, vi sono spazi sociali che
mancano. Assenza di privacy viene detto; il malato deve raccontare
i fatti propri in presenza di altri, mancanza di spazi per nuove
tecnologie; la gamma-camera, lì si può discutere fino a quando
vogliamo, ma si è dovuto prevedere ad un certo punto uno studio di
ristrutturazione per poterla collocare.
Vi sono altre carenze come gli spazi ambulatoriali; c'è la
questione del reparto di psichiatria, adesso appunto stiamo vedendo
se si riesce a trovare una soluzione alla maternità - ed è stato
fatto un sopralluogo a proposito - ed un collegamento poi anche
alla questione del centro di Arpuilles, che è previsto ed il cui
progetto sta andando avanti e su cui potremo eventualmente
discutere in altra occasione.
Vi è una promiscuità di percorsi, vi è una dispersione dei
servizi ed è necessario pensare ad una ristrutturazione.
Quello che ha fatto la nuova maggioranza, la nuova Giunta, non è
stato stravolgere quello che aveva individuato la Giunta
precedente; il progetto che è stato preparato allora è ancora un
progetto tenuto in considerazione.
Le riunioni che sono state fatte coi Primari e col personale
dell'ospedale hanno individuato il modo d'intervenire, hanno
semplicemente detto "questa ristrutturazione va fatta in 4 o 5
fasi" e si è raggiunto un accordo per partire da una prima fase che
andava individuata.
Ci sono già problemi per ristrutturare su 3 piani per un piccolo
settore, io penso che su questo almeno si possa concordare.
Si dovrebbe appunto partire con una parte di pronto soccorso,
con l'unità di neurologia ed al secondo piano con l'unità di
medicina generale, per poi intervenire anche negli altri settori,
compresi interventi che vanno previsti nei corpi secondari che sono
appunto una ristrutturazione già iniziata per il 118, una
ristrutturazione della centrale termica, spostamento dei gas
medicali, e via di seguito.
Su questo finalmente c'è la concessione edilizia e sono previsti
i fondi per il primo intervento, noi pensiamo, perché ormai tutto è
fatto e si potrà procedere agli appalti, in una prima riunione di
Giunta di poter proporre questa ristrutturazione.
Sulla questione del 118 vorrei aggiungere che noi non vogliamo
né farci meriti che non abbiamo, né vogliamo avere l'esclusiva
delle scelte che sono state fatte. Era partita questa
ristrutturazione, comunque sul 118 bisognerà che, come abbiamo
cominciato ad adottare una delibera, anche su questo, al più presto
- e pensiamo che sia possibile farlo prima della fine di febbraio -
la Giunta possa proporre una legge con cui poter effettivamente
partire col servizio.
Una legge, naturalmente, stralcio del piano socio-sanitario,
perché è urgente e così è anche previsto nelle direttive che sono
state impartite a livello nazionale, non perché vogliamo
stralciarlo e istituire un posto di primariato o meno, la questione
è che in altra occasione era stato sollevato il problema in questi
termini e non penso che sia il caso di disquisire su questa
questione.
C'è la questione del finanziamento, diceva il Consigliere
Beneforti, che è purtroppo dolente, una questione su cui si discute
e si rimanda da tempo, sulla quale andranno fatte delle scelte e
bisogna vedere cosa vuol fare effettivamente la Regione, perché i
finanziamenti che sono previsti dallo Stato per un certo tipo di
intervento bisognerà vedere se intanto potranno essere utilizzati
per un altro tipo di intervento.
Bisognerà riuscire a capire come possiamo muoverci anche per non
perdere questi 20 o 30 miliardi che sono già previsti.
Io direi comunque che, una volta che il Consiglio ha scelto il
tipo d'intervento che vuol fare, anche perché quest'anno, visti i
fondi che ci sono a disposizione, lo Stato ha deciso di rinviare la
data di presentazione dei progetti su un piano decennale, perché
sarà questo che dovrà fare la Regione, non dovrà solo decidere, non
basterà questo studio.
Dovrà preparare dei progetti, li dovrà presentare al nucleo di
valutazione e dovranno essere dei progetti che prevedono interventi
decennali e allora si potrà riuscire a capire cosa ci verrà dallo
Stato.
Si tratterà appunto, prima, di decidere, perché fino a quando
non abbiamo deciso abbiamo una pratica in corso e non sappiamo se
deve andare avanti. Una volta che avremo una risposta dallo Stato
potremo cominciare a pensare, secondo me, come Regione, come
finanziare il resto.
Per cominciare si potranno prevedere variazioni di bilancio nei
bilanci prossimi o nel bilancio del 1993. Si potrà eventualmente
pensare, al limite, se non v'è altra soluzione, ad accedere ad un
mutuo.
Nella situazione in cui ci si trovava quest'anno, andare ad
immobilizzare le spese per un intervento su cui dobbiamo ancora
aspettare una risposta dallo Stato, non conoscendo ancora l'entità
del finanziamento, era forse un po' prematuro ed azzardato fare una
previsione.
Penso comunque che, trattandosi di un problema di tale
importanza e riguardando una situazione così delicata quale quella
della sanità, su cui già in Consiglio si è votata una mozione
unanime sulla salvaguardia dello stato sociale, eccetera, eccetera,
si possano trovare delle intese, visto che sono scelte e non
interessi di parte - su questo concordo col Consigliere Beneforti -
si potranno trovare le intese maggioranza-minoranza, per riuscire
anche a trovare i soldi ed immobilizzare quindi le somme
necessarie.
Direi che se questi sono problemi contingenti, urgenti, problemi
dei quali non possiamo non tenere conto nelle decisioni che
dobbiamo prendere, la questione più importante e fondamentale da
risolvere, per ciò che riguarda la costruzione del nuovo ospedale,
o la ristrutturazione ed ampliamento del vecchio, che si scelga in
un modo o che si scelga nell'altro, è il rapporto col
Mauriziano.
Io penso che da anni ci siamo trascinati questo problema e da
anni, nostro malgrado, dobbiamo farvi riferimento nelle decisioni
che dobbiamo prendere in rapporto alla struttura ospedaliera in
Valle d'Aosta.
Sono state prospettate negli anni soluzioni diverse, si è
parlato di trovare una clinica dove il Mauriziano potesse avere i
suoi posti-letto, si sono fatte altre ipotesi; per il momento
bisogna che tutti quanti riconosciamo che se non si è risolto
niente è perché è un problema di difficile soluzione. E' un
problema che va affrontato e risolto al più presto, perché se non
risolviamo questo, non possiamo decidere liberamente.
E' anche per questo, Consigliere Beneforti, che abbiamo portato
in ritardo in Consiglio lo studio, non ha importanza comunque, ma è
anche per questo.
In questi mesi ci siamo trovati, come Assessore coi funzionari,
assieme al Presidente della Giunta, col Mauriziano per vedere di
dirimere la questione, per vedere finalmente di sciogliere la
matassa.
In queste riunioni abbiamo potuto, secondo me, capire alcune
cose che forse ci offrono una soluzione; il Mauriziano, per bocca
del Presidente, si è detto comunque interessato a vedere la
questione, qualsiasi sia la scelta che faccia la Regione su questo
problema, quindi secondo me abbiamo in questo momento, e fino a
prova contraria, tutti gli interessi per vedere se possiamo
risolvere - come diceva anche il Consigliere Beneforti - la
questione col Mauriziano senza andare ad una conflittualità e
tenendo conto delle proposte e delle osservazioni che ci sono state
fatte dallo stesso.
Il Mauriziano ci dice: "per noi è molto importante essere
presenti in Valle d'Aosta, abbiamo bisogno di essere presenti in
due regioni, siamo comunque disponibili a trattare". Quindi
aspettano delle proposte.
Io penso che le proposte che potremmo fare al Mauriziano
potrebbero essere di valutare la possibilità di cessione da parte
del Mauriziano della vecchia struttura per la parte che è sua e
avanzare una proposta al Mauriziano - nel caso che il Consiglio
scelga poi di andare alla costruzione di un nuovo ospedale, un
domani o oggi - la proposta di cedere o una parte di un reparto per
60-80 posti-letto nel nuovo, o una presenza del Mauriziano
eventualmente nel Beauregard.
Hanno alcune riserve su una presenza nel Beauregard, però sembra
che su una proposta del genere si possa discutere.
Io direi che sarebbe una grande novità per la Valle d'Aosta se
riuscissimo a definire le questioni col Mauriziano in questi
termini, se si riuscisse a trovare un accordo.
Direi però che questo va fatto, secondo me, prima e comunque in
relazione alla decisione che dobbiamo prendere, perché occorre che
definiamo questo, proprio perché è così strettamente legato alle
scelte che dobbiamo fare, lo possiamo fare in breve termine.
Dobbiamo chiedere al Mauriziano che entro un mese e mezzo ci
diano una risposta, una loro disponibilità su questa questione,
altrimenti noi continuiamo a trascinarci le questioni ancora per
anni. Quindi direi che la prima questione, secondo me, che dobbiamo
sapere è questa. Il Mauriziano sta aspettando una proposta da parte
della Giunta, su indicazione del Consiglio, sta aspettando
un'indicazione che potrebbe andare nel senso che avevo indicato e
il nuovo Consiglio d'amministrazione del Mauriziano è disponibile
ad avere un incontro per farsi illustrare la proposta che sarà
fatta, nei prossimi giorni.
Io direi che questa è la prima questione che va definita e direi
che solo in questo modo e solo quando risolviamo entro un certo
termine la questione col Mauriziano e sappiamo se possiamo
continuare la discussione, se viene accettata o se viene respinta,
noi potremo sapere come dovremo comportarci per l'oggetto che
stiamo discutendo, per la scelta quindi che dobbiamo fare.
Non aggiungerei per il momento altro.
Consigliere Beneforti lei ha citato e tirato in ballo altre
questioni, ne abbiamo discusso, ne discuteremo, ci sono
interpellanze presentate, io non è che voglia rifiutare il
dibattito, penso che il dibattito di oggi è più opportuno che sia
incentrato sulla questione, quindi avremo senz'altro occasione di
ridiscuterne in altri momenti.
Chiedo scusa, io penso che comunque se è vero che il Consigliere
Beneforti ha già prospettato l'ipotesi della presentazione di una
risoluzione da parte della minoranza, penso di poter dire che anche
la maggioranza ha preparato una sua risoluzione ed anche noi siamo
dell'idea che, dopo un confronto che ci sarà, sarebbe opportuno
semmai sospendere un attimo per vedere, alla luce del dibattito che
c'è stato, se vi sono possibilità d'intesa sulle due proposte.
Presidente
Sono annunciate due risoluzioni. Ha
chiesto la parola il Consigliere Riccarand.
Riccarand (VA) Io credo che questa richiesta di convocazione
straordinaria del Consiglio regionale sulla questione dell'ospedale
regionale sia stata doverosa ed opportuna da parte dei gruppi di
minoranza.
Noi infatti ci trovavamo con una legge regionale che è del 5
settembre 1991, n.51, che il Consiglio aveva voluto contenesse
delle scadenze precise per quanto riguardava la discussione dello
studio che doveva mettere a confronto le due ipotesi; l'ipotesi di
un ampliamento dell'attuale struttura ospedaliera, oppure l'ipotesi
della costruzione di una nuova.
La legge prevedeva che questa discussione venisse fatta dal
Consiglio entro 6 mesi dall'entrata in vigore della legge stessa;
ora i tempi si sono allungati, però arrivati a questo punto,
sapendo che lo studio era stato presentato fin dal mese di
settembre, era opportuno arrivare ad un primo dibattito in
Consiglio, in modo da esprimere determinati orientamenti.
Le considerazioni che io farò si atterranno evidentemente
strettamente a quello che è l'oggetto della legge e quello che è
l'oggetto anche della convocazione straordinaria, cioè analisi di
questo studio di fattibilità fatto dalla società PRO-GEN e
valutazioni e orientamenti che possono scaturire da questo
studio.
A nostro avviso lo studio fatto dalla società di Torino che è
stata incaricata di fare questo confronto fra le due ipotesi, ha un
limite che si evidenzia con una certa forza; manca in questo studio
un esame complessivo di quello che è lo stato attuale dell'offerta
sanitaria in Valle d'Aosta.
Questo era stato un elemento che era stato richiesto, ricordo,
nel dibattito che avevamo fatto in Commissione c'era una richiesta
e penso nella deliberazione fosse contenuta questa richiesta.
E' evidentemente necessario sapere se è veramente necessario
oggi in Valle d'Aosta costruire o avere un presidio ospedaliero di
700-800 posti-letto, oppure bisognerebbe sapere se sarebbe più
opportuno pensare ad un ospedale più piccolo dei 700-800
posti-letto, ponendo quindi maggiore sforzo sul discorso della
prevenzione, sul discorso della ospedalizzazione a domicilio, sul
discorso dell'assistenza decentrata sul territorio.
Questa analisi purtroppo non è presente in questo studio ed è
una carenza che ostacola una valutazione più completa, io credo, in
questa fase.
Detto questo, se il presupposto dei 700 posti-letto - 695 qui si
dice - è ritenuto valido, evidentemente andrebbe verificata questa
ipotesi; però se è ritenuto valido e mi sembra, da una serie di
considerazioni che oggi ho sentito qui, che questo potrebbe essere
considerato un punto di equilibrio abbastanza accettabile, se così
è le conclusioni di questo studio fatto dalla società PRO-GEN
sembrano abbastanza precise, abbastanza inequivocabili.
L'orientamento favorevole alla costruzione di un ospedale nuovo
da questo studio emerge in modo netto e molto preciso.
L'elemento che viene considerato più negativo da questo studio,
ma crediamo anche dall'esperienza che quotidianamente viene fatta
da chi opera in questo settore, è rappresentato dall'attuale
frammentazione del presidio ospedaliero in 3 sedi; e questo è
evidentemente il dato più negativo, indicato mi sembra nella
relazione n. 5 dello studio fatto, in cui si evidenziano abbastanza
bene i problemi di funzionalità determinati dall'attuale
dispersione su tre sedi ed i costi di funzionamento che sono
notevolmente più elevati.
Qui si fanno alcuni esempi, quello del servizio di trasporto dei
pazienti per degli esami che devono essere continuamente spostati
da una sede all'altra; il problema del servizio di cucina e di
mensa; il servizio di lavanderia; lo spostamento che si rende
necessario dello stesso personale medico da una struttura
all'altra.
Tutto questo evidentemente comporta dei costi di gestione che,
anche nella prospettiva che diceva l'Assessore di considerare in
prospettiva l'ospedale come un'azienda che deve avere un certo
bilancio positivo alla fine dell'anno, evidentemente sono tutti
dati che pesano molto negativamente sull'attuale nostra struttura
ospedaliera.
La risposta che è stata immaginata in passato e che viene
esaminata dallo studio, di dare una soluzione a questo problema
della frammentazione ampliando l'attuale ospedale di via Ginevra -
sappiamo che l'ipotesi è quella di costruire una nuova struttura
sull'attuale parcheggio demolendo la palestra CONI ed utilizzando
questa ulteriore area per un parcheggio pluripiano - io credo che
le osservazioni che vengono fatte su questo tipo di ampliamento
siano abbastanza condivisibili.
Si tratta di un ampliamento che sul piano urbanistico è molto
dif-ficile da giustificare e da inserire; si tratta di una zona che
è un'area molto ridotta, comunque la si prenda, anche
estendendo-la, molto congestionata, persino di difficile accesso,
mentre evidentemente una struttura ospedaliera deve essere
facilmente accessibile.
Poi si tratta di un ampliamento che, come mi pare giustamente
venga sottolineato, andrebbe a farsi su una struttura che nella sua
base essenziale ha ormai 50 anni di vita e quindi, anche come
adeguamenti tecnologici, si presta con grossa difficoltà ad un
rinnovamento complessivo della struttura.
Quindi io credo che ci siano controindicazioni rispetto ad un
progetto di ampliamento significativo, cioè mirato su questo
obiettivo dei 700 posti-letto.
Del resto anche le tabelle che qui sono state indicate, dal
punto di vista economico, i costi comparati sulla ristrutturazione
ed ampliamento dell'esistente ed il nuovo insediamento, sono tali
da rendere abbastanza discutibile la scelta dell'ampliamento.
Anche in termini economici qui vedo il dato 135 miliardi
ristrutturazione ed ampliamento dell'esistente, contro i 170-180
miliardi per una struttura completamente nuova, quindi anche questi
sono dati che depongono a favore di una struttura di tipo
nuovo.
A noi, in base agli elementi che ci sono in questi studi, in
base alle valutazioni che sentiamo nel mondo medico-sanitario e
anche nel dibattito politico, sembra che la scelta di una struttura
nuova sia, forse, in questo momento quella che va nella direzione
più valida.
Lo studio della PRO-GEN fa anche, giustamente, altrimenti si
parlerebbe un pochino nel vuoto, l'ipotesi di localizzazione di
questa nuova struttura ospedaliera e indica 5 diverse
localizzazioni.
Qui, a nostro avviso, le note sono un po' dolenti, perché a noi
pare che di queste 5 ipotesi di localizzazione, almeno 3 siano del
tutto impresentabili; andare a proporre Busseyaz come sede di una
struttura ospedaliera ci sembra una cosa che non sta in piedi dal
punto di vista della localizzazione, degli accessi, delle
dimensioni dell'area, non ci sembra assolutamente valida.
La stessa cosa dicasi rispetto alla proposta di localizzare
l'ospedale nell'area di Montfleury, io credo che sarebbe un delitto
andare ad intervenire in quell'area, sia pure per una struttura
ospedaliera; è un'area agricola, coltivata, ambientalmente pregiata
e io credo che non sia minimamente ipotizzabile la localizzazione
di una struttura ospedaliera in quella zona che, oltretutto, non è
neppure delle migliori dal punto di vista dell'accessibilità.
Non ci pare neppure valida la proposta di un insediamento
nell'area industriale Cogne, la parte al di là del Buthier; anche
quella è un'area che abbiamo detto, l'abbiamo discusso recentemente
nella legge per reperire i fondi per acquisire l'area, è un'area
che deve rimanere fondamentalmente industriale, oltre al fatto che
comunque è un'area per la quale è difficile ipotizzare oggi una sua
liberazione rispetto alle strutture produttive che ci sono, quindi
io non credo sia realistico quel tipo di ipotesi.
Rimangono sostanzialmente due ipotesi, una è l'area dell'ex
maternità che è un'ipotesi che va presa in considerazione anche e
soprattutto perché ha il vantaggio che si tratta di un'area che
fondamentalmente è già di proprietà regionale e quindi ha
sicuramente un vantaggio notevole; tuttavia alcune perplessità
derivano dalla dimensione ridotta dell'area, tant'è vero che, se ho
capito bene, dalle planimetrie e dal progetto si ipotizzerebbe per
realizzare la struttura ospedaliera in tale area la demolizione
della scuola di agricoltura e quindi lo spostamento di tale
struttura in una sede totalmente diversa, cosa che mi sembra, anche
questa, abbastanza problematica.
Rimane quindi ed è la preferenza che noi indichiamo - ed in
questo concordiamo abbastanza con quanto detto dal Consigliere
Beneforti - l'area di Saint-Christophe che è esterna alla città, ma
comunque ai confini con la città di Aosta, è facilmente
accessibile, ha la strada statale, ha alle spalle la ferrovia che
può essere attrezzata con una stazione, è vicina all'aeroporto, è
un'area ampia, in questo momento non compromessa e, secondo noi,
può essere una localizzazione interessante, anche se ovviamente si
possono anche studiare altre soluzioni ancora.
Noi quindi esprimiamo un orientamento favorevole rispetto alla
costruzione di una nuova struttura, tra le localizzazioni
ipotizzate ci sembra che queste due che abbiamo indicato siano le
più valide ed in particolare quella di Saint-Christophe.
Sottolineiamo inoltre il dato che la localizzazione nuova della
struttura ospedaliera permetterebbe di liberare un'area centrale
molto importante per la città di Aosta e per delle scelte di
urbanistica avanzata nella nostra città. E' un'area molto
importante dove c'è attualmente l'ospedale e quindi sicuramente
potrebbe essere utilizzata e sfruttata in modo meno congestionato e
meno intensivo di quanto avviene attualmente con risultati molto
positivi, noi pensiamo, rispetto all'insieme della città di
Aosta.
Rispetto al problema dei rapporti col Mauriziano, è un problema
che esiste da tempo, che ha condizionato le scelte, eccetera; a me
non pare, anche dopo aver sentito le affermazioni che ha fatto oggi
l'Assessore alla sanità, che le esigenze dell'Ordine Mauriziano
siano così gravi, così pesanti, da condizionare le scelte che si
devono fare.
L'Ordine Mauriziano ha bisogno comunque di ribadire una presenza
in Valle d'Aosta, ma credo che le dimensioni di questo bisogno
possano essere fortemente circoscritte, quindi non credo sia questo
l'elemento che ci deve condizionare e da cui dobbiamo far dipendere
tutte quante le scelte future.
Quindi noi, sulla base degli elementi che sono emersi, a meno
che non ci siano controindicazioni precise - però bisogna che
qualcuno le esprima se ci sono queste controindicazioni precise -
noi siamo per camminare in questa direzione con una certa decisione
e speditezza.
Si tratta di andare avanti, di passare da uno studio di
fattibilità ad una progettazione di massima, si tratta di reperire
le aree, perché questo è un altro problema su cui bisogna lavorare
e comunque evitare che aree attualmente disponibili magari, col
tempo, non lo risultino più.
Si tratta di reperire i fondi e sicuramente se ci sono dei
progetti, dei programmi, da presentare a livello ministeriale vanno
presentati, però io dico anche che noi abbiamo, in questo momento,
delle entrate aggiuntive che vanno ben al di là di quella che è la
capacità impositiva locale. Abbiamo avuto un finanziamento
aggiuntivo da parte dello Stato di 430 miliardi di lire e io credo
che noi possiamo benissimo intervenire nei prossimi mesi, con una
variazione sul bilancio di previsione del 1993, per cominciare ad
accantonare 50 miliardi, quello che è necessario, per pensare ad
un'utilizzazione rispetto ad una struttura come quella
dell'ospedale che evidentemente ha una rilevanza enorme per tutta
quanta la nostra comunità.
Noi quindi siamo per camminare con decisione rispetto a questo
tipo di orientamento ed evidentemente questo non ci sembra
assolutamente in contraddizione con gli interventi di
ristrutturazione urgenti che devono essere fatti sulla struttura
esistente.
Sappiamo che comunque, se anche decidiamo di andare in una certa
direzione, saranno necessari dei tempi relativamente lunghi, non è
una questione che si risolve in tempi brevi, ci sono tempi
abbastanza lunghi per la progettazione, per l'approvazione, per il
reperimento delle aree, per il reperimento dei fondi, per la
costruzione, quindi è sicuramente un'operazione che si proietta in
un arco di tempo superiore ai 5-6 anni.
Io credo che questo sia ovvio, allora gli interventi di
ristrutturazione vanno fatti, laddove sono necessari, però è
evidente che è ben diversa l'ottica in cui ci si pone a seconda se
l'obiettivo è quello di ampliare l'attuale sede o di fare una
struttura nuova, quindi una scelta di questo genere io credo sia
abbastanza urgente ed opportuna e credo che questo fosse anche lo
spirito con cui i gruppi di minoranza hanno sollecitato e richiesto
la convocazione straordinaria di questo Consiglio e questo
dibattito, oggi, in questa sede.
Si dà atto che dalle ore 18,17 presiede il Presidente
Bich.
Presidente
Chi chiede la parola? Il Consigliere
Milanesio.
Milanesio (PSI)
Io ho l'impressione che questa volta
forse riusciremo ad essere più propositivi e più costruttivi che
non in occasione dell'altra convocazione del Consiglio
straordinario, vale a dire sui problemi dell'occupazione e con
riferimento specifico alla questione dell'ILVA-Cogne.
Intanto perché ci troviamo di fronte ad uno studio, a mio avviso
fatto abbastanza bene, che finalmente può consentire ad un po' di
Amministratori che si erano già impegnati su questo problema, che
avevano cercato di approfondirlo e, per la verità, secondo me, non
vi erano riusciti sufficientemente, di dire qualcosa di molto
preciso.
Io non voglio togliere alla proposta inizialmente portata avanti
da altre Amministrazioni che avessero una qualche giustificazione -
e mi riferisco, ad esempio, all'ampliamento dell'ospedale
Mauriziano - anche perché tutto questo avveniva in un contesto
inesplorato, cioè non c'erano delle proposte sostanzialmente
alternative, o le proposte alternative erano molto vaghe, non erano
state approfondite, non si era fatta la valutazione dei costi e
degli spazi sufficienti per far sorgere un'eventuale nuova
struttura ospedaliera.
Si era in presenza, sostanzialmente, di una proposta che aveva
dei sostenitori e di indicazioni generiche e non verificate in
altri luoghi, quindi ha trovato corpo in quel momento una certa
volontà che mirava a fare, magari alla svelta, qualcosa che invece,
comunque vadano a finire le cose, ha bisogno di tempo e di molto
tempo. Questa deve essere la consapevolezza che deve guidare i
lavori di questo Consiglio e le decisioni di questo Consiglio.
Se anche noi qui, questa sera, decidessimo qualche cosa,
dobbiamo sapere che tra il dire e il fare, secondo me, ci sono di
mezzo, come minimo, da 6-7 a 10 anni.
Quindi intanto prendiamo consapevolezza di questo aspetto che è
fondamentale.
Io non ho difficoltà a dire che noi socialisti siamo favorevoli
alla costruzione di un nuovo presidio ospedaliero e le ragioni sono
sostanzialmente contenute nello studio di pre-fattibilità dell'ing.
Quaranta.
Ce lo siamo letto attentamente, l'abbiamo esaminato, l'abbiamo
valutato e siamo arrivati, penso con il buonsenso, alle analoghe
conclusioni cui è pervenuto il gruppo della democrazia cristiana e
quello del Consigliere Riccarand. Siamo pervenuti alla conclusione
che per quello che ci riguarda è opportuno, anzi è necessario,
mettere in atto da subito tutte quelle iniziative per arrivare a
costruire un nuovo presidio ospedaliero; e che l'area migliore per
questo, fra quelle che sono state prese in considerazione, ma noi
evitiamo di prenderne in considerazione altre, perché non credo
inoltre che sarebbe utile ed opportuno, l'area che si presenta come
la più idonea per la sua ubicazione, per i suoi collegamenti, per
il suo soleggiamento, per il collegamento eventuale con il
Beauregard, è quella di Saint-Christophe, a ridosso del Comune di
Aosta.
Quindi noi ci sentiamo di dare una risposta, riteniamo che
questa risposta sia sensata e ragionevole.
Cosa fare a questo punto nel frattempo? Per intenderci noi non
riteniamo che le trattative in corso, ormai da 20 anni, con l'Ente
Mauriziano, siano ostative nella ricerca di una soluzione,
nell'individuazione di una soluzione.
Non vorrei che si perdesse altro tempo, anche se un mese e mezzo
- magari fosse un mese e mezzo! - ma che si facesse procedere
l'individuazione, progettazione e tutti gli atti necessari per la
creazione del nuovo presidio ospedaliero e parallelamente fare le
trattative con l'Ente Mauriziano che in questo momento ha,
probabilmente, una disponibilità maggiore di quanto non avesse in
passato.
Comunque io credo che la Regione abbia la possibilità di
fornirgli delle soluzioni e delle alternative che potrebbero essere
di suo come di nostro gradimento e che prescindano comunque dalla
realizzazione e dall'ubicazione del nuovo ospedale.
Questo in estrema sintesi, però sarebbe forse un po' limitativo
nell'affrontare, sia pure con poche parole, il problema che abbiamo
sollecitato porre all'ordine del giorno e farne oggetto di
discussione, sarebbe limitativo non fare qualche considerazione,
sia pure da profano, perché io non sono certo un esperto di
problemi della sanità, sul funzionamento comunque della sanità e
lamentare una complessiva inefficienza di questo settore.
A cosa può essere attribuita questa inefficienza? Per quello che
mi riguarda, per quel poco che ne ho capito, io l'attribuisco
soprattutto alla mancanza di autonomia gestionale dell'USL.
Qui è ora di smetterla di dare applicazioni distorte a leggi
dello Stato che fanno delle affermazioni abbastanza precise; la
legge 412 ha ridotto all'osso i controlli sull'attività dell'USL,
la Regione, a mio avviso, ha fatto rientrare dalla finestra quello
che in qualche modo è uscito dalla porta.
Ci sono troppe ingerenze della Regione, troppe ingerenze della
Giunta regionale, troppe ingerenze degli Assessori regionali alla
sanità sulla gestione dell'USL, per quello che mi riguarda.
Credo che dobbiamo fare il discorso della responsabilizzazione,
della responsabilità e solo a quel punto possiamo poi dare giudizi
sul successo o sull'insuccesso di questa gestione, sulle capacità
di questo Amministratore straordinario o sulle supposte
incapacità.
Io ho l'impressione che in presenza di leggi nuove si continui
ad operare con una vecchia mentalità e questo è assolutamente
inaccettabile.
Per quello che ci riguarda noi chiediamo oggi alla Giunta ed al
Presidente della quinta Commissione soprattutto, di voler fare una
serie di audizioni, brevissime, circoscritte, che possano
consentire ai consiglieri regionali che vorranno approfondire
questo argomento, di prendere contezza dalla viva voce dei
protagonisti, in qualche modo, di quelle che possono essere le
incomprensioni, perché io prima di dire che ci sono delle
malevolenze o ci sono atteggiamenti precostituiti, voglio dire che
ci possono essere delle incomprensioni e quindi, se ci sono
incomprensioni, queste vanno chiarite in qualche modo.
Ciascuno deve sapere qual'è il ruolo che gli è assegnato e di
questo ruolo deve rispondere in modo preciso a tutti.
Quindi la richiesta, parallelamente ad aver espresso il nostro
parere sullo studio e quindi sulla soluzione da dare al nuovo
presidio ospedaliero, la nostra richiesta molto precisa è quella di
convocare per una serie di audizioni, brevi, ma significative,
l'Assessore, l'Amministratore straordinario, i due Coordinatori e
il Comitato dei garanti.
Questo perché assieme si possa fare il punto su quello che non
funziona nei rapporti tra enti e istituzioni diverse che hanno la
pretesa, in qualche modo, di occuparsi tutti di sanità, mentre
qualcuno dovrebbe occuparsi di programmazione ed altri di gestione.
Solo che il malvezzo presente nel nostro paese, a cui non sfuggiamo
neanche qui nella nostra Regione, è che si confonde l'obbligo
dell'Ente pubblico di dare dei servizi con la gestione degli
stessi.
Io credo che siano due momenti diversi, la Regione può
programmare, decidere, indicare, individuare, ma non deve gestire e
non deve farsi coinvolgere nei momenti gestionali nel modo più
assoluto e totale. Credo che in questo risiedano le numerose
incomprensioni che si sono manifestate e si stanno manifestando e
le polemiche, di cui poi abbiamo contezza sui giornali e sulla
stampa quotidiana.
Quindi, riconoscendo a questa nostra iniziativa, se non altro,
il merito di aver riaperto un dibattito su un problema scottante
sul quale ci è sembrato che la Giunta un po' traccheggiasse - ed è
per quello che ci siamo permessi di richiedere questa convocazione
straordinaria - noi riteniamo che però in questo Consiglio, se ci
sarà la volontà, potrà anche uscire una formulazione unitaria di un
ordine del giorno.
Da interventi che ho sentito fino adesso non mi è parso di
cogliere voci dissonanti, mi è parso di cogliere voci che hanno una
certa affinità di vedute, se non addirittura coincidenza di vedute
e mi pare anche di capire che ci sia la volontà di impugnare il
problema per risolverlo una volta tanto.
Ripeto, non nascondiamoci dietro l'Ente Mauriziano, è stato un
alibi fino ad oggi, perché non è un vero ostacolo per una decisione
che questo Consiglio può assumere, che questa Regione può
assumere.
Io non penso che l'Ordine di S.Maurizio e Lazzaro, ancorché
potentissimo, nobilissimo, che affonda le sue radici addirittura
nella tradizione un po' misterica dei Templari, non credo che sia
così potente da impedire a questo Consiglio regionale di prendere
delle decisioni in piena autonomia.
Presidente
Ha chiesto la parola il Consigliere
Rollandin.
Rollandin (UV)
Je crois que plusieurs conseillers
estiment que ce Conseil extraordinaire ait une importance
particulière surtout pour le fait qu'on devrait finalement - a dit
quelqu'un - décider.
Au contraire je crois qu'on a entendu aujourd'hui l'histoire
qu'on avait déjà rappelée au moment du débat de cette loi 51. Chose
plutôt drôle: c'était la première foi qu'il fallait approuver une
loi pour faire un projet, car l'unique résultat de cette loi qui
prévoyait l'engagement de 250 millions de lires, c'était d'arriver
à présenter la relation que aujourd'hui nous sommes là à
discuter.
Et je regrette que quelqu'un sous-estime la force de l'ordre
Mauricien. Car si on voulait en faire l'histoire, alors il faudrait
rappeler ce qui dit l'article 41 de la loi 833 de '78: "Articolo
41. Con legge dello Stato, entro il 31 dicembre '79 si provvede al
nuovo ordinamento dell'ordine Mauriziano."
Je crois que c'est le plus beaux exemple de la force de l'ordre
Mauricien. En effet jamais un gouvernement a réussi à modifier ce
qui est l'Ordre Mauricien.
Si quelqu'un a des doutes je crois qu'on est là avec les
différents projets qui avaient été présentés et qui n'ont pas bougé
d'un doigt, ce qui est le projet réel.
Et là on disait même: "al nuovo ordinamento dell'Ordine
Mauriziano, ai sensi della quattordicesima disposizione transitoria
finale della Costituzione, e in conformità, sentite - c'était
l'unique chose qu'on avait accepté - sentite le regioni....": non
pas en accord avec elles.
"Sentite le regioni interessate, per quanto attiene l'assistenza
ospedaliera".
D'après '78 l'article 41 est toujours là, la seule chose qu'on a
réussi est de faire des conventions avec l'ordre Mauricien. Et, je
répète: ici on est en train de faire un très intéressant débat en
oubliant qu'on est encore à mettre un point sur le problème de
l'ordre Mauricien.
Notamment ce serait très simple discuter et résoudre le
problème. Au contraire il y a eu là des débats, des propositions et
même des accords qu'à la dernière minute n'ont pas été acceptés de
la part du ministère compétent.
Après, je crois que je suis un peu étonné de entendre monsieur
Beneforti qui fait toute une histoire comme si jusqu'à hier il
était je ne sais pas où, ou si jusqu'au mois de juin il ne faisait
pas partie de cette majorité.
Au contraire, un des premiers pas qu'il avait souligné au moment
où il avait accepté de faire l'Assesseur, c'était qu'il était à
même finalement de résoudre le problème de l'ordre Mauricien.
Nous sommes aujourd'hui en convocation extraordinaire et le
point est encore là.
Les différentes propositions, les différentes délibérations qui
ont été adoptées - et j'inviterai Beneforti à relire la
délibération qu'il a cité: 875-Linee di riorganizzazione e sviluppo
dei servizi. On le dit clairement!
On dit déjà tout ce qui a été fait: alors ce n'est pas question
de mérites des uns ou des autres.
"Evidenziato che per il triennio 1989-91 ai fini della relazione
del suddetto piano pluriennale di investimenti, è prevista
l'attribuzione alla Valle di una somma di lire - su un primo
finanziamento di 10mila miliardi - così ripartita: 4777 milioni per
anziani, 23 miliardi per strutture ospedaliere e ambulatoriali..."
La délibération est de janvier '90, Beneforti.
Par la suite il y a eu l'arrêté du 29 du mois d'août, là où on
donnait l'argent. Et le dernier arrêté "Decreto 29 agosto 1989,
321" où ils donnèrent les critères. Au contraire le décret 3 août
1990 fixe finalement qu'on a alloué - 3 août '90 - qu'il y avait la
disponibilité de l'argent et depuis ce moment rien n'a été
modifié.
Alors on est encore là: la délibération 615 dit toute une série
de considérations très claires: "di rinviare al successivo
provvedimento del consiglio regionale l'approvazione del programma
definitivo, di cui al sopracitato articolo 20 tenuto conto delle
valutazioni emerse a livello ministeriale in merito al suddetto
programma". Après on fait toute l'histoire.
On dit - chose que quelqu'un oublie - mais qu'est ce que c'est
l'histoire de l'ordre Mauricien? C'est simple: il suffit de
considérer que il n'existe pas, en oubliant que nell'ospedale
ex-mauriziano on a encore 423 posti letto et on sait très bien que
si on ne résout pas ce problème, on ne peut pas faire à nouveau 800
places-lits, car il faut considérer résolu ce problème. C'est là le
petit particulier qu'on veut oublier.
Encore la délibération, que je ne sais pas combien ont lue: "le
incertezze delle decisioni legate all'attribuzione dell'articolo 80
ultimo comma della 833, non hanno consentito infatti alla regione
di definire un quadro organico di sviluppo delle strutture
ospedaliere in rapporto ai bisogni di ricovero espressi dalla
popolazione, determinando situazioni organizzative i cui effetti,
dovuti alla mancanza di posti letto disposti dagli standard
previsti e alla impossibilità di unificare i presidi possono essere
considerati in termini di maggior spesa per la gestione dei presidi
ospedalieri e di mobilità ospedaliera per la popolazione".
Mais c'était déjà dit ici! Ce qu'on vient de dire comme
"finalement on a découvert qu'il y avait un système meilleur: faire
un hôpital nouveau"!
Et encore, les engagements: "dotare la struttura ospedaliera
della regione di 800 posti letto tenuto conto del fabbisogno
rilevato in applicazione degli standard della legge 109 dell''88".
Alors il n'y avait pas besoin de déranger des professeurs de
n'importe où pour savoir quelles étaient les exigences: c'est là un
calcul mathématique.
"Nell'ambito di tale obiettivo va perseguita in particolare la
finalità di riequilibrio della dotazione di posti letto tra posti
letto propri della regione e quelli dell'ordine Mauriziano": piano
decennale degli interventi. Toujours dans la même délibération,
toujours dans la même délibération.
Et là c'est écrit.
"Riordino, ristrutturazione, ampliamento e conservazione del
presidio ospedaliero della regione; la realizzazione di un nuovo
corpo ospedaliero per un totale di..., collegato e integrato,
eccetera..; l'effettuazione di un intervento di
ristrutturazione".
Il y a toutes les observations: "costo di massima del programma
decennale realizzazione e ampliamento del nuovo corpo ospedaliero".
Quelle est la découverte et l'exigence de discuter sur certains
barèmes, sur certaines choses? Tout avait déjà été dit il y a
longtemps. La question ce n'est pas de dire ce qui est nécessaire
que tout le monde connaît: le malheur c'est qu'on ne décide plus ce
qui est nécessaire et comment faire. Alors, on risque d'avoir une
paralyse inutile pour la simple raison qu'il faut quand même
attendre une décision qui est liée à un aspect qui n'est pas
secondaire, mais qui est capital.
Alors, je crois que si quelqu'un est à même de dire - demain,
d'ici un mois - ce que j'espère, que finalement l'ordre Mauricien
est d'accord d'accepter qu'il n'y aura plus des exigences au delà -
comme je viens d'entendre - des 80 lits, ou de 100 lits; je crois
qu'on peut revenir et discuter ce qui est le programme.
Mais jusqu'à ce moment je regrette de le dire, je ne sais pas
qui est à même de dire qu'on peut intervenir dans un secteur plutôt
que dans l'autre.
Les autres interventions: oui, on peut résoudre le problème
comme on avait dit - et je veux rappeler la conférence de début
d'année de Beneforti, conferenza stampa: "Ospedale regionale:
occorre riunificare i presidi ospedalieri e raggiungere gli 800
posti letto sia tramite il progetto di ristrutturazione e
ampliamento dell'esistente, sia tramite un nuovo ospedale".
De cette façon on a tout réglé; on en fait deux: "sia tramite la
ristrutturazione e ampliamento, sia tramite un nuovo ospedale".
Si quelqu'un est à même de me donner une explication
satisfaisante d'un point de vue mathématique de ce que signifie ce
passage, je serai sans doute enthousiaste d'y venir.
Et par conséquent je crois le débat d'aujourd'hui - après on
discute sur les financements, sur l'économie, sur les macro, sur
les micro, et quelques collègues ont pris comme analyse le document
Quaranta, le document des 150 millions de lires.
Alors, le document des 150 millions dit une chose importante: il
a pris le plan de la ville d'Aoste et des communes environnantes -
car jusqu'au mois de juillet '92 le pauvre ne savait quoi faire: je
crois qu'il avait pris des contacts, mais le pauvre disait: "mais
pour faire un projet il faudrait au moins que quelqu'un me dise où
je dois faire le projet, quels sont les terrains disponibles!".
Alors il a pris le plan et il a essayé de voir où il y avait
encore une surface disponible pour faire insister les
structures.
Je crois que si on appliquait les mêmes systèmes lorsque
quelqu'un veut faire une villa ou un projet, je crois qu'il y
aurait à rire. "Tu vas me faire une maison" "Mais où?" "Tu dois
faire une maison. Après, qu'il soit dans une zone plutôt que dans
une autre, n'a aucune importance."
Et en effet on a mis, et le collègue Riccarand l'a mis en
évidence, on a mis Busseyaz. C'est évident, c'était l'unique zone
verte, là où on pouvait encore placer quelque chose. On a mis
Montfleury et cetera, je ne veux pas reprendre cette polémique
là.
Après on est arrivé à Saint-Christophe. Là, ce sont des
considérations que le pauvre a dû présenter pour arriver quand même
à des considérations. Considérations que je crois il n'y a pas un
qui aujourd'hui travaille à l'hôpital qui n'est pas à même de nous
dire.
On donne comme une découverte qu'un hôpital nouveau est mieux
qu'un hôpital éparpillé dans d'autres anciens. Mais je crois que si
on entre à l'hôpital aujourd'hui et au lieu de demander si on peut
entrer à l'hôpital on demande: "mais qu'est-ce que tu en penses?",
il est à même de le dire.
Mais quelle découverte est, cette solution? Le problème c'est de
voir ce qui est factible, qui c'est tout autre problème; ce que
personne ne veut insister c'est sur la factibilité.
Et je veux rappeler à quelqu'un que, aujourd'hui ce n'est plus à
la mode, mais autrefois c'était le grand problème des laboratoires:
il n'y a pas les laboratoires, et je veux rappeler les
interpellations de quelques collègues sur
le code ai laboratori,
facciamo un laboratorio nuovo
, projets de laboratoires
nouveaux. Tout a été réglé, la Commune d'Aoste est d'accord, tout
était disponible pour faire. Le laboratoire est encore à réaliser
aujourd'hui.
Alors, ici on risque de faire de très beaux débats, intéressants
du point de vue de l'histoire; on peut rappeler les projets, on
peut reprendre les projets qui ont été réalisés entre-temps. Je
crois que l'unique défaut de ce débat c'est qu'il risque d'être
improductif.
Et je sais que peut-être quelqu'un résout le problème comme on
l'avait résolu dans d'autres moments: il suffit d'indiquer la zone
et après on verra. On risque de ne faire rien du tout.
Combien de projets ont été indiqués dans la zone de la ville
d'Aoste sans que jamais soit réalisé un projet!
Justement il y a à voir l'avis de la Commune d'Aoste, voir les
différents responsables, et cetera, chose importante et
intéressante, mais le problème c'est que jusqu'à présent, pendant
les différents débats, il y a là une situation difficile.
Et je crois d'avoir avoué que - d'autres collègues l'ont rappelé
- il y a sans doute une situation difficile et la restructuration
qui avait été déjà prévue - et ça je crois que tous veulent
l'unanimité - doit être faite quand même.
Autrement on risque de porter de l'avant un débat et en même
temps d'arrêter ce qui est indispensable. Et ça je crois que c'est
sans doute important de le réaffirmer.
Mais pour le restant je crois que si on ne met pas le point
final - je dis final -, non un accord qui doit par la suite être
discuté, qui en même temps on verra si et par hasard, si les choses
et cetera, autrement on n'arrivera jamais à comprendre combien de
lits on peut avoir comme gestion définitive en tant que région
comme programme, et en tant que unité sanitaire locale comme
gestion.
Je crois que c'est un problème qui à toute évidence est le
premier à résoudre! Si quelqu'un est à même de dépasser ce problème
sans un accord avec l'ordre des Mauriciens, je crois qu'on est là
pour l'entendre.
A ce que je connais, il faut que l'Ordre Mauricien soit
d'accord.
Alors, je crois que l'exigence d'avoir la possibilité de
résoudre les disponibilités réelles en considérant que jusqu'à
présent il y a une série de
posti letto
qui sont considérés
fuori valle - posti letto
qui sont considérés comme places
de l'administration régionale, qui doit être insérée dans un
programme futur.
Je crois que si on prend le temps nécessaire - que, d'après ce
que je viens d'entendre, et compte tenu de la disponibilité des
Mauriciens, j'espère que soit finalement la bonne solution - après
je crois qu'on est disponibles à discuter l'accord avec l'ordre
Mauricien.
Mais il faut avant qu'il y ait cette disponibilité que
l'Assesseur venait de dire, qu'il parait finalement qu'il y ait, là
aussi, un changement. Et c'est ce qu'on attend depuis des
années.
Il y a encore quelques collègues qui se rappellent du projet qui
avait été présenté à Saint-Vincent: il y avait un projet accepté de
l'ordre des Mauriciens tout près des termes de Saint-Vincent, qui
allait finalement donner la solution à tous les problèmes.
A la dernière minute les Ministères ont dit non, et on est
retombés dans la même situation d'aujourd'hui.
Alors je crois que faire le débat en oubliant qu'il y a ce
problème, je crois que c'est vraiment prendre du temps utile à un
débat important comme le débat sur le système sanitaire qui devra
être abordé.
Je crois, avec plus de sérieux du point de vue des perspectives,
et en n'oubliant pas qu'aujourd'hui ce que la population veut c'est
de savoir finalement quel est l'endroit où ils peuvent
s'adresser.
Toute autre querelle, tous les débats je crois qu'ils sont
plutôt improductifs, inutiles.
Je crois que le point c'est de savoir, d'ici une année, d'ici
six mois, d'ici deux années, quels seront les services qui peuvent
être présentés dans notre région.
Et dans ce sens j'invite à être très attentifs à ce qui se
passe, très attentifs aux exigences existantes, et surtout de
continuer le travail qui a été fait, pour faire de façon que
l'intervention de l'Etat soit suffisante aussi dans ce secteur.
Presidente Ha chiesto la parola il Consigliere Bajocco.
Bajocco (PCI-PDS)
Innanzitutto voglio dire che
questo non è uno studio di 250 milioni, ma uno studio della PRO-GEN
s.r.l., dott.ing. Quaranta, altrimenti se andiamo avanti col
concetto del denaro tutti i progetti che vengono dati a destra e a
manca, da oggi in poi, in questo Consiglio li affronteremo con la
cifra e non penso che sia un discorso corretto.
Gli ultimi tre interventi, in linea di massima, anche se
l'intervento di Rollandin non mi trova molto d'accordo su certi
aspetti, gli altri due mi trovano d'accordo, ma per quale ragione?
Prima di tutto perché sono rimasti nel tema.
Questa convocazione del Consiglio parla molto chiaro e dice:
"qui dobbiamo discutere sul problema di un ospedale nuovo o di una
ristrutturazione e un'ala nuova al vecchio".
Invece il Consigliere Beneforti, io capisco che il problema
della sanità è grande, sono temi importanti, ma guarda caso è
partito dall'A ed è andato a finire alla Z su tutti i problemi
della sanità.
In certe sue affermazioni sembra quasi che il male, tutto quello
che c'è, oggi, all'interno di questo ospedale, non è stato risolto
in questi pochi mesi da parte di un Assessore del nostro partito,
del PDS.
Io voglio far presente a questo Consiglio che qui siedono i sei
Assessori alla sanità, in tanti anni; sei Assessori, guardateli in
faccia, qui ci sono sei Assessori che hanno gestito la sanità in
Valle d'Aosta, democristiani, unionisti, oggi pidiessino.
(...Interruzione fuori microfono...)
No voi socialisti siete rimasti fuori, non diciamo di più.
Sul problema in discussione io mi trovo d'accordo pienamente con
questo studio, ma per quale ragione? A dirvi la verità non sono un
tecnico, ma leggendo quanto c'è scritto in questo studio so che ci
sono molte cose da perfezionare, ma mi trova pienamente
d'accordo.
Vedo che i servizi che oggi non ci sono ed i servizi che oggi ci
sono, su questo non dovrebbero più esserci; allora su quello che
noi abbiamo oggi, diceva bene Rollandin quando diceva "andiamo
all'ospedale e tutti diranno che siamo sul nuovo, tutti vorrebbero
qualcosa di nuovo", ma se vogliamo qualcosa di nuovo non dobbiamo
metterci delle pulci, non bisogna mettere la pulce del
Mauriziano.
E' vero che c'è, esiste il problema del Mauriziano, dobbiamo
cercare di lavorare per poterlo risolvere.
Non sono dell'avviso che se noi non risolviamo il problema del
Mauriziano non possiamo discutere o dare un
ok
sull'indirizzo dell'ospedale nuovo. Non sono d'accordo su questo,
perché la Regione può benissimo lavorare in questa direzione.
Non sono molto d'accordo su quello che diceva l'Assessore prima,
quando diceva "se non decidiamo sul Mauriziano non possiamo forse
risolvere questo problema". Su questo non sono d'accordo perché io
sono dell'avviso che se noi in questi 30 giorni sappiamo lavorare
bene col Mauriziano possiamo risolvere questo problema.
Il problema di ristrutturare l'ospedale di via Ginevra, se
ognuno di noi conosce quel percorso, se ognuno di noi conosce la
viabilità di quella zona, è grave: non possiamo lavorare per dire
"non risolviamo il problema del Mauriziano, dobbiamo arrivare in
quella direzione"; a tutti i costi dobbiamo uscire da via Ginevra.
In quella situazione, man mano che andiamo avanti, sarà sempre
peggio.
Sul problema dei posti-letto io sono dell'avviso che la Regione
debba lavorare, andare avanti sugli 800 posti-letto. In questi
giorni in Valle d'Aosta ci sono stati migliaia e migliaia di
turisti e la gran parte dei turisti infortunati non sono residenti
in Valle d'Aosta e sono quelli che hanno inciso nelle strutture
sanitarie della nostra regione. E' per questo che il partito dove
io milito è per un ospedale nuovo, per lavorare in quella
direzione.
Non voglio qui dare un indirizzo sull'individuazione delle aree,
è logico che l'area migliore, vedendo la città di Aosta com'è
dislocata, potrebbe essere quella di Saint-Christophe, perché è
quella vicino alla ferrovia, è quella vicino all'autostrada, è
quella vicino all'aeroporto, è quella vicino ad una viabilità che
sarebbe ottimale per poter dare la possibilità ai mezzi di
trasporto, le Croce Rossa o chi per esse, di immettersi in quella
zona per salvare la vita della gente.
Io mi auguro che la risoluzione sarà approvata, e mi auguro che
lo sia proprio all'unanimità, perché il problema che stiamo
discutendo è un problema importante.
Un'altra cosa ha detto bene Beneforti, ma forse non è stata
applicata dai vari Assessori, ha detto: "la sanità deve essere una
unità di tutti, non come è stato fatto fino adesso che ci sono
stati degli interessi politici, interessi di voto". Il nostro
partito non baratterà mai la sanità per degli interessi di voto,
noi lavoriamo per l'interesse della gente, per l'interesse della
qualità e per questa ragione siamo favorevoli in linea di massima a
questo progetto.
Si dà atto che dalle ore 19,02 presiede il Vicepresidente
Stévenin.
Presidente
Ha chiesto la parola il Consigliere Rusci.
Rusci (PRI)
Sono un poco imbarazzato ad
intervenire su un argomento così importante.
Questa fine legislatura sarà ricordata per aver visto in
Consiglio regionale il dibattito affrontare dei temi spessi,
importanti, e casualmente ai due Assessori del PDS è stato dato di
delineare, su importanti momenti amministrativi, strategie che
occuperanno i futuri Consigli regionali per almeno un decennio:
l'occupazione da un lato, la sanità dall'altro.
Io diligentemente mi sono preparato il compitino in questi
giorni e alla fine ho scoperto che dovevo dare delle risposte
banali, molto banali, troppo banali, per poter essere così
largamente condivisibili - invece poi vedo che sono condivisibili
da molti consiglieri, almeno dagli interventi che si sono succeduti
- perché banale è rispondere alla domanda "vogliamo un ospedale
nuovo o vogliamo un ospedale vecchio ristrutturato?".
E' come chiedere ad ognuno di noi se preferisce stare con i
piedi in un paio di scarpe nuove, eleganti, belle dal punto di
vista estetico, comode e funzionali, oppure rabberciate,
rattoppate, visitate alcune volte dal calzolaio.
Se la risposta è questa, dico perché ci abbiamo impiegato tanto?
Io ormai comincio ad avere stratificata nella mia testa un poco di
memoria storica anche su questi argomenti e mi ricordo i fieri
dibattiti in Consiglio comunale - manca il Presidente Bich, però
c'è il Consigliere Chiofalo a farmi da buon testimone - e io
ricordo perché negli anni 87-88 in Consiglio comunale si bloccò la
ristrutturazione: perché non andava bene quel progetto di
ristrutturazione e già lì si ventilava l'ipotesi di un ospedale
nuovo. Cinque anni sono passati da quel momento.
Perché la ristrutturazione nuova con l'investimento sull'area
dell'attuale parcheggio avrebbe tolto la luce, avrebbe costituito
un fondo buio ad alcune famiglie che drammaticamente abitavano
sulla strada confinante con il parcheggio dell'ospedale.
Andò così! Vedete alle volte come i grandi problemi sono poi
bloccati e condizionati da piccole cose?
Non vorrei ricordare il problema della ristrutturazione del
quartiere Cogne, ma per far capire - Bajocco tu te lo ricordi molto
bene in Consiglio comunale - il grande investimento urbanistico
della ristrutturazione in verticale, scelta moderna, intelligente,
rimasi l'unico io a sostenerlo in Consiglio comunale perché
improvvisamente i pensionati Cogne che soffrivano di asma avevano
delle difficoltà ad immaginare di vivere al quindicesimo piano di
un grattacielo.
Dicevano "e poi se si bloccano gli ascensori e non possiamo
salire?". E' difficile pensare di aggredire problemi di questa
portata e pensare poi di essere condizionati da argomenti di questo
tipo.
Per dire che è appena ovvio, ma è proprio una banalità, dire che
nuovo è meglio di vecchio ristrutturato, per centomila motivi che
sono stati tirati fuori: di allocazione urbanistica, l'attuale
collocazione non è la migliore dal punto di vista urbanistico, il
nodo è un nodo estremamente congestionato, non è servito da
parcheggi, non è servito da penetrazioni, c'è uno spreco di risorse
umane e di personale che è incredibile.
Sicuramente la qualità della degenza ospedaliera, quindi della
vita alberghiera degli ammalati all'interno dell'ospedale è una
modesta qualità. Attenzione, c'è di peggio: basta avere la
disgrazia di avventurarsi in altri luoghi ed in altre zone per
trovare del peggio.
Io credo che qui comunque, indipendentemente da coloro che si
sono succeduti su quella sedia di Assessore, un minimo di
attenzione su questo problema, a livelli differenti e con
sensibilità differenti, ci sia stato; io non mi sentirei di dire
che la qualità dell'assistenza sanitaria in Valle d'Aosta è una
cattiva qualità. Questo non mi sento assolutamente di
sostenerlo.
Ci sono delle luci e delle ombre, come in tutti i settori
produttivi e lavorativi della nostra regione, però nel complesso
direi che la qualità è una qualità decente.
Allora, dato per scontato che è meglio il nuovo, bisogna vedere
come si approccia, come si arriva a quell'obiettivo.
Intanto i tempi, ce lo siamo detto qui, 7-10 anni, e nel
frattempo? Poi c'è un condizionamento forte, bisognerà pur arrivare
a sciogliere il nodo delle proprietà. Io non credo che il
Mauriziano sia un'entità così priva di significato, citato e
tutelato dalla Costituzione.
Il Consigliere Rollandin nel suo intervento ha detto del potere
di questa organizzazione, bisognerà fare i conti col Mauriziano e,
nel frattempo, di qui all'ipotizzare che comunque si arriverà al
nuovo, ci sono i 7-10 anni della fase transitoria da gestire.
Io ho di fronte agli occhi due dati di fatto obiettivi: il
primo, l'hanno ricordato tutti qui dentro, ma ce lo hanno detto i
Primari, ce lo hanno detto le organizzazioni sindacali, mancano i
posti-letto; in media la popolazione della Valle d'Aosta è
ipotizzabile attorno alle 130.000 unità, eliminando le punte in
alto ed in basso della presenza in Valle d'Aosta, occorrerebbero
100 posti-letto.
Qualcuno ci dice "con 100 forse riusciamo a tamponare, possiamo
assicurare una capacità di ricovero sufficiente, adeguata e dal
punto di vista sanitario e per una decente qualità di servizio";
questo è un primo dato di fatto.
Un secondo dato di fatto: la nuova normativa nazionale ed i
relativi decreti delegati ci fanno capire che la situazione
peggiorerà, perché la legge-delega trasforma gli ospedali in
aziende che debbono garantirsi il pareggio di bilancio; qui non ci
sarà più qualcuno che paga a piè di lista tutto. La legge lo dice
"interventi contributivi dal pubblico, dalla Regione, dal 30 all'80
percento, massimo, dei costi", dopodiché ospedali ed USL dovranno
pensare ad entrate proprie. Quali? Come? Attraverso la vituperata
partecipazione alla spesa da parte dei cittadini utenti, ma anche
attraverso l'erogazione di prestazioni a pagamento, ivi compresi i
ricoveri. Ricordo che la legge dice che un 6-12 percento dei
posti-letto, tra gli standard di cui parlavo prima, debbono essere
a pagamento.
Allora si torna al problema dei posti-letto e della qualità; se
i cittadini non hanno spazi e qualità a disposizione nella
struttura pubblica locale, cosa faranno? Sceglieranno altre
strutture pubbliche esterne, o private. Questo farà diminuire
ovviamente le entrate e se ci sarà una contrazione delle entrate ci
sarà una diminuzione degli investimenti, se ci sarà una diminuzione
degli investimenti la qualità delle prestazioni del pubblico sarà
inferiore e quindi ancora meno i cittadini vorranno usufruire delle
prestazioni del pubblico.
Io non credo che la Valle d'Aosta voglia questo. Altra risposta
banale: la Valle d'Aosta vuole questo? Sicuramente no.
Allora, la legge delega prevede che entro 180 giorni, cioè entro
il giugno del 1993, le Regioni disciplinino le modalità di
finanziamento del sistema sanitario.
Questo è un dato di fatto obiettivo, c'è un interesse politico
poi che questo Consiglio regionale deve avere ed è quello di
costituire certezze, punti fermi e chiari, nel quadro
dell'evoluzione della sanità sciogliendo i nodi sostanziali
nell'interesse non solo dell'utenza, ma anche - voglio ricordarlo -
dei 1.850 dipendenti della "sanità".
Allora come dovremmo comportarci? Ci siamo confrontati più volte
su piani sanitari grandi, importanti, i piani sanitari vecchia
maniera, che avevano però al loro interno sempre dei punti di
difficile soluzione e produttivi di grande attrito, perché
mescolavano i progetti di sviluppo agganciandoli alla pianta
organica ed alle carriere dei singoli.
Allora noi dovremmo proporre interventi più limitati e forse
meno ambiziosi, ma per produrre sulla sanità effetti positivi a
breve e medio termine ed a controllare e qualificare la spesa
sanitaria.
Anche perché noi dobbiamo tener conto che se gli ultimi 10 anni
sono stati caratterizzati da una logica di spesa di sviluppo
aggiuntivo - cose nuove all'interno delle strutture della sanità -
ora mi sembra di capire che le risorse stanno diminuendo, o per lo
meno non aumentano. Dobbiamo assicurare degli standard sanitari ed
allora noi dobbiamo puntare alla razionalizzazione dell'esistente
con l'obiettivo di riqualificare tutta l'offerta dei servizi al
cittadino.
E arriviamo alle proposte concrete. Se ne è discusso, se ne è
parlato in maggioranza, noi siamo d'accordo di chiedere, tra le
proposte concrete - e citiamo anche i tempi di attuazione di queste
proposte concrete - che in 30-45 giorni si chiuda un'ipotesi di
accordo con il Mauriziano.
E' inutile stare qui a dire quali saranno le difficoltà, ma noi
dobbiamo dare atto all'Assessore, in maggioranza ci ha detto che la
situazione obiettiva è tale per cui con il Mauriziano si può
arrivare a chiudere un accordo definitivo. Perché non dovremmo
credergli? Noi prendiamo atto e ribadiamo questa richiesta come
richiesta del partito repubblicano.
Chiediamo di portare in 90 giorni alla discussione del Consiglio
regionale le linee-guida per la ristrutturazione dei servizi
sanitari - era il famoso non piano sanitario, erano le linee-guida
alle quali mi riferivo nella prima parte dell'intervento - che
dovranno interessarsi di posti-letto in totale e per aree
funzionali e, là dove è possibile, anche territorialmente.
Dovranno indicare le prestazioni erogabili dalle nostre
strutture sanitarie pubbliche, dalle nostre strutture valdostane,
dalle strutture pubbliche esorbitanti la Valle d'Aosta ed anche
dalle strutture private; e dovranno indicare la riorganizzazione e
la razionalizzazione delle strutture esistenti per recuperare spazi
ai posti-letto, alle attività assistenziali, alle tecnologie ed in
genere alla qualità di vita per la degenza per il malato.
Sono poi appaltabili nell'immediato - anche questo lo abbiamo
appreso con estremo piacere, ma teniamo a ribadirlo - le opere
relative al primo lotto di ristrutturazione che tutti voi conoscete
e siamo arrivati alla stretta finale per il riordino del sistema di
emergenza. Conclusione con un'altra banalità: è tempo di stringere
su queste decisioni rimanendo il sì condizionato per la nuova
struttura ospedaliera.
Basterebbe una considerazione per dire che è tempo di assumere
decisioni, facevo riferimento alla mia memoria storica ormai
stratificata anche su questi argomenti. Sono stato, assieme al
collega Bich, in Consiglio d'amministrazione dell'allora ospedale
regionale, ebbene, a memoria mia non ricordo una conferenza-stampa
organizzata dai Primari ospedalieri nel loro complesso. Basterebbe
questo a dimostrare che è indispensabile assumere delle decisioni
concrete e rapide, soprattutto per l'immediato ed il breve
termine.
D'altra parte in questa conferenza-stampa, alla quale io ho
partecipato, nessun Primario ha detto "è meglio questo piuttosto
che altro, è meglio il nuovo, piuttosto che la ristrutturazione"; i
Primari hanno detto "esistono dei problemi che sono diventati
ingestibili, o si danno delle risposte o la qualità dell'assistenza
sanitaria in Valle d'Aosta rischia di essere compromessa".
Voi lo sapete, tra i Primari qualche problemino c'è stato,
probabilmente c'è ancora anche in questo periodo qualche attrito,
allora se hanno pensato di porre la stessa diagnosi sulla sanità
valdostana, forse questa volta è meglio ascoltarli. Grazie.
Si dà atto che dalle ore 19,16 presiede il Presidente
Bich.
Presidente Ha chiesto la parola il Consigliere Bondaz.
Bondaz (DC)
Io vorrei stemperare un momentino
questa discussione, che sicuramente è stata interessante ed un
merito ha avuto la presentazione di questa richiesta di
convocazione: finalmente siamo riusciti a stanare dalle loro tane -
se mi passate l'espressione - alcune persone e l'Assessore stesso,
che finalmente hanno detto qualcosa.
Voglio dire una cosa, Consigliere Rollandin. L'ironia è
estremamente facile a farsi quando si fa tutta una storia di questo
tipo, ma mi permetto di dire che se si potesse fare dell'ironia
sarebbe altrettanto semplice farne su quello che è stato il
passato, nel senso che la sua persona ha avuto prima la carica di
Assessore alla sanità, poi di Presidente della Giunta, per cui
tutti questi problemi che oggi sembrano già definiti, fatti - la
delibera è stata fatta non c'era bisogno di fare questo discorso -
sarebbe stato estremamente semplice che fossero portati a termine
senza dover arrivare oggi, dopo 4 anni, a fare una discussione di
questo genere.
Io mi rendo conto che le questioni che riguardano il Mauriziano,
a cui alcuni hanno fatto riferimento, sono sicuramente questioni
importanti; è vero quello che dice Rusci che l'Ordine Mauriziano è
tutelato costituzionalmente, ma, Santo Dio!, ci siamo sempre
piccati noi valdostani - da sempre, a qualunque partito
apparteniamo - di essere una Regione a statuto speciale, una
Regione che crede nella sua totale autonomia, nella possibilità che
questa autonomia speciale ci deve dare, allora bisogna anche avere
il coraggio di fare delle scelte o dare delle indicazioni che poi
possono anche essere in contrasto, per carità!
Qui certe volte si ha la paura di sbagliare e la paura di
sbagliare fa non fare e il non fare è la cosa peggiore che possa
esistere in un'Amministrazione, perché uno può fare e sbagliare
anche, in buona fede - perché io do la buona fede a tutti - ma il
non fare è la cosa peggiore.
Se siamo veramente convinti che la nostra autonomia deve essere
un'autonomia non assistita, così come ci ha detto l'anno scorso, in
una conferenza che è stata fatta qui in questo palazzo dal prof. De
Rita, che ci ha fatto una lezione e ci ha detto sulla faccia che
noi siamo autonomia assistita e protetta, allora cerchiamo di non
esserlo più.
Quindi cerchiamo di fare delle cose che possono, al limite,
anche andare in contrasto con quelle che sono le leggi, ma che
possono avere un fondamento autonomistico valido e importante.
Anche in questo problema che riguarda l'ospedale c'è la
possibilità di fare un'azione di questo genere, perché è vero che
l'Ente Mauriziano è un ente potente, come qualcuno ha detto, è
verissimo, nessuno lo discute, avrà le sue tradizioni, le sue
capacità, ma non voglio pensare che la Regione autonoma della Valle
d'Aosta, solo per questo semplice motivo, non sia in grado di
tutelarsi in un altro modo.
Se così è, se s'intende l'autonomia come un qualcosa di
prospettico, come un'autonomia in fieri e non un'autonomia statica,
per cui siamo diventati un'Amministrazione che si prende i soldi da
Roma, se li gestisce e li dà ai valdostani, quindi siamo
un'autonomia assistita così come ci ha detto il prof. De Rita- se
ci crediamo - ma visto che l'Assessore alle finanze crede molto in
queste organizzazioni, allora cerchiamo di cambiare anche noi la
mentalità. Cerchiamo di fare qualcosa che serva alla nostra
Regione.
E se vogliamo fare qualcosa possiamo anche metterci in contrasto
con l'Ente Mauriziano, non è detto che il mettersi in contrasto
possa essere qualcosa di non producente e di non valido e non
possiamo vincere una certa difficoltà di impostazione, di tutela
dell'Ente Mauriziano.
Io credo che l'Ente Mauriziano abbia delle difficoltà,
sicuramente oggettive, se non mantiene in Valle d'Aosta, o in una
regione limitrofa al Piemonte, un suo presidio ospedaliero anche
minimale. Qualcuno ha ricordato anche la questione di
Saint-Vincent, verissima, c'era anche questa ipotesi che poi è
andata in fumo ed era una proposta che avrebbe cercato di salvare
un po' capra e cavoli, di questo do atto.
Se non si arriva a queste cose in termini di contrattazione con
l'Ente Mauriziano, e io credo non riusciremo mai a metterci
d'accordo con l'Ente - io lo dico con dispiacere questo - perché se
l'Ente non mantiene queste strutture muore, muore per dettato
costituzionale; quindi non può permettersi di morire, a meno che
non trovi qualche soluzione in qualche altra regione, cosa che
evidentemente non gli interessa.
Allora dobbiamo cercare di superare questo da un punto di vista
costituzionale se vogliamo dare alla nostra autonomia un qualcosa
di pressante, un qualcosa di valido, un qualcosa di prospettico;
non sederci "la Costituzione dice quello, l'Ente Mauriziano è
qualcosa di troppo forte per noi e noi ci sediamo, stiamo fermi,
stiamo zitti, non diciamo niente", io credo che questa sia la cosa
peggiore.
E' vero, qualcuno ha detto: "dobbiamo decidere il nuovo, il
vecchio". Mi rendo conto che la domanda posta così è una domanda la
cui risposta è estremamente semplice, è chiaro che il nuovo è
sempre meglio del ristrutturato, non ci sono problemi a questo
riguardo, però mi permetto di dire, senza far della polemica,
perché non mi va di farla, che nel passato si era parlato contro
l'ipotesi di un nuovo ospedale, ma si voleva una ristrutturazione
del vecchio con l'abbattimento della palestra CONI, con tutti i
problemi che questo avrebbe comportato, con la creazione dei
parcheggi lì vicino, quindi con l'intasamento di tutta una zona
della città di Aosta che, a mio giudizio, sarebbe stato
negativo.
Questo è un giudizio del tutto personale, non condivido
personalmente una ristrutturazione dell'ospedale in quella sede
così, o quanto meno la ristrutturazione totale; che poi si debbano
fare delle ristrutturazioni parziali nell'attesa di costruire il
nuovo, questo credo che sia lapalissiano, perché se non fosse così
evidentemente manterremmo una struttura ospedaliera che presenta
delle deficienze.
Viceversa noi dobbiamo giocare le nostre carte su due strade:
una quella della costruzione dell'ospedale nuovo e l'altra, quella
di ristrutturare quelle divisioni, quei presidi, o quella parte di
ospedale che ha necessità di mettere a posto le proprie cose. E in
questa ottica ci si era mossi.
Io mi auguro che il Consigliere Rusci abbia fatto il suo
intervento provocatorio in un certo qual senso, perché quando mi
viene a dire che l'Assessore - e, per carità, se è vero io
m'inchino e non dico niente di più - dice che entro 30-40 giorni
viene risolto il problema con l'Ente Mauriziano, io ne prendo atto
e sarò il primo a dirgli che è stato bravo, che la Giunta è stata
brava.
Io non ho motivi per dire una cosa per un'altra, mi permetto di
avere qualche dubbio, tutto lì.
Poi può darsi che i tempi siano estremamente brevi proprio
perché sono parecchi anni che si sta trattando col Mauriziano ed il
Mauriziano, probabilmente, dice "adesso finiamo con questa patata
bollente che continua a rimanerci in mano".
Poi il discorso della localizzazione, signori miei, è un
discorso che va affrontato coi tecnici più che da noi
Amministratori, o politici, se vogliamo usare questo termine un po'
grosso.
D'altra parte - qui mi riferisco all'ironia che faceva il
Consigliere Rollandin - dice "è come fare una villa, se io devo
fare una casa devo dire al progettista dove voglio farla".
Può anche essere vero questo, ma è anche vero che i problemi
urbanistici che esistono per la costruzione di un ospedale sono di
gran lunga superiori a quelli della costruzione di una villa, non è
così semplice.
Tant'è che nel mandato che era stato dato allo studio Quaranta
era preventivato anche questo: lo studio Quaranta doveva dirci
anche qual'era la localizzazione sulla base delle scelte
urbanistiche esistenti; poi si può cambiare il ruolo di un terreno,
che da agricolo può diventare necessario per i servizi sanitari, ma
Santo Dio!, ci è sembrato estremamente corretto dare questo
incarico allo studio Quaranta.
Che poi lo studio Quaranta abbia fatto come dice Rollandin:"qui
va bene, qui va bene", è un fatto di cattiva gestione di un
mandato, se così è stato.
Io mi auguro che viceversa questo non sia stato fatto, che siano
state fatte delle scelte su quelle località che meglio potevano
essere localizzate per una nuova struttura ospedaliera.
Anche perché, e mi ricollego a quanto è stato detto nella
conferenza-stampa da parte del Collegio dei primari, a parte la
questione dei posti-letto che evidentemente è una questione che
dovrà essere in qualche modo risolta, ma che certamente ha delle
difficoltà - e qui mi riferisco anche a quanto diceva Rusci - la
legge prevede l'autofinanziamento degli ospedali. Mi sta molto
bene, può essere un criterio di managerialità importante che si
vada verso una specie di privatizzazione anche in questo campo, ma
mi fa specie e condivido quanto è stato scritto che dice "questo
significa che se il nostro ospedale non si metterà competitivo con
le altre strutture sanitarie, private o pubbliche - di private non
ne esistono in Valle d'Aosta - di altri stati confinanti
assisteremo ad un progressivo calo di disponibilità economiche con
conseguente riduzione della qualità dei servizi offerti. Anche
questo può innescare un altrettanto evidente circolo vizioso".
E' evidente questo, perché se noi non diamo dei servizi
particolari, interessanti, la gente dice "ma io ho bisogno della
risonanza magnetica, non mi fermo ad Aosta, non c'è, vado a
Bergamo, vado a Torino, vado a Grenoble".
Se questo è l'indirizzo io vorrei sapere, e mi spiace, come mai
l'Assessore alla sanità che faceva parte della maggioranza
precedente e quindi mi riferisco non solo al PDS, ma mi riferisco
al partito repubblicano, agli ADP, che in accordo si è deciso di
acquistare la risonanza magnetica e viceversa adesso ci presentano
come Giunta, di cui loro fanno ampiamente parte, una revoca di
questa legge, che va evidentemente in contrasto con quelle che sono
le richiese di autofinanziamento a cui Rusci ha fatto
riferimento.
Io condivido in gran parte le cose che lui ha detto.
Qui ci troviamo in una situazione di contrasto, da una parte si
dicono tante belle cose che possono anche essere condivisibili e
dall'altra parte si agisce diametralmente nella direzione
opposta.
A questo punto bisogna che qualcuno, il Presidente della Giunta
se è il caso, prenda il mazzo in mano e dica finalmente le ragioni
dei pro e dei contro e qual'è l'indirizzo specifico che si vuol
dare a questo problema, al di là dell'ospedale nuovo o
dell'ospedale vecchio, perché comunque l'autofinanziamento, se la
legge va avanti in questi termini, ci sarà sia che noi abbiamo
l'ospedale nuovo, sia che rimanga l'ospedale vecchio.
Quindi le esigenze di carattere finanziario rimarranno sempre ed
oggi sappiamo quanto costa la sanità in Valle d'Aosta.
Quindi non vorrei che, come è successo nel passato in termini
abbastanza modesti, nascessero in Valle d'Aosta, per carenza
dell'Ente pubblico - quindi carenza nostra, di tutti - delle
strutture private per permettere ai cittadini di avere determinati
servizi.
Può anche essere giusto questo, per carità, il regime di
monopolio non va molto bene, la concorrenzialità è una cosa che da
più sprint anche ai nostri Primari, ai nostri medici, agli stessi
infermieri che avrebbero della concorrenza.
Qui c'è scritta una cosa che mi ha fatto molto sorridere, anche
se è una cosa indubbiamente molto vera, quando si dice che abbiamo
assistito negli anni 70 e 80 ad una deospedalizzazione.
Direi che un'affermazione di questo tipo purtroppo è vera, ma
detta da questo Collegio dei primari, mi è suonata come un
campanello d'allarme non indifferente.
Con questo - e voglio concludere - non è che il problema
dell'ospedale in sé o della sanità in Valle d'Aosta sia colpa, caro
Bajocco, di Cout, perché voglio dirti che questa responsabilità ce
l'abbiamo tutti quanti, perché è dal 1970 che stiamo parlando di
queste cose; forse tutti insieme abbiamo perso molto tempo a
discutere "dobbiamo ristrutturare, dobbiamo costruire, o dobbiamo
fare" e poi non facevamo perché "a me piace blu ed all'altro piace
verde".
Cerchiamo di mettere un punto fermo, diciamo esattamente qual'è
la nostra posizione e andiamo avanti, ma non abbiamo paura di
andare avanti, facciamo qualcosa!
Cari signori della Giunta, prendete delle decisioni qualunque
esse siano, vedrete che in qualche modo risolveremo dei problemi,
ma star fermi - scusatemi e chiudo - è la cosa peggiore.
Presidente
Ha chiesto la parola il Consigliere
Martin.
Martin (ADP)
Signor Presidente, signori
consiglieri, io spero veramente che quella di oggi sia per questo
Consiglio l'ultima tappa - su questo argomento per lo meno - di un
lungo giro che fino ad oggi ci ha fatto spendere molte parole, ma
non ha prodotto poi, in realtà, nessun fatto concreto.
Spero che quest'oggi, con questa seduta straordinaria, si possa
invertire la tendenza, si possa veramente arrivare a qualche
risultato concreto.
Penso che non sia più ammesso, soprattutto su un argomento di
questo genere, il solito gioco delle parti che si fa notoriamente
tra maggioranza ed opposizione.
Non è possibile perché, dicevo, è un argomento molto importante,
ma non è possibile a mio avviso anche perché su questo argomento
tutte le forze politiche hanno avuto modo di dire la loro, chi
direttamente avendo gestito per anni l'Assessorato interessato, chi
indirettamente avendo partecipato a Giunte che negli anni si sono
susseguite.
Quindi direi che le forze politiche sono tutte, in egual misura,
responsabili dei ritardi - perché di ritardo certamente si tratta -
su questo problema, ritardi denunciati dai Primari in una
Conferenza-stampa di alcune settimane fa, ritardi denunciati dagli
operatori sanitari, dall'opinione pubblica, ritardi che fino ad
oggi non ci hanno fatto dire se siamo per il sì o per il no
rispetto ad una nuova costruzione, se siamo per il sì o se siamo
per il no rispetto ad una ristrutturazione.
Questo è un peccato, perché se non altro, avessimo detto sì
almeno ad una ristrutturazione, siccome questo argomento è da
parecchio tempo che si trascina, oggi forse i lavori sarebbero
stati terminati.
E' inutile piangere sul latte versato, penso che sia invece
utile mettere una pietra sopra a quello che è successo in passato,
è inutile ricercare polemiche, è inutile ricercare primogeniture,
perché come vi dicevo su questo argomento certamente non ce ne
sono.
Soprattutto penso sia inutile ricorrere alla retorica rifacendo
la storia da Adamo ed Eva, perché su questo argomento la storia la
conosciamo tutti e penso che siamo tutti d'accordo che adesso è
importante mettere la parola fine.
Qual'è la nostra posizione politica su questo argomento? Noi
pensiamo che per affrontare compiutamente questo argomento, quattro
siano i problemi principali che si debbono affrontare.
Il primo riguarda la vertenza con il Mauriziano; abbiamo sentito
dall'Assessore - e lo ha ribadito il mio collega Rusci - che ci
sono prospettive nuove con l'Ordine Mauriziano, che pare che le
cose si stiano mettendo bene. Io sono sicuro che sulla base di
queste prospettive l'Assessore Cout riuscirà, in un tempo che ha
stimato in 30 giorni, 45, 2 mesi - non è il giorno più il giorno
meno - laddove i suoi cinque predecessori non sono riusciti per 15
anni.
E sarò felicissimo se questo avverrà, perché finalmente si potrà
mettere la parola fine su un argomento che da troppo tempo si
trascina.
Se questa è la trattativa che sta andando avanti col Mauriziano,
acquistiamo quindi l'ospedale di viale Ginevra, chiudiamo la
trattativa o dando una nuova sede a questo ordine che sappiamo, per
statuto, deve avere una sede in una regione diversa dal Piemonte,
quindi in Valle d'Aosta, oppure con un reparto - come pare stiano
chiedendo - nello stesso presidio che andremo a costruire.
Bisogna però fare in fretta, bisogna chiudere al più presto
queste trattative, in modo che si possa procedere speditamente
sulla ristrutturazione o sulla costruzione del nuovo.
Il secondo problema: penso si debba pensare alla situazione
attuale in cui versa l'ospedale di viale Ginevra. Servono lavori di
manutenzione straordinaria, è necessaria la ristrutturazione di
alcune parti per il recupero di un numero di letti che ci riporti
più vicino agli standard nazionali, serve un'azione politica a mio
avviso finalizzata alla valorizzazione professionale del personale
e tutto questo naturalmente solo in attesa di una soluzione che
deve essere poi definitiva.
Quindi serve un maquillage per fare fronte nel medio periodo a
quelli che sono i problemi più evidenti che si manifestano oggi in
questa struttura ospedaliera.
Il terzo problema, la soluzione definitiva del futuro ospedale
regionale o attraverso la ristrutturazione e l'ampliamento
dell'esistente, o attraverso la costruzione di una nuova sede
ospedaliera.
In questo senso ci è stato presentato uno studio condotto da una
équipe di professionisti di Torino, noi condividiamo molte delle
affermazioni che sono fatte in questo studio, soprattutto dove ci
viene specificato che non è più possibile ampliare l'ospedale di
viale Ginevra, per problemi urbanistici legati al traffico, legati
alla viabilità, legati al problema dell'inquinamento; per problemi
di spazio, lo spazio è molto contenuto, manca lo spazio per dotarlo
di parcheggi idonei; per problemi strutturali dell'ospedale
stesso.
Non dimentichiamo che si andrebbe ad intervenire su un
fabbricato che è vicino, o forse addirittura ha già superato, i 50
anni di età.
Viceversa ci pare che si possano fare delle considerazioni
favorevoli, delle considerazioni positive sulla costruzione di un
nuovo ospedale che nello studio viene indicato, come zona idonea,
in quel di Saint-Christophe.
Vi sono considerazioni favorevoli di tipo economico, ma anche di
carattere più tipicamente di razionalità del servizio reso al
pubblico, possibilità di spazi più ampi, possibilità di avere
parcheggi sufficienti.
Qualcuno ha detto che dire se è meglio il nuovo piuttosto che la
ristrutturazione, significa dare una risposta di tipo banale.
Questo è certamente vero, però io vorrei ricordare che fino ad
oggi una risposta di questo tipo, in quest'aula, non è mai stata
data. Allora o siamo banali tutti noi, oppure è arrivato il momento
di dare una risposta, anche banale, ad un problema che certamente
banale non è, perché è molto serio e una volta per tutte deve
essere affrontato e questa è la sede per dire cosa vogliamo
fare.
Ho detto che noi siamo favorevoli alla costruzione di un nuovo
ospedale piuttosto che all'ampliamento dell'esistente; questo dice
lo studio perché lo studio non pone in alternativa la costruzione
del nuovo piuttosto che le tre sedi attuali, pone la costruzione di
un nuovo ospedale in alternativa ad un'unica sede ampliata
dell'esistente.
Dicevo che siamo favorevoli a questo e questo sarà certamente
più facile da ottenere se avremo chiuso la trattativa col
Mauriziano, ma io, mi sbaglierò anche, ma ho l'impressione che si
possa comunque, anche in mancanza di una chiusura della trattativa
col Mauriziano, percorrere questa strada, perché questo potrebbe
anche, forse, condizionare in senso positivo per noi la trattativa
col Mauriziano.
Ossia andare a costruire quei posti-letto che sono già di nostra
proprietà e che non sono del Mauriziano.
Lo studio Quaranta ci ha fatto capire che con le tecniche
attuali e quello che lui propone è possibile procedere per lotti, è
possibile successivamente ampliare un ospedale regionale; certo,
bisogna essere molto previdenti e fare in modo che l'area che si va
ad acquisire sia molto ampia - questo sarà certamente necessario -
per ampliamenti futuri, per avere del verde attorno e cose di
questo genere.
Quindi penso che questo si possa fare anche se non c'è una
chiusura definitiva col Mauriziano.
Il quarto problema forse è legato meno all'argomento che
trattiamo oggi che è ospedale nuovo oppure ampliamento
dell'esistente; penso che noi ci dobbiamo chiedere, come d'altronde
ha fatto prima Riccarand, cosa ci serve, cosa serve ad una comunità
come la nostra.
Io ho sentito dire nel piano socio-sanitario regionale che era
prevista l'istituzione di un osservatorio epidemiologico che doveva
servire a dirci quali erano le necessità nel settore ospedaliero
della nostra regione; mi pare che questo non sia mai stato
utilizzato, non sia mai stato istituito e non so se oggi siamo in
grado veramente di dare una risposta a questa domanda.
Un altro argomento, a 10-12 anni dalla riforma sanitaria e visto
che ho sentito parlare di un aggiornamento, che ritengo giusto, un
aggiornamento del piano socio-sanitario regionale, non è forse
lecito chiedersi se è ancora valida l'organizzazione interna
dell'USL in 8 servizi?
Non è forse lecito chiederci se è ancora di attualità la
suddivisione della valle in 14 distretti? Questo è un altro
argomento su cui, a mio avviso, dovremmo forse avere una
risposta.
In terzo luogo vogliamo pensare alla sanità in valle in maniera
un po' diversa da come abbiamo fatto fino ad oggi? In altri
termini, vogliamo sviluppare una politica sanitaria che preveda
l'ospedale regionale ed altre strutture sanitarie collegate al
nostro territorio, alle qualità climatiche che offre la nostra
media montagna? Vogliamo sviluppare, in definitiva, un'industria
della salute? Non pensiamo che oltre a non dover mandare i
valdostani altrove per certe riabilitazioni, non possiamo diventare
noi coloro che offrono questi servizi con indubbi vantaggi per
l'occupazione e per l'economia indotta?
Io penso che questa sia una delle cose a cui questo Consiglio
regionale, oltre a pensare all'ampliamento o alla costruzione del
nuovo ospedale, debba forse pensare, per dare una prospettiva molto
più larga alla situazione sanitaria in generale, ma non solo
sanitaria in quanto qui si tratta di dare delle risposte anche sul
piano dell'occupazione e di dare delle nuove prospettive anche
all'economia della nostra valle.
Sono alcune considerazioni che pongo all'attenzione della
Giunta, in particolare dell'Assessore alla sanità, ribadendo che
per quanto riguarda il nostro gruppo, ci auguriamo che quanto prima
possiamo chiudere l'annosa trattativa con il Mauriziano e, chiusa
questa, si possa quanto prima partire con i lavori di
ristrutturazione dell'attuale ospedale e poi, finalmente, dare
questa risposta così banale sulla costruzione di un nuovo
ospedale.
Presidente
Ha chiesto la parola il Consigliere
Beneforti, dopodiché nessun altro Consigliere si è iscritto a
parlare. Se i colleghi consiglieri intendono farlo, per programmare
i tempi, sarebbe bene che lo facessero subito.
La parola al Consigliere Beneforti.
Beneforti (DC)
Grazie Presidente.
Io volevo dire che ho ascoltato con molta attenzione tutti gli
interventi che si sono succeduti dopo il mio intervento iniziale e
devo dare atto che sono stati interventi concreti, interventi anche
precisi e devo dire che sono ancora più soddisfatto di aver
promosso questa convocazione con gli altri 11 consiglieri regionali
proprio per l'esito che ha avuto e sta avendo questo confronto sul
problema sanità.
Voglio dire che è vero che nella mia esposizione ho anche
debordato dal tema vero e proprio che era all'ordine del giorno,
Consigliere Bajocco, però, vede, io sono trascinato anche a
debordare nel momento in cui mi accorgo che si assumono degli
impegni e poi non si portano avanti e non si rispettano.
Allora si coglie l'occasione per dire che si erano fatte delle
scelte che poi non si sono portate avanti e guarda bene che queste
scelte non fatte e poi non portate avanti si ripercuotono su una
situazione delicata come quella del settore sanitario.
Oggi noi abbiamo una situazione nella sanità e nell'USL che sta
esplodendo e c'è certamente chi ne risentirà di questa situazione;
saranno certamente gli utenti, perché se si arriva ad azioni di
sciopero, di lotta, per ottenere il rispetto degli accordi
sindacali, è chiaro che chi ne risente sono gli utenti che
potrebbero aver bisogno dei servizi o dei ricoveri ospedalieri.
L'Assessore Cout nella sua breve risposta ha detto: "noi
vogliamo fare scelte serie, i problemi della sanità sono seri e
gravi, per cui meritano scelte serie e risposte meditate". Noi
siamo d'accordo su questo, che non si può certamente affrontare
alla giornata il problema della sanità e che ci vogliano risposte
serie ed anche meditate, ma questo studio di fattibilità era in
possesso dell'Assessore fin da settembre e c'è voluta la richiesta
di convocazione straordinaria del Consiglio regionale per poterlo
avere in questo Consiglio e per poterlo affrontare e discutere.
Pacatamente com'è stato affrontato, a parte il mio modo di
parlare, tutte le forze politiche hanno partecipato e si conosce
oggi qual'è l'orientamento generalizzato del Consiglio sul problema
dell'ospedale nuovo sì, o ospedale nuovo no, se la vogliamo mettere
in questi termini.
Assessore Cout - e mi riferisco anche al Presidente Lanivi - è
vero che c'è la legge-delega, ci sono problemi di bilancio, bisogna
anche ragionare in maniera manageriale, come ha anche affermato in
certe sue riflessioni il Consigliere Rusci, ma è vero, noi siamo
una Regione a statuto speciale, dobbiamo però garantire buona
assistenza a tutti i cittadini, a chi ha i soldi ed a chi non li
ha.
Stiamo attenti a fare determinati ragionamenti Consigliere
Rusci, che poi ci sia chi si può curare perché ha i soldi e chi non
ha i soldi non si cura, perché questo è il problema di fondo.
Quello che a noi interessa è realizzare una sanità che garantisca
l'assistenza a tutti i cittadini che abitano nella nostra
regione.
Ci deve essere certamente una gestione manageriale, ma se è
necessario non spenderemo in altri settori e cercheremo di spendere
di più nella sanità, se si rende necessario, come Regione, delle
nostre risorse, se non ci vengono dal fondo sanitario
nazionale.
Vedremo noi, quando si fanno i bilanci, di spendere di più nel
settore della sanità, ma io sono convinto che non bisogna
smantellare nemmeno in questo settore lo stato sociale; oggi non
siamo, neanche nella nostra regione, in queste condizioni.
Poi voglio dire, Assessore Cout, il problema del Mauriziano: io
non ho capito su che metodo siamo o non siamo rivolti. Lei ha detto
che il Mauriziano è interessato a qualsiasi scelta che la Regione
compia, mi pare abbia detto così.
Io sono convinto, lo so, perché lo stesso discorso è stato fatto
nei miei confronti quando ci siamo incontrati per discutere il
futuro. Il Mauriziano è disponibile alla vendita del suo ex
Mauriziano, dell'ospedale che ha qui, è disponibile ad altre
soluzioni pur di rimanere certamente, con un puntino nella cartina
geografica del Mauriziano, anche in Valle d'Aosta. Ecco perché io
dico che è un falso problema quello del Mauriziano e non ce lo
trasciniamo dietro per non decidere.
Questo è quello che io raccomando Presidente Lanivi, non ci
trasciniamo dietro il Mauriziano per non decidere, o per mantenere
fede alla delibera 875, come qualcuno - ho capito - qui dentro vuol
fare.
Siamo tutti d'accordo, se quella è la strada che seguiamo
manteniamoci fede, però se quella non è la strada...; sarei anch'io
favorevole alla delibera 875 se quella è la strada, ma non possiamo
mantenere fede a questa delibera cercando la maniera di trascinare
la vicenda e la conflittualità con il Mauriziano.
Noi dobbiamo decidere cosa vogliamo fare, ospedale nuovo oppure
ristrutturazione e ampliamento, dopodiché andiamo al Mauriziano con
una proposta ben precisa e gli diciamo "la Valle d'Aosta intende
realizzare questo, la tua presenza in Valle d'Aosta è questa"; è lì
che si confronta e si discute, ma dobbiamo andarci con le idee
chiare.
I 15 giorni, i 30 giorni, i 45, non servono a niente, non
risolvono il problema se non ci andiamo con una proposta precisa;
se non la volete fare in Consiglio fatela in Giunta, ma fatela
questa proposta, altrimenti il problema non si risolve e non si
affronta.
Quindi quello che chiedo, Assessore, è di vedere di fare una
proposta precisa, non ci potete tirare dietro dicendo "ma il
Mauriziano questo non vuole...", no il Mauriziano la chiede una
proposta.
Se c'è da acquistare il vecchio lo acquisteremo, ci faremo
uffici, ci faremo altre cose, se è necessario.
L'altro problema è questo, caro Consigliere Rollandin, io ho
cercato nella mia relazione-introduzione di ricordare anche cosa
prevedeva la delibera 875, lo so che lo sappiamo tutti quello che
prevedeva la delibera, e ho cercato anche di dire cosa preveda lo
studio di fattibilità dello studio Quaranta.
Ho cercato sinteticamente di ricordare una cosa e di ricordare
l'altra, quanto veniva a costare l'una e quanto venivano a costare
le altre per poter cercare di fare un confronto ed una riflessione,
così come prevedeva la legge 51 che ci ha dato mandato, alla luce
dei due progetti, di vedere qual'era il migliore da seguire nella
nostra regione, e ho fatto una valutazione.
Dice Rollandin "c'è scritto qui", lo so anch'io che è scritto
qui, l'ho letta 10.000 volte quella delibera! Figurarsi se non la
so, la so a memoria.
Anche quando fa l'ironia e dice "sa, quando si costruisce
qualcosa bisogna dire anche dove si va a costruire"; caro amico
Rollandin, io ti devo dire che io ricevetti una lettera dall'allora
Presidente della Commissione competente, che era Vallet, dove mi si
diceva, fra gli obiettivi da mettere, perché la scelta della
società a cui affidare l'incarico di realizzare lo studio di
fattibilità fu portata in Commissione consiliare, mi pare la terza;
io andai in questa Commissione e dopo mi fu fatta una lettera che
mi diceva qual'era il pensiero di Riccarand e qual'era il pensiero
di Perrin e di Vallet.
Dove mi si diceva: "eseguire, nell'eventualità di un
orientamento favorevole ad una struttura ospedaliera completamente
nuova, uno studio urbanistico di localizzazione - presentazione di
una rosa ristretta di localizzazioni - con le individuazioni degli
elementi di giudizio e con la presentazione della soluzione che
sarà giudicata più idonea da parte della società". Questo è quello
che mi fu detto dalla Commissione consiliare quando si scelse la
società che doveva fare lo studio di fattibilità, non mi sono
alzato la mattina e me lo sono inventato e ho detto "andate a
costruire la villa nel tal posto".
Dopodiché questo è stato riportato nel disciplinare allegato
alla delibera d'incarico allo studio Quaranta, dove si diceva "uno
studio urbanistico di localizzazione".
Quindi è inutile venir qui a fare dell'ironia, Rollandin,
accettate il confronto per lo meno. Sembra quasi che il confronto
dia fastidio.
Cercate di demolire le posizioni degli altri, perché non
accettate il confronto; dico accettate il confronto e il dialogo,
discutiamo, confrontiamoci e poi la soluzione si trova.
Non si fanno i primi della classe, certamente, con la
presunzione di demolire gli altri, ma mica gli altri si fanno
demolire, io vengo qui dentro sempre documentato e so benissimo che
questo che abbiamo fatto fu deciso dalla Commissione consiliare, su
suggerimento della Commissione consiliare, che io ho riportato nel
disciplinare e la Giunta approvò la delibera col disciplinare che
era stato fatto.
Quindi non è che l'abbiamo inventata, una mattina mi sono alzato
e abbiamo inventato questa cosa, l'abbiamo portata perché volevamo
portarla.
E' come il discorso degli 800 posti-letto, è chiaro, si è detto
100.000 volte qui dentro che dovevamo arrivare a 800 posti-letto
con la ristrutturazione e l'ampliamento, come con l'ospedale nuovo.
Tutte e due le strade dovevano portare a 800.
Adesso tutte le strade portano, con la finanziaria, a 700 e
dovremo arrivare a 700, perché la finanziaria prevede il 6 per
mille, in base agli abitanti. L'ho detto anche nella
conferenza-stampa.
C'era solo da vedere qual'era la strada da seguire per arrivare,
allora, a 800 e oggi a 700 posti-letto.
Quello che mi spiace, nel concludere questo intervento, è questo
- e concludo perché non voglio farla più lunga di quello che non è
ed altre cose le rivedremo in occasione del prossimo Consiglio
regionale, perché ci sono interpellanze e mozioni e ne andremo a
riparlare - che ho l'impressione che oggi, nonostante tutto, ci sia
chi non vuol scegliere.
Arrivati in finale a questa riunione di Consiglio regionale,
sarebbe molto grave e serio dire di non scegliere e rifugiarsi
dietro il discorso del Mauriziano per non scegliere.
Io dico che se voi maggioranza fate questo, non siete credibili
né oggi né domani, avete soltanto lo scopo e l'obiettivo di
rinviare un problema che oggi può trovare soluzione.
Presidente Ha chiesto la parola il Consigliere Milanesio.
Milanesio (PSI)
Sarò brevissimo. Intanto intendo
preannunciare la presentazione di un ordine del giorno che chiede
sostanzialmente
(fuori microfono)
Presidente
Dovreste solo consegnare.
Milanesio (PSI)
Io intendo presentare un ordine del giorno
che ho scritto a mano, lo consegnerò e poi ne farò fare una copia
dattiloscritta.
Volevo solo aggiungere brevissime considerazioni finali sulla
scorta degli interventi che si sono succeduti dopo quanto mi ero
permesso di dire, sia pure in forma sintetica.
Io credo che comunque un dato possa essere acquisito questa sera
da questo Consiglio, ed è sostanzialmente l'improponibilità
dell'ampliamento dell'ospedale esistente.
Io credo che poi si possa anche sforzarci di arrivare a qualche
altra conclusione, per esempio l'ubicazione del nuovo presidio
ospedaliero.
So benissimo che questo è un argomento parziale, ma vorrei
ricordare - l'ha fatto bene anche Bajocco - che questo Consiglio è
stato convocato certamente per occuparsi di problemi della sanità,
in qualche modo, in generale, ma con un oggetto all'ordine del
giorno specifico ed è su questo che ci si deve esprimere,
altrimenti - scusate l'espressione - avremmo fatto la pipì fuori
dal vaso.
Io ribadisco che mi pare che dagli interventi della gran parte
dei consiglieri si evinca che non è proponibile, per ragioni
diverse, diversissime, che non voglio illustrare, che sono già
state illustrate, che sono contenute in questa relazione, che non è
proponibile l'ampliamento dell'attuale ospedale.
Poi ci sono dei tempi, tempi lunghi, che si allungano sempre di
più, è chiaro, se non dimostriamo la necessaria determinazione; e
lì io do ragione a quanti sostengono che la questione dell'Ente
Mauriziano è una variabile indipendente da questa vicenda, perché
solo se noi abbiamo le idee chiare e diciamo cosa vogliamo fare,
possiamo trovare una soluzione per l'Ente Mauriziano.
Sappiamo benissimo che la soluzione che vuole l'Ente Mauriziano
è quella di mantenere una presenza ospedaliera, in qualche modo, in
Valle d'Aosta, ma siamo noi che dobbiamo circoscrivergliela e in
qualche modo anche caratterizzarla, perché non è un fatto negativo
se si può verificare, ad esempio, un minimo di concorrenza.
Come potrebbe anche verificarsi, invece, una presenza di
specializzazione, quindi complementare rispetto ad un ospedale
generale.
Quindi è fuorviante, secondo me, il discorso della necessità di
far precedere tutto questo da una trattativa, noi dobbiamo sapere
quello che vogliamo e fino ad oggi, se non abbiamo chiuso la
trat-tativa con l'Ente Mauriziano, è perché non sapevamo quello che
volevamo.
Per lo meno qualcuno voleva l'ampliamento dell'ospedale, ma
questa soluzione mi sembra tramontata alla luce di questo studio,
parziale, ma prezioso, se non altro sotto questo profilo.
Questo studio è arrivato, se non altro, a questa conclusione,
che se volessimo ampliare l'Ente ospedaliero, lì dov'è adesso noi
dovremmo coventrizzare quel quartiere, cioè dovremmo demolire un
quartiere e creeremmo dei problemi di viabilità, urbanistici, non
ci sarebbe il rispetto degli standard edilizi, non ci sarebbe il
rispetto degli standard qualitativi; insomma non si può fare.
Almeno questo dovremmo cercare di capire questa sera.
Dopodiché qualcuno di noi si è permesso di indicare delle
soluzioni, ha detto "sarebbe meglio Saint-Christophe", ci fermiamo
lì.
Se dalla discussione di questa sera scaturisse, se non altro,
una decisione di questo tipo sarebbe già molto importante.
Noi non vogliamo sostituirci alla Giunta, non vogliamo
sostituirci al governo regionale, non siamo noi che dobbiamo fare
le trattative, però procediamo. Mi pare che siano maturi i tempi
per prendere questa decisione.
Io insisto poi nella presentazione di quell'ordine del giorno
col quale invito il Presidente della quinta Commissione a convocare
per delle audizioni conoscitive quei personaggi, quei ruoli, quelle
entità, che in qualche modo dovrebbero dare applicazione alla 412
che mi sembra che in questo momento sia oggetto di gravi
incomprensioni, quanto meno di gravi incomprensioni.
Presidente
Chi chiede ancora la parola? Ha chiesto la
parola il Consigliere Rollandin.
Rollandin (UV)
Je sais très bien que sur un point il y
a une difficulté et c'est de donner une réponse au thème que je
crois est à la base de n'importe quel choix.
Si le Mauricien a 432 places-lit, de quelle façon on peut
résoudre le problème sans avoir l'avis et l'accord avec l'ordre des
Mauriciens.
Si quelqu'un est à même de donner cette réponse, je crois que
les autres débats ont sans doute un sens. Car la loi que quelqu'un
a voulu réappeler même la loi
finanziaria
, comme les autres
lois précédentes, disait que au niveau régional dans l'ensemble les
places-lit nécessaires sont - avant c'était le 6,5 pour mille, et
les autres le 7 pour mille.
Mais si on ne résout pas ce problème, je regrette - je ne veux
convaincre personne, je veux seulement redire cet aspect pour la
simple raison qu'il soit clair que quelqu'un ne veut pas
comprendre.
Quelqu'un ne veut pas comprendre que le thème qu'aujourd'hui on
veut faire passer comme finalement le choix, est à nouveau
mera
illusione
. Et je regrette qu'on fasse certaines affirmations à
la veille de certaines échéances - voire les élections.
Si quelqu'un veut faire paraître comme résoulus les problèmes de
la santé en Vallée d'Aoste avec finalement le nouveau choix, eh
bien, je crois que c'est un mauvais choix et un mauvais résultat
pour ce qui est du travail du Conseil.
Car malheureusement ce n'est pas qu'on ne veut pas choisir: on
ne peut pas choisir.
Je regrette que quelqu'un nous invite à être plus autonomistes.
Quelqu'un se rappelle encore du
Decreto Bordon
; on avait
fait le coup de force: finalement
ospedale regionale
.
Là on a eu le débat, il y a eu une plainte qui s'est traînée
pendant des temps, des années. Résultat, après tous les recours,
les contre-recours, sentence définitive: la propriété est de
l'Ordre Mauricien.
Alors, si on veut faire paraître que finalement on peut faire
tout ce qu'on veut, que finalement on peut choisir, j'estime qu'on
peut même, à nouveau, donner l'idée de résoudre un problème.
Malheureusement ce n'est pas ainsi.
Et je dirais même que si on veut - comme quelqu'un suggérerait -
faire quand même quelque chose, on risque d'empirer encore la
question, car l'Ordre Mauricien aura encore davantage la force
d'être à même de conditionner la politique régionale en Vallée
d'Aoste.
Alors, ou bien on arrive finalement à cet accord, autrement
faire des ordres du jour où l'on dit: "on va faire ça, on va faire
quelque chose d'autre", je crois que malheureusement ce n'est pas
encore le moment. Et personne ne veut attendre, personne ne veut
faire des choix différents.
Je crois que ce serait la chose la plus belle de présenter un
débat sans avoir l'Ordre Mauricien à côté. Je crois que ce serait
la plus belle joie de pouvoir discuter dans cette salle de la santé
valdôtaine sans dire qu'il existe le problème de l'Ordre
Mauricien.
Et je crois que - comme il s'est déjà passé - on peut faire les
plus belles déclarations. On peut faire d'ordres du jour parfaits
mais, ou bien les solutions sont réelles et ont du concret, ou
autrement ils risquent de rester des bonnes intentions et de bons
ordres du jour.
Presidente
Ha chiesto la parola l'Assessore alla
sanità e assistenza sociale, Cout.
Cout (PCI-PDS) Molto brevemente anche perché penso che su alcune
questioni mi abbia preceduto il Consigliere Rollandin.
Soprattutto per dire che su una cosa io sono d'accordo in questo
momento con quanto aveva detto il Consigliere Bondaz, che non sarà
l'Assessore in questo momento - e soprattutto lui da solo - che
risolverà grosse questioni, quali quella dei rapporti col
Mauriziano, o quella della questione dell'ospedale, proprio perché
e comunque, penso che in questo momento un Assessore alla sanità in
Valle d'Aosta, su queste questioni, debba porsi due problemi.
Uno di sentire esattamente cosa il Consiglio sceglie, quali sono
le soluzioni che vengono proposte e le prospettive che si aprono in
base a queste soluzioni e poi operare successivamente in modo che
queste prospettive possano avere le loro gambe.
Per questo su alcuni aspetti sono stato, forse, frainteso dai
Consiglieri Rusci e Martin, proprio perché esistono queste
questioni e concordo con quanto diceva il Consigliere Rollandin, è
necessario ad un certo punto mettere dei paletti per sapere cosa
dobbiamo fare.
Il problema non è che in questo momento, con le condizioni che
ci sono, l'Assessore Cout può risolvere le questioni del Mauriziano
che si sono trascinate per anni; io non ho certamente quella
pretesa, so che è una questione spinosa e delicata quella dei
rapporti col Mauriziano, però quello che mi è parso di capire,
quello che penso, in qualche modo, sia riuscito a capire anche il
Presidente della Giunta, col quale abbiamo avuto questo incontro
col Mauriziano, è che in questo momento sembrano disponibili a
trattare su alcune questioni.
La cosa è in questi termini, dobbiamo, non in contrasto, ma con
una proposta di collaborazione, vedere se col Mauriziano vi è una
soluzione, però c'è il pericolo che una proposta possa trascinarsi
e possa andare alle "calende greche".
Bisogna mettere dei paletti, bisogna dire entro un certo termine
vediamo di sapere esattamente, con degli atti concreti da parte del
Mauriziano, quale effettiva volontà c'è di operare nel senso che
viene proposto.
Proprio per questo penso che il Consiglio regionale dovrà
proporre al Mauriziano delle cose abbastanza precise e il
Mauriziano, tramite i suoi organismi - il Presidente, il Consiglio
d'amministrazione - con degli atti concreti ci dica sì o no.
Dopodiché, passato un certo tempo, non sarà Cout o, al limite,
il Presidente della Giunta che può decidere, sarà Cout o il
Presidente della Giunta che porteranno in Consiglio la situazione
esatta che è emersa dopo i rapporti che abbiamo avuto col
Mauriziano.
Poi si potrà riaffrontare la questione e decidere più
liberamente, penso, che il Mauriziano ci dica sì o che il
Mauriziano ci dica no.
Io volevo solo aggiungere questo, proprio per spiegare quanto io
penso personalmente per ciò che riguarda i rapporti col Mauriziano
che, ripeto, si è dichiarato disponibile, ma sono questioni su cui
va fatta una verifica.
Detto questo, non so se vi sono altre richieste d'intervento,
altrimenti proporrei una pausa di alcuni minuti per vedere se con i
colleghi della maggioranza possiamo concordare un ordine del
giorno, una risoluzione, anche e soprattutto alla luce di quello
che è stato il dibattito in Consiglio.
Presidente
La seduta è sospesa per cinque
minuti.
Si dà atto che la seduta è sospesa dalle ore 20,18 alle ore
21,16 e che, dalle ore 21,16, presiede il Vicepresidente
Stévenin.
Presidente
I lavori riprendono.
Vengono distribuiti un ordine del giorno a firma di Bruno
Milanesio, una risoluzione a firma di Beneforti, Riccarand e
Milanesio e una risoluzione a firma della maggioranza, presentata
dall'Assessore Cout.
Do la parola all'Assessore alla Sanità ed Assistenza sociale,
Cout.
Cout (PCI-PDS)
Siccome è una risoluzione che è
stata corretta e dovrebbe essere battuta, io la leggerei e poi ne
farei avere successivamente copia; per non perdere tempo comincerei
a leggerla.
Risoluzione
"Il Consiglio regionale della Valle d'Aosta, riunitosi in
adunanza straordinaria il 7 gennaio 1993;
Tenuto conto del dibattito svolto sui documenti presentati dalla
PRO-GEN S.r.l., concernenti lo studio di fattibilità per la
progettazione di un nuovo presidio ospedaliero dell'USL della Valle
d'Aosta in merito alla politica socio-sanitaria regionale;
Rilevato che le conclusioni dello studio sopra richiamato, pur
contenendo utili indicazioni per le scelte che l'Amministrazione
regionale dovrà compiere in futuro, non ha tenuto conto dei vincoli
derivanti alla Regione dalla presenza dell'Ordine Mauriziano sul
territorio regionale, né ha potuto fare riferimento, per quanto
concerne l'ipotesi di una nuova sede ospedaliera, di precisa
indicazione politica socio-sanitaria regionale;
Tenute presenti le prevedibili conseguenze della recente
legge-delega in materia sanitaria che introduce importanti
modificazioni rispetto al precedente assetto del sistema
sanitario;
Rilevato altresì che la Regione Valle d'Aosta aveva già espresso
un giudizio critico sul provvedimento governativo sia per quanto
concerne il mancato rispetto del ruolo e delle competenze delle
autonomie regionali, sia in particolare per quei contenuti tendenti
a rimettere in discussione i riferimenti essenziali dello stato
sociale;
Rilevato che il momento attuale rappresenta una fase di
transizione dal passato sistema sanitario a quello che si attuerà a
seguito della nuova legislazione nazionale che vedrà ampliate le
responsabilità sotto ogni profilo finanziario, programmatorio e di
governo delle regioni;
Considerato che la soluzione del problema concernente la
definizione delle future strutture ospedaliere è subordinata alla
ridefinizione dei rapporti tra Regione ed Ente Mauriziano e che
nella prospettiva di un esito positivo potrà essere indicata la
costruzione di un nuovo ospedale;
Tenuto conto che comunque è indispensabile dare risposte nei
settori che richiedono interventi di ristrutturazione urgenti;
Il Consiglio regionale impegna la Giunta a:
1) Proseguire il confronto con l'ordine Mauriziano sui cui esiti
riferirà in Consiglio entro 60 giorni, affinché si giunga al
rinnovo a breve della convenzione e ad un accordo definito sul
piano giuridico che preveda:
a) l'acquisizione dell'immobile di proprietà del Mauriziano da
parte della Regione Valle d'Aosta;
b) la contestuale cessione da parte della Regione Valle d'Aosta
all'Ordine Mauriziano di una struttura sanitaria, con dimensioni
non superiori ai 60-80 posti-letto, da individuare all'esterno o
all'interno di quello che verrà individuato come definitivo ed
unico presidio ospedaliero.
2) Definire le linee-guida per la realizzazione dei servizi
socio-sanitari della Regione per gli anni 90.
3) Presentare entro la fine del mese di febbraio 1993 la
legge-stralcio al piano sanitario, così come richiesto dal d.p.r.
27 febbraio 1992 concernente l'attivazione del sistema
dell'emergenza.
4) Deliberare entro fine gennaio gli appalti relativi al primo
lotto dei lavori di ristrutturazione del presidio ospedaliero di
viale Ginevra.
5) Proseguire, in accordo con l'USL, negli interventi di
razionalizzazione dell'utilizzo delle risorse a disposizione e di
miglioramento delle modalità organizzative dei servizi."
Presidente
Viene fotocopiato il testo per essere
poi distribuito.
Se ci sono interventi. Non ci sono. Va bene, allora io passerei
all'esame della risoluzione presentata da Beneforti, Riccarand,
Bruno Milanesio e all'ordine del giorno presentato da Bruno
Milanesio.
L'ordine del giorno presentato da Milanesio è stato presentato
per primo, qualcuno intende chiedere la parola?
La parola al Consigliere Milanesio.
Milanesio (PSI)
Lo illustro perché questo non ha
niente a che fare con la discussione che si è tenuta circa la
costruzione o meno dell'ospedale, chiede solo che venga convocata
la quinta Commissione e che si facciano delle audizioni per
verificare lo stato di applicazione della legge n.412 nella nostra
Regione.
Si invita sostanzialmente il Presidente della quinta Commissione
a convocare l'Assessore regionale, il Comitato dei garanti,
l'Amministratore straordinario, i Coordinatori sanitari ed
amministrativi.
Credo che possa valer la pena approvare questo ordine del
giorno.
Presidente
Dichiarazioni di voto sull'ordine del
giorno presentato dal Consigliere Milanesio?
La parola all'Assessore alla Sanità ed Assistenza sociale,
Cout.
Cout (PCI-PDS)
Ci asteniamo sull'ordine del giorno del
Consigliere Milanesio.
Presidente
Passiamo quindi al voto dell'ordine del
giorno.
Ordine del giorno "Il Consiglio regionale della Valle
d'Aosta;
Preso atto della discussione intervenuta circa l'opportunità di
giungere ad un nuovo presidio ospedaliero;
Ritiene opportuno verificare lo stato di applicazione della
legge n.412 nella nostra Regione circa la rispondenza dei ruoli
previsti rispetto a quelli effettivamente svolti da: Giunta
regionale, Comitato dei Garanti, Amministratore straordinario,
Coordinatori sanitari ed amministrativi;
Invita - a tal proposito - il Presidente della V Commissione
consiliare ad intraprendere una serie di audizioni conoscitive con
i soggetti sopramenzionati."
F.to Bruno Milanesio.
Presidente
Ricordo al Consigliere Milanesio che in quinta
Commissione potrà comunque, nel corso della riunione, qualche
membro chiederlo, non è vietato.
Passiamo alla votazione.
Esito della votazione:
Presenti e votanti: 26
Favorevoli: 8
Astenuti: 18 (Agnesod, Bajocco, Chenuil, Cout, Lanivi, Lavoyer,
Louvin, Mafrica, Marcoz, Martin, Monami, Mostacchi, Perrin,
Rollandin, Rusci, Stévenin, Vallet e Voyat)
Il Consiglio non approva.
Risoluzione "Il Consiglio regionale riunito in data odierna
in seduta straordinaria per assumere le decisioni conseguenti come
previsto dal comma 2 dell'articolo 2 della legge regionale n.51 del
5 settembre 1991.
Dopo ampio dibattito e confronto fra le due ipotesi poste in
esame: a) ampliamento e ristrutturazione dell'attuale struttura
ospedaliera; b) sede ospedaliera completamente nuova.
Approva
l'ipotesi di realizzare una struttura completamente nuova e dà
mandato alla Giunta di provvedere alla deliberazione degli atti
conseguenti e di sottoporre gli stessi all'esame preventivo delle
Commissioni consiliari competenti e del Consiglio regionale.
Dà mandato altresì alla Giunta regionale di predisporre il
programma di realizzazione del progetto con i tempi occorrenti
collegato al piano di finanziamento necessario, tenendo presente
l'opportunità di localizzare il progetto stesso nell'area di
Saint-Christophe. Ciò nell'ambito degli adempimenti previsti e da
predisporre con urgenza nei confronti del Ministero della Sanità a
seguito del piano pluriennale di investimento ai sensi
dell'articolo 20, della legge 11 marzo 1988, n.67 e del D.M. 29
agosto 1989, n.321 e delle successive indicazioni del Ministero
stesso, nonché a seguito della delibera del CIPE del 3 agosto
1990.
Il Consiglio regionale, stante la situazione e le
caratteristiche in cui si trovano certi servizi e U.O.
dell'ospedale regionale, dà mandato alla Giunta regionale, alla
luce dei tempi di realizzazione del nuovo presidio ospedaliero, di
predisporre che venga dato seguito agli interventi di
ristrutturazione interna, come previsto dal progetto redatto e
rimesso a suo tempo all'esame del Comune di Aosta per gli
adempimenti conseguenti. Tale progetto prevede la ristrutturazione
e la revisione delle sezioni di neurologia, gastroenterologia,
medicina generale ed oncologia medica e la realizzazione di un'area
per detenuti (tavv.1-13); nonché la ricollocazione della
psichiatria, la nefrologia, l'anatomia patologica e la
ristrutturazione e ampliamento del pronto soccorso e dei laboratori
di analisi (tavv.14-34). Tali unità e servizi attualmente occupano
spazi inadeguati, con scarsa dotazione di servizi e di igiene.
Inoltre la ristrutturazione dei locali da utilizzare, per il
potenziamento dei servizi e per la realizzazione di nuove Unità
Operativa., a seguito del trasferimento all'esterno, 1° aprile
1992, dei magazzini economali; nonché il progetto di
ristrutturazione del Beauregard per il quale esiste il consenso
dell'U.S.L. e del Comitato dei garanti tendente al recupero di
posti-letto onde far fronte alle esigenze del presidio di via
Ginevra e per creare le condizioni per dare seguito alle
ristrutturazioni richiamate in precedenza.
Il Consiglio regionale, infine, invita la Giunta regionale a
riferire al Consiglio in merito ai mandati ricevuti dal Consiglio
regionale stesso entro la fine di febbraio 1993."
F.to: Beneforti - Riccarand - Bruno Milanesio.
Esito della votazione:
Presenti e votanti: 26
Favorevoli: 8
Astenuti: 18 (Agnesod, Bajocco, Chenuil, Cout, Lanivi, Lavoyer,
Louvin, Mafrica, Marcoz, Martin, Monami, Mostacchi, Perrin,
Rollandin, Rusci, Stévenin, Vallet e Voyat)
Il Consiglio non approva.
Presidente
Viene distribuita la risoluzione
presentata dall'Assessore Cout.
Io sono sicuro che i consiglieri hanno intenzione di scendere
sotto a presenziare alla manifestazione organizzata dalla
Presidenza del Consiglio, per cui hanno fretta, però dobbiamo
lasciare il tempo.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK