Consiglio Regionale della Valle d'Aosta - Oggetto del Consiglio n. 3134 del 14 aprile 1998 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
ENTI LOCALI
STATUTO
Precedente
Successivo
Resoconto integrale del dibattito dell'aula
Oggetto del Consiglio n. 3134 del 14 aprile 1998 - Resoconto
SEDUTA ANTIMERIDIANA DEL 15 APRILE 1998
OGGETTO N. 3134/X Discussione generale del disegno di legge:
"Sistema delle autonomie in Valle d'Aosta".
Président Hier le Président du Gouvernement avait annoncé
l'inscription de trois ratifications. La parole au Conseiller
Dujany.
Dujany (Aut) Per chiedere un breve esame da parte della
minoranza di questa proposta.
Président Alors, une petite suspension.
Si dà atto che la seduta è sospesa dalle ore 11,25 alle ore
11,35.
Président La parole au rapporteur, Conseiller Bavastro.
Bavastro (UV) Il progetto di legge che viene proposto
all'approvazione del Consiglio è il risultato di un iter durato
praticamente tutto il corso di questa decima legislatura.
La legge costituzionale n. 2/93, che ha attribuito alla Regione
competenze primarie in materia di ordinamento degli enti locali, ha
determinato la possibilità di emanare una serie di leggi di grosso
rilievo: la legge sull'elezione diretta del sindaco e del
vicesindaco, la legge sulla finanza locale, le leggi miranti alla
costituzione del comparto unico, la legge sui segretari comunali.
Si tratta di provvedimenti legislativi anticipatori e preparatori
di una più complessiva riforma che trova oggi un indirizzo più
preciso e sistematico nella presente legge, la cui principale
finalità è quella di trasferire agli enti locali il grosso delle
competenze regionali.
La filosofia di fondo del disegno di legge è il principio di
sussidiarietà per cui non devono essere attribuite al soggetto
superiore le competenze che possono essere svolte da un soggetto
inferiore.
Coerentemente con tale principio viene affermato che tutte le
competenze amministrative regionali passano ai comuni tranne che
nelle materie che verranno individuate con una futura legge che
saranno considerate di interesse regionale.
I comuni vengono così ad essere notevolmente rivalutati e
potenziati e divengono il soggetto politico di base fondamentale.
In effetti, sono individuati due livelli di governo, i comuni e la
Regione fra i quali si pongono però come ente intermedio le
comunità montane, la cui configurazione è uno dei punti più
importanti e certamente il più controverso della legge. Il
dibattito è partito da posizioni molto lontane ed ha richiesto
molte mediazioni, il che spiega anche la lunga durata della fase
preparatoria di questa legge. In Consiglio erano rappresentate le
opinioni più diverse ed opposte: da chi voleva "tout court"
l'abolizione delle comunità montane a chi ne voleva fare delle
piccole province, del resto esistevano ed esistono contrasti
notevoli anche all'interno del nostro Movimento.
Nel confronto di idee si è fatta così strada la convinzione che
le stesse dimensioni della Valle d'Aosta non giustificano la
creazione di un terzo livello di governo, ma che d'altra parte
esistono una serie di funzioni che possono essere meglio esercitate
con minor spesa e più soddisfacente risultato ad un livello
sovracomunale. Queste considerazioni sono quelle che hanno ispirato
le scelte concretamente espresse nel disegno di legge.
Due soli sono i livelli di governo: quello regionale e quello
comunale. Le competenze, che non saranno espressamente riservate
alla Regione, passeranno quindi ai comuni i quali - e qui sta il
passaggio più delicato della legge - le eserciteranno di norma
attraverso le comunità montane. È il combinato disposto degli
articoli 88, 89 e 90 che definisce i criteri in base ai quali le
competenze verranno ripartite e questi articoli fondamentali
meritano un attento esame.
L'articolo 88 stabilisce quanto già ho detto e cioè che i comuni
esercitano le funzioni loro conferite dalla Regione di norma
attraverso le comunità montane se - e vengo al 1° comma
dell'articolo 89 - non possono essere svolte in modo ottimale dai
comuni stessi in relazione alle loro dimensioni.
Il 2° comma dell'articolo 89 elenca a scopo indicativo le
funzioni comunali che possono essere svolte nella forma
associata.
L'articolo 90 prevede che la Giunta regionale, di intesa con il
Consiglio permanente degli enti locali, approvi i criteri per
l'esercizio delle funzioni comunali da parte delle comunità montane
individuando soglie e parametri riferiti alle singole funzioni che
costituiranno poi il presupposto per un eventuale trasferimento
coattivo delle funzioni stesse a norma dell'articolo 91.
I comuni non saranno quindi liberi di scegliere quali funzioni
mantenere e quali trasferire, ma nemmeno saranno esposti ad
un'imposizione pura e semplice da parte della Regione perché la
decisione dovrà essere presa di concerto con il Consiglio
permanente degli enti locali e quindi con ampia possibilità da
parte dei comuni di far valere la propria volontà.
Si tratta di un compromesso fra tesi opposte che evita di
istituire un terzo livello di governo e che d'altro lato evita il
rischio di un azzeramento delle comunità montane. Tale compromesso
lascia indubbiamente insoddisfatti i fautori come pure i detrattori
delle comunità montane e questo rafforza la mia convinzione che sia
un buon compromesso perché si sa che se una delle parti fosse
troppo soddisfatta, questo significherebbe inevitabilmente che gli
obiettivi dell'altra parte sono stati esageratamente
sacrificati.
Occorre anche dire che in materia istituzionale è
particolarmente doverosa la mediazione perché su quelle che sono le
regole del gioco è bene cercare sempre il massimo consenso
possibile.
Se il problema delle comunità montane è la parte più importante
della legge o quanto meno quella che ha dato luogo a maggiori
discussioni, nella legge stessa vi sono altri contenuti interessati
ed innovativi; meritano di essere ricordati almeno i più
importanti.
In base all'articolo 19 nei comuni al di sotto dei 500 abitanti
viene prevista la possibilità di sostituire il consiglio comunale
con l'assemblea degli elettori previa una deliberazione che dovrà
poi essere ratificata con referendum.
Si tratta di un esperimento di democrazia diretta che potrà
essere interessante. In un primo tempo era stato previsto che la
soglia fosse di 1000 abitanti, poi è stata ridotta per una
mediazione avvenuta in Commissione.
La città di Aosta viene scorporata dal sistema delle comunità
montane e Sarre, che non avrebbe più continuità territoriale con la
Comunità Monte Emilius, passa alla Comunità Gran Paradiso. Viene
inoltre istituito il "Conseil de la Plaine d'Aoste" che riunisce ad
Aosta i comuni limitrofi che fanno ormai parte di un'unica area
metropolitana per affrontare in modo razionale i problemi e gli
obiettivi comuni.
Ho già accennato al Consiglio permanente degli enti locali che
viene a costituire un forte interlocutore istituzionale della
Regione in tutte le materie di specifico interesse per gli enti
locali.
È innegabile che questa legge è veramente importante oltre che
per i contenuti esposti anche perché completa un'attività
legislativa che, nel corso di questa legislatura, ha prodotto
notevoli innovazioni nell'organizzazione delle nostre istituzioni e
nello stesso tempo pone le premesse per quello che sarà il lavoro
del prossimo Consiglio al quale competerà assumere i molti
provvedimenti attuativi della legge che ci apprestiamo a votare,
provvedimenti che costituiranno ulteriori occasioni per apportare
eventuali aggiustamenti di cui nella fase applicativa si ravviserà
la necessità.
Président La discussion générale est ouverte. La parole au
Conseiller Chiarello.
Chiarello (RC) Forse è vero quello che ha detto il collega
Bavastro: che questa legge è in discussione dall'inizio
legislatura. È in discussione in qualche gruppo, in qualche luogo
diverso da quello che conosciamo perché lo scorso anno nel mese di
settembre ho chiesto a questo Consiglio se era vero che c'era una
legge sugli enti locali che stava girando e di cui non eravamo a
conoscenza, ufficialmente almeno, mentre qualcuno ufficiosamente ne
era già in possesso.
Mi è stato risposto che un gruppo di lavoro aveva lavorato a
quella legge, qualche partito ce l'aveva e poteva fare i dibattiti
che voleva, ma fra le righe è stato detto, sia in questo consesso
che in Consiglio comunale, che era un atto di cui non si faceva
carico la Giunta. Il Presidente della Giunta mi ha detto: "Non è
una nostra proposta, è la proposta di un gruppo di lavoro". Sto
parlando dell'anno scorso, Bavastro, non di cinque anni fa come è
stato affermato.
Da quel momento ad oggi per tre o quattro mesi è stato fermo
tutto tranne gli interventi di Rifondazione comunista sia al Comune
di Aosta - come dicevo - che in questo consesso proprio per cercare
un percorso democratico per questa legge per favorire la
discussione in tutti i comuni della Regione in modo che i consigli
comunali potessero esprimersi su una proposta di legge di questo
tipo oltre che per sollecitare una discussione nelle comunità
montane stesse in modo che potessero esprimersi.
Questa discussione non ha avuto luogo ed è arrivata nel secondo
Consiglio straordinario l'approvazione di questa legge.
Ho cercato di partecipare alle riunioni della Commissione, dopo
un'ora di Commissione qualcuno si è alzato e se n'è andato via
dicendo: "Qui è saltata la maggioranza". Io, dato che non c'entravo
niente, me ne sono andato via, ma non ho potuto neanche in quel
momento discutere di questa legge. Non si può dire quindi che abbia
avuto quella discussione nella nostra Regione che merita una legge
di questo tipo. Sono convinto che abbiamo l'autonomia, anzi
dobbiamo marcarla per gestire gli enti locali diversamente, per
dare più potere agli enti locali però, probabilmente, a tanti delle
comunità montane questa decisione "mediata" - come ha detto il
collega - è caduta sulla testa. Si partiva da comunità montane
formate da soli sindaci, si è arrivati, per fortuna, ad una cosa
molto diversa da quella da cui si era partiti.
Ho diversi dubbi su questa legge, speravo che si potesse
discutere di più dov'era obbligo discutere e continuo a dire nei
comuni, nelle comunità montane, in mezzo alla gente, invece si è
discusso per un mese o forse qualcosa di più, forse anche due, ma
qui nelle segrete stanze di questo Consiglio regionale e
specialmente nei consessi di maggioranza.
Ci sono delle cose che non condividiamo assolutamente. Fra le
nostre proposte c'è quella di cercare di raggruppare i piccoli
comuni, di cercare di incentivare l'unificazione dei piccoli comuni
e faccio un esempio: Hône e Bard, che hanno solo il fiume che li
divide e che devono sopportare delle spese di amministrazione che
sono abbastanza pesanti, vanno incentivati ad unirsi. Siamo invece
contrari all'Assemblea prevista all'articolo 19. È già un passo
avanti aver portato da 200 a 500 abitanti, dei nostri comuni non ce
ne sono tanti che possono arrivare a questa cifra. È una norma
pericolosa perché quest'Assemblea, che viene convocata dal sindaco
o da chi di dovere, può riunirsi una volta all'anno e allora a chi
rimane il vero potere di questi comuni? Rimane al sindaco e al
vicesindaco, non c'è più un consiglio comunale che pertanto è
depauperato.
Nella legge che avevamo approvato abbiamo detto che i consigli
comunali hanno perso la loro funzione; già diverse volte ho detto
che troppo è il potere dei sindaci in questo tipo di votazione. Noi
eravamo contrari alla votazione del sindaco direttamente, Signor
Presidente, e lo siamo ancora adesso. I consigli comunali non
contano più niente, ma almeno si riuniscono a scadenze abbastanza
frequenti. L'Assemblea invece può riunirsi una volta l'anno e la
partecipazione, se prendiamo a riferimento la partecipazione della
gente alle varie riunioni, potrà non essere qualificante e può
succedere che rimane in mano di nuovo ad un potestà il governo di
questi comuni. Noi siamo contro questa norma.
All'articolo 27 si dice che la Giunta comunale è composta da
sindaco, vicesindaco e da un numero di assessori stabiliti dallo
statuto comunale. Riteniamo che il numero degli assessori debba
essere determinato in base alla legge n. 142/90 che garantisce in
base agli abitanti un numero minimo e massimo degli assessori che
devono essere presenti nei comuni. Altrimenti, messo così, diventa
di nuovo una disposizione che può essere pericolosa perché si
accentra tutto in uno statuto comunale. La nostra paura è che si
svuoti di democrazia il governo del comune; questo lo abbiamo già
verificato quando si diceva che la manna dal cielo era l'elezione
diretta dei sindaci. Ci sono dei consiglieri comunali che sono
insoddisfatti in questa Regione perché dicono che non contano più
niente. E allora noi non vogliamo andare più avanti; vorremmo
veramente che il consiglio comunale fosse il centro democratico
dove si decide e che il sindaco fosse quello che amministra e che
ha il potere di amministrare, ma che il consiglio comunale tornasse
ad avere dei poteri democratici in modo che i consiglieri comunali
si riapproprino dei loro diritti.
Riteniamo che sia stata fatta un'offesa a questa legge a
metterla in un consiglio di urgenza, anzi l'ultimo giorno del
nostro mandato consiliare e voteremo contro questa legge però,
presentiamo degli emendamenti che vanno a modificare in meglio a
nostro avviso il progetto di legge.
Président On examinera le nouveau texte de la Ière Commission.
La parole au Conseiller Dujany.
Dujany (Aut) Farò un intervento di carattere generale rilevando
in particolare che questa proposta di riforma in realtà è ben
distante dal costituire una ricaduta sul cittadino diversa rispetto
alla situazione esistente.
Ho sentito rilevare dal Consigliere Bavastro che questo disegno
di legge ha approntato il principio di sussidiarietà; mi pare che
non si possa proprio ritrovare questo principio. È noto che se
fossimo in un cantone svizzero, qualunque riforma di questa portata
verrebbe prima sottoposta all'esame della gente, addirittura lo
stesso Stato italiano, nel momento in cui porta avanti una riforma
generale qual è quella della Costituzione, ritiene giusto che venga
sottoposta all'esame dei cittadini prima di entrare in vigore. Qui
da noi tutto questo bisogno di sentire il cittadino non c'è in
questa riforma.
Ma d'altra parte non c'è perché in realtà questa riforma non è
una riforma, è una proposta di legge che lascia le cose come sono e
che rinvia al prossimo biennio tutta una serie di contenuti che
riguardano l'individuazione dei servizi, la loro gestione, l'ambito
più idoneo nel quale esercitare questi servizi.
C'è un rilancio del BIM in cui si dice che nel prossimo biennio
si andrà a decidere quale ruolo avrà, ma allora a cosa serve questa
legge, se lascia le cose come stanno? Si prevede l'associazione dei
sindaci, ma non si capisce quale sarà il loro ruolo.
Si tesse un'impostazione fra comuni e comunità montane, ma non
si capisce quale ruolo svolgeranno gli uni e le altre.
E allora di fronte a quest'incertezza, a questa mancanza
assoluta di novità, i rappresentanti delle associazioni dei sindaci
e delle comunità montane che abbiamo sentito in I Commissione hanno
svolto un ruolo di difesa dell'esistente così come abbiamo sentito
fare da parte dell'APT. Perché quando non si intravede in un
progetto un disegno complessivo, è evidente che ciascun soggetto
tende a difendere lo spazio che ha e qui siamo proprio in questa
situazione perché è una proposta che avrebbe voluto dare esecuzione
a quel principio di sussidiarietà tipico di un sistema federale, ma
questo progetto di legge non risponde a quest'ambizioso disegno
poiché la gente è totalmente esclusa e poiché il testo non risponde
a queste esigenze e quindi abbiamo assistito ad un susseguirsi di
interventi in cui ogni soggetto difendeva il suo spazio. Il
Presidente dei sindaci della Valle si è detto contrario ad alcune
parti sostanziali del testo dicendo: "Ma perché non dovremmo essere
in condizioni di gestire alcune funzioni che la Regione intende
delegare? Ma perché necessariamente queste funzioni devono essere
delegate dai comuni tramite la comunità montana?". Mi pare questo
un ragionamento del tutto ragionevole.
Se si fosse andati nel concreto, se ci fossimo posti il
problema: "Le microcomunità per anziani dove vogliamo vederle
gestite? A livello di comuni, a livello di comunità montane o ad un
livello ancora diverso?", probabilmente saremmo usciti da questa
logica di difesa del terreno di ciascuno invece, purtroppo, siamo
rimasti nella teoria più totale per cui ognuno ha difeso il suo
giardino.
Bovar, rappresentante dei presidenti delle comunità montane, ha
rilevato che purtroppo non sono ancora maturi i tempi di scelte
innovative come per invitare a lasciare le cose come stanno dal
momento che questo progetto di legge non fa grandi passi avanti e
ad aspettare la prossima legislatura, ad aspettare questo biennio
che la legge indica come foriero finalmente di scelte vere, non di
facciata, e a fare la battaglia lì, a confrontarsi in quel
momento.
Questo è il dato essenziale di questa legge, una povertà
assoluta che non ci fa uscire da schemi vecchi e che vede il
cittadino totalmente tagliato fuori da qualunque scelta.
D'altra parte, quale referendum potevamo sottoporre al cittadino
con una legge che non fa nessuna scelta, che non trasferisce una
sola funzione dalla Regione agli enti locali, ma che lascia al
futuro tutto questo? Cosa andavamo a dire al cittadino?
Dispiace tutto questo perché eravamo partiti bene. Sotto la
Presidenza di Rollandin della I Commissione eravamo partiti bene
perché questo tema ha ben 5 anni di vita ed è uno dei primissimi
temi su cui il Presidente Rollandin della I Commissione si era
buttato. Avevamo iniziato a raccogliere i dati degli uffici in
merito alla delegabilità di funzioni regionali a comuni e comunità
montane per passare a tutta una serie di momenti partecipativi con
la gente, ma per fare delle scelte concrete, per dire dove va un
servizio e dove deve essere gestito in prospettiva per passare da
questa logica di centralismo regionale ad una logica che andasse a
ribaltare questo metodo.
Sappiamo che ad un certo punto la I Commissione non ha più avuto
la possibilità di incidere in quest'indagine conoscitiva
importantissima, è stata spolpata di competenze tramite la
creazione di una commissione tecnica e tutto quel lavoro di
indagine iniziale estremamente importante che partiva dagli uffici,
ma che doveva andare al cittadino in ultima analisi, è stato
interrotto. E la Commissione tecnica, che aveva lavorato a suo
tempo, aveva finito anche questa il suo compito dicendo che se non
c'erano a monte delle scelte politiche di indirizzo generale, era
inutile nominare un comitato tecnico.
E poi con il tempo ci siamo trovati a confrontarci con un testo
iniziale diverso dall'attuale senza che nessun soggetto, se non la
Presidenza della Giunta, che ha gestito in prima persona questo
tema, abbia potuto essere coinvolto. Non parliamo poi del
cittadino.
Eravamo partiti bene, dicevo, ma ci siamo presto arenati. Questo
ruolo delle commissioni, che devono unicamente dare un parere su
testi di legge regionale anziché lavorare per preparare qualcosa di
solido, evidentemente prevale e il centralismo del governo ha avuto
la meglio, quindi ci troviamo con un testo di basso profilo.
Non è vero che il principio di sussidiarietà è posto in
operatività; sappiamo bene che qualunque competenza secondo questo
principio dovrebbe essere esercitata a livello più basso, a livello
del cittadino, mentre qui si è partiti dal fare riferimento
necessariamente a dei livelli istituzionali, ma chi lo ha detto?
Tutto questo modo di concepire il rapporto con le istituzioni sta
cadendo; è sufficiente prendersi nota di vari studi per rendersi
conto che quest'indirizzo è superato e che comunque non è questo
l'indirizzo che ci porta effettivamente a dare concretizzazione al
principio di sussidiarietà.
Si è partiti con il dare unicamente rilevanza agli enti
istituzionali senza peraltro mai indicare cosa devono fare tali
enti, quindi ci troviamo oggi in una situazione di incertezza
totale, di una riforma di facciata che lascia le cose come stanno e
che rimanda il tutto al prossimo biennio.
Molte regioni abbiamo visto che il BIM lo hanno abolito; mi
chiedo che senso ancora ha oggi mantenere in vita un'istituzione
come questa, non abbiamo mai avuto risposta in Commissione. Si
stabilisce di lasciare nei prossimi due anni individuare quale sarà
il ruolo, ma qual è la logica politica di questa maggioranza per
cui ritiene di mantenere ancora in vita quest'istituzione e quale
ruolo diverso si vuole assegnare a quest'istituto rispetto ai
comuni, rispetto alle comunità montane, rispetto al cittadino?
Questo non è dato saperlo dalla legge.
È una legge come se ne sono fatte molte in quest'ultimo periodo
che vuole affermare un obiettivo ambizioso che è quello di uscire
da un centralismo di 50 anni per guardare finalmente la gente e per
coinvolgere la gente, ma rimane solo l'obiettivo perché qui non c'è
una sola iniziativa concreta che cambia dopo l'approvazione di
questa legge. Si è rattoppata quindi una situazione istituzionale
che è frutto di improvvisazione, si è voluto umiliare il ruolo
delle comunità montane che non verranno più riconosciute come ente
politico intermedio, ma si è andati anche ad umiliare i comuni che
in questo modo, non si capisce perché, non debbono essere più
riconosciuti - "di norma" dice la legge - come enti gestori di
possibili deleghe da parte della Regione. Perché mai tutto
questo?
Quindi è un'impalcatura che non ha un minimo di serietà, non ha
un minimo di realismo concreto, che ha veramente dell'artificio e
che porterà nella fase applicativa un'enorme conflittualità fra gli
enti locali perché, quando non si ha un'idea guida da
concretizzare, quando non si riesce a fare ragionare anche gli enti
locali su visioni nuove, su proiezioni nuove, è inevitabile che
anche in prospettiva ognuno difenderà il suo giardino. Ed è proprio
questa la debolezza di questa legge: il aver saputo - ma d'altra
parte è carente di obiettivi di testa, di prospettiva, di
proiezione - far elevare il livello del dibattito proprio per
uscire da questa logica di difesa di ciascun ente.
Si è già detto dell'individuazione di altri organismi oltre a
quelli tradizionali di comuni e comunità montane nella gestione dei
servizi quali l'associazione dei comuni e il consorzio dei comuni,
del BIM, il cui ruolo intercomunale si mescolerà con quello delle
comunità montane, creando ulteriore confusione nell'utente che non
saprà più a chi rivolgersi perché già oggi è drammatico. Infatti,
di fronte ad una piccola opera pubblica, in cui il comune o delega
alla comunità l'esercizio oppure si inserisce nei cantieri della
Regione, il cittadino non sa più a chi rivolgersi. È vero, la
competenza è comunale però, il comune ha fatto domanda alla Regione
perché inserisca il lavoro nei cantieri, ma allora il cittadino
deve rivolgersi alla Regione? E all'interno della Regione quale
assessorato? Può essere l'Assessorato dell'agricoltura,
l'Assessorato dei lavori pubblici, ma questa è una miriade che non
finisce più. E il cittadino cosa riesce a capire? E ancora il
comune può dire: quest'altra funzione l'ho delegata alla comunità
montana, rivolgetevi dall'altra parte. E questo cittadino che
continua ad inseguire queste vicende oppure: dovete aspettare
perché bisogna vedere se la Regione inserisce questo nei cantieri
di quest'anno, altrimenti si vedrà il prossimo anno, ma magari il
prossimo anno viene delegata la funzione alle comunità montane e il
cittadino che rincorre.
Questa è la realtà del cittadino valdostano in cui si trova a
vivere oggi: dal piccolo problema dell'illuminazione ai problemi
più rilevanti e questa legge non contribuisce minimamente a
migliorare la situazione e non poteva essere delegata tramite un
referendum una verifica al cittadino di queste scelte perché questa
legge è priva di scelte. Non cambia la situazione fra ieri e
domani, umilia alcuni soggetti, ma in realtà le rivincite si
riprenderanno nella prossima legislatura. E parlare di rivincite è
veramente triste perché testimonia della totale carenza di
indirizzo, di aver saputo dare speranza nella modificazione dopo 50
anni dei rapporti fra il centralismo regionale e la nostra comunità
locale. Presento inoltre alcuni emendamenti.
Président La parole au Conseiller Piccolo.
Piccolo (FA) Credo sia doveroso da parte mia, prima di entrare
nel merito del disegno di legge oggi in discussione, fare una
premessa di carattere politico.
Il principio federalista della sussidiarietà che reclamiamo come
Regione nei rapporti con lo Stato deve valere anche nei rapporti
fra la Regione e le comunità montane. Alle comunità montane e ai
comuni devono essere quindi trasferiti in modo effettivo tutti i
compiti di gestione e di intervento diretto sul loro territorio
assieme ovviamente alle risorse economiche necessarie.
Al raggiungimento di tale obiettivo si oppone spesso, oltre ad
una visione politica non troppo favorevole di una parte del mondo
politico valdostano, la diversa consistenza strutturale dei vari
enti, comuni e comunità montane e le difficoltà di reperire per
ogni ente personale adeguato per numero e capacità.
Riteniamo quindi tale obiettivo di primaria importanza e per
questo indichiamo due vie: sul piano politico una ridefinizione ed
un ampliamento del ruolo e dei compiti delle comunità montane, sul
piano amministrativo l'istituzione almeno per categorie elevate di
un unico ruolo regionale dei dipendenti pubblici.
Crediamo infatti che il decentramento verso i comuni e le
comunità montane, oltre a realizzare completamente l'autonomia
valdostana, consente un miglior funzionamento dell'Amministrazione
regionale e realizza quell'avvicinamento tra Pubblica
Amministrazione e cittadino che è la prima condizione per
combattere il clientelismo.
Crediamo infatti che la politica regionale degli enti locali
debba essere volta a sostenere ed aiutare i cittadini e le loro
famiglie per una crescita reale della Comunità valdostana. Siamo
inoltre convinti che per creare un vero progetto di autonomia, pur
facendo riferimento ai valori tradizionali, si debbano sfruttare -
chiedo scusa per il termine - al massimo tutte le risorse umane e
le opportunità che ci permette lo Statuto speciale per dare il
giusto sviluppo e progresso alla Comunità valdostana.
Non c'è dubbio quindi che oggi si discute un disegno di legge
importantissimo e da tempo atteso dagli enti locali con i quali è
stato con numerosi incontri concertato. Una legge che è il frutto
del coinvolgimento delle parti interessate e che quindi non può che
corrispondere alle esigenze che provengono dal territorio
riconoscendo ai rappresentanti istituzionali locali la potestà
gestionale.
Chi vi parla poi, avendo maturato un'esperienza quasi ventennale
di amministratore comunale ad ogni livello, ha sempre creduto nel
decentramento delle funzioni e nel finanziamento ai comuni al fine
di permettere loro di gestire in modo autonomo le proprie
collettività. Ho sempre personalmente creduto nella capacità
amministrativa dei rappresentanti locali poiché sono coloro che più
da vicino conoscono le esigenze e i problemi della gente.
Fatta questa doverosa premessa, ricordo che questa legge rientra
in uno dei punti importanti del programma di inizio di legislatura
- che altre persone che sono intervenute prima hanno condiviso - e
che oggi viene portato all'approvazione di questo Consiglio prima
della fine della legislatura.
Una legge che potrà permettere ai comuni e alle comunità montane
di gestire la cosa pubblica, oggi sempre più difficile, in quanto
sempre più la gente ha sfiducia nelle istituzioni, sfiducia dovuta
alle vicende di cattiva amministrazione e di corruzione di alcuni
loro rappresentanti istituzionali.
Occorre pertanto che proprio noi amministratori regionali
crediamo veramente nel decentramento delle funzioni ai comuni e
alle comunità montane nel rispetto di quel particolarismo
valdostano e del tanto decantato federalismo e del principio di
sussidiarietà, delegando tutto e quanto è di competenza degli enti
locali permettendo così agli amministratori insieme ai cittadini di
poter gestire la cosa pubblica in modo autonomo.
Ma come tutti i disegni di legge, anche questo è perfettibile,
dovrà pertanto, una volta approvato, poter trascorrere un periodo
di tempo per la sua applicazione e verificarne gli effetti. Dico
questo perché sicuramente ogni forza politica oggi qui presente
potrà avere ancora dubbi sui singoli articoli e non vi nascondo che
chi vi parla ne ha, ma occorre ricordare che il testo iniziale
inviato ai consiglieri è stato in gran parte modificato grazie ad
alcuni emendamenti proposti anche dalla mia forza politica in
occasione di alcuni incontri di maggioranza e con il contributo del
lavoro delle commissioni competenti.
Quindi, questo nuovo testo è il frutto della mediazione e della
concertazione delle parti interessate: Regione, rappresentanti dei
comuni e delle comunità montane, delle forze politiche presenti in
Consiglio regionale, tutti con il precipuo intento di poter dare
una maggiore potestà gestionale ai comuni e alle comunità
montane.
Per entrare poi nel particolare del disegno di legge,
soffermandoci in una parte che ci sta notoriamente a cuore,
riteniamo importante ribadire le funzioni delle comunità montane
mantenendo la rappresentanza del consiglio con i sindaci di
diritto, con il rappresentante della maggioranza e della minoranza
del singolo comune e mantenendo al tempo stesso il direttivo e il
presidente nominato dallo stesso consiglio di comunità montana.
Mi preme infine sottolineare che occorre fare comprendere agli
amministratori comunali, sempre più oberati di incombenze
gestionali, che si dovranno sempre più decentrare funzioni
sovracomunali alle comunità montane senza con questo - lo
sottolineo ancora una volta - sminuire il ruolo importante dei
comuni perché questa è una delle preoccupazioni più volte palesata
dagli amministratori comunali.
Le comunità montane, se delegate ad alcune specifiche funzioni e
competenze comprensoriali, potranno sicuramente contribuire assieme
ai comuni ad erogare una serie di servizi che serviranno a
soddisfare al meglio le esigenze dei cittadini.
Questo, secondo noi, è il messaggio forte che deve essere
recepito meglio dai comuni. Le comunità montane dovranno a maggior
ragione esprimere tutto il loro impegno affinché si possa, una
volta per tutte, definire il vero ruolo delle comunità montane nel
contesto della nostra Regione, in particolare di una Regione
autenticamente autonomista e federalista.
Chiudo questo mio intervento riservandomi di prendere la parola
in occasione della dichiarazione di voto.
Président La parole au Conseiller Perrin Carlo.
Perrin C. (UV) Je regrette qu'on est arrivé aux temps
supplémentaires avec ce dessein de loi qui est d'une importance
fondamentale. Cela ne signifie pas qu'il n'y a pas eu concertation,
qu'il n'y a pas eu discussion. Le groupe de travail qui avait été
guidé par le Président du Gouvernement avait ébauché un document de
travail qui avait été distribué un peu partout en Vallée d'Aoste,
donc il a fait certainement l'objet de discussion et de
confrontation.
Ce projet de loi, la réforme des autonomies locales, est sans
doute un des plus importants de cette législature. D'ailleurs il
fallait prendre l'occasion d'après l'acquisition d'une compétence
très importante, compétence que finalement l'Etat nous avait
reconnue et avant qu'il ne soit trop tard. Nous savons de certains
projets en discussion à niveau de Bicamérale qui ne prévoient pas
la compétence en matière de collectivités locales aux régions et
donc je crois qu'il est absolument opportun qu'on aille légiférer
sur ce sujet.
Certainement ce n'est pas une loi qui va donner des réponses à
tous les détails, Monsieur Dujany, c'est une loi-cadre; d'ailleurs
pour une loi si importante, il faut partir par un projet cadre
contenant les principes sur lesquels bâtir la future organisation
politico-administrative de notre Pays. Là le projet est clair: à la
Région revient le pouvoir politique, exercé par son pouvoir
législatif, qui adresse, programme, coordonne et reconnaît, dans la
pleine expression de son autonomie, que la Communauté valdôtaine
est formée par l'ensemble des collectivités locales en premier lieu
les communes qui sont caractérisées historiquement par le
territoire, la population, les langues, les différents patois et
donc leur découpage est motivé, c'est un découpage réaliste qui
s'est fait pendant les siècles. Et donc les projets d'agrégation de
ces communes me font venir les frissons parce qu'il y a des
motivations profondes dans le découpage de ces collectivités
locales.
Il faut aussi dire que nous avons subi une mortification, il
faut rappeler l'époque fasciste et ce qu'elle avait entraîné à
niveau de collectivités locales. Avec la première reconnaissance de
la Circonscription autonome de la Vallée d'Aoste par le décret du
lieutenant de 1945 l'on attribue pleine dignité à toutes nos
communes, l'on réintroduit les noms originels des communes et ça a
été un acte très important de liberté, un des premiers actes
d'après la libération qui a redonné nos collectivités à la
Communauté valdôtaine.
Le dessein de loi reconnaît la validité et l'actualité des
communes valdôtaines dans un moment où il y a ces tentatives
d'agrégation; j'ai eu l'occasion de visiter des pays tels que le
Pays de la Belgique où on a procédé à ces agrégations, mais dans
des contestes complètement différents, dans des communes moins
caractérisées.
L'on reconnaît à ces communes, selon le rôle de subsidiarité,
des compétences qui devraient être certainement déléguées; c'est
vrai qu'on donne une période de temps pour que cela advienne, mais
c'est même juste et normal qu'on en discute et qu'on évalue. Il y
aura certainement la possibilité - c'est une des grandes nouveautés
de cette loi - pour les communes de collaborer entre elles par des
simples conventions par exemple, c'est un système très facile, très
agile aussi, par des associations de communes et par les
communautés de montagne.
La survie et les raisons du maintien d'une partie des petites
communes sont conditionnées par leur capacité de collaborer avec
les communes limitrophes surtout pour garantir aux citoyens tout
d'abord un préside nécessaire et fondamental sur le territoire et
là je voudrais vraiment insister surtout pour les communes de
montagne. Autant qu'il y a une maison communale, un syndic et une
junte, le territoire est présidé parce qu'il y a une attention tout
particulière à tous les problèmes quotidiens de cette Communauté;
par l'agrégation nous voyons les villages éloignés dans les
communes, abandonnés bien souvent, négligés parce qu'il n'y a pas
cette présence vive. Donc il faut garantir surtout cette présence
et certainement avec la collaboration on pourra fournir des
services de qualité avec des frais plus supportables.
Je crois que cette loi présente de grandes nouveautés; ce n'est
pas vrai que cette loi n'a pas de nouveautés importantes. Surtout
cette loi prévoit finalement là aussi la possibilité de faire
participer les communautés locales; avant tout il est à souligner
une grande liberté statutaire qui est la base parce qu'on a
toujours peur de déléguer ces libertés, il faut toujours qu'il y
ait quelqu'un qui contrôle et qui garantit, mais si nous parlons
d'autonomie, laissons aux communautés une grande liberté de
s'autoréglementer, c'est un principe fondamental de démocratie.
La loi prévoit la possibilité d'intéresser les citoyens à la
gestion de la commune et là aussi tous les jours nous regrettons
qu'il y ait un détachement continuel de la part des gens des
institutions publiques. Ici on a inventé les portes ouvertes, mais
vraiment dans les communes il faut avoir les portes ouvertes pour
que les citoyens surtout dans les petites collectivités puissent
participer directement.
A cet égard je n'ai pas compris la crainte qu'il y a eu en
voyant surgir cette Assemblée des électeurs.
Personnellement je la perçois comme une opportunité formidable
qui est laissée à la liberté statutaire et donc les communes
peuvent choisir si se douer de cet instrument et puis cet
instrument sera soumis à référendum. Donc il y a double possibilité
de choix. Dans une petite commune de 100 habitants où il y a des
problèmes réels par exemple pour la composition des listes
électorales, est-ce que ce n'est pas plus utile de pouvoir disposer
de cette possibilité de regrouper les gens et d'utiliser ce
formidable moyen de démocratie? Et dans ce cas ce n'est pas vrai
qu'il n'y a plus que le syndic et le vice-syndic; il y a une junte
qui est élue directement, donc il y a quand même un mini-conseil
qui est élu directement par le peuple. Et puis il y a le référendum
et un autre organe de participation que je retiens aussi très
important, celui de la gestion de certains services à niveau de
village. C'était une des façons la meilleure de représenter le
village par le conseiller de village qui était celui qui organisait
les réunions du village pour voir les problèmes, pour porter les
instances à niveau communal. Nous revenons à ces formes, je crois
que c'est très important. Ce sont des possibilités qui vont dans la
direction d'un esprit fédéraliste avant tout de subsidiarieté, mais
aussi de solidarité, de participation et de coopération; ce sont
des principes bien fédéralistes.
Un autre fait important c'est la diminution des contrôles, nous
allons vers des contrôles de gestion.
Il faut certainement envisager que les statuts puissent
permettre plus de pouvoirs aux conseils communaux et là je partage
la préoccupation de Monsieur Chiarello parce que les conseillers
communaux sont démotivés souvent. Je crois que là aussi la liberté
statutaire pourra donner des compétences ultérieures au conseil
communal.
Et une attention particulière surtout pour les petites communes
à cette séparation nette du pouvoir, cela pour ne pas mettre en
difficulté les structures des petites communes qui ne peuvent pas
disposer de tout le degré de personnel et donc les administrateurs
doivent pouvoir se prendre des responsabilités qui sont de nature
plus technique.
Dans le dessein de loi l'on prévoit que la collaboration entre
communes se fasse surtout à l'intérieur des communautés de montagne
et là j'exprime quelques perplexités à niveau personnel. Les
communautés de montagne trouvent légitimation par ce dessein de
loi. Tout n'ayant pas officiellement reconnu le troisième niveau
politique, l'on a trouvé quand même quelques escamotages pour leur
fournir des compétences propres et pratiquement les communes
devront déléguer toute une série de compétences à la communauté de
montagne.
Je suis d'accord que toute une série de services qui ne peuvent
pas être faits à niveau de commune ou des petites associations de
communes soient délégués à la communauté de montagne; c'est cette
obligation qui me dérange un peu surtout parce que cela est
renforcé même par la prévision du pouvoir substitutif de la Région
dans le cas où cela n'arriverait pas. A niveau personnel j'ai
quelques perplexités sur ce passage.
J'ai des doutes sur l'efficacité de l'institution communauté de
montagne d'ailleurs, j'ai eu une expérience directe et pendant
beaucoup d'années j'ai fait partie d'un directif des communautés de
montagne. Je verrais bien mieux des communes qui librement
s'associent pour la gestion des services. Je crains que la
communauté de montagne aille encore une fois compliquer un système
que nous voudrions rendre plus simple. Il existe entre autres, sauf
quelques situations particulières, même un découpage des
communautés de montagne qui n'est pas toujours opportun et qui
n'est pas toujours homogène, je parle même de la Communauté de
montagne dont je fais partie.
Dans une petite Région comme la nôtre créer ces provinces avec
tout l'apparat que cela comporte peut nuire à le dynamisme et à
l'efficacité de l'action administrative.
Un autre aspect important c'est l'institution du Conseil
permanent des collectivités locales. Finalement on
institutionnalise cette Assemblée des syndics qui devra être
écoutée par la Région lors de toutes les propositions qui seront
faites pour les collectivités locales et donc c'est une institution
très opportune même si peut-être elle est faite de façon beaucoup
trop assembléaire.
Pour terminer, j'aurais certainement préféré qu'il y ait encore
davantage des confrontations sur ce thème qui est un thème très
important et très délicat surtout pour ce qui est du rôle des
communautés de montagne. Des décisions importantes justement seront
renvoyées à une successive concertation; dans deux années le tout
devrait se mettre en marche, mais cette loi fixe déjà des points
fixes qui seront irréversibles car on ira bâtir une organisation
qui est conséquente aux principes énoncés et donc difficilement
corrigible. Ce n'est pas une loi normale qu'on peut modifier
pendant son parcours comme on a fait par exemple pour la loi sur
les travaux publics. L'approbation de cette loi sera complexe et
demandera un grand effort commun entre la Région et les
collectivités locales. C'est donc fondamental partir avec le pied
juste, même l'application de la fonction unique du personnel ne
sera pas facilement réalisable. C'est quand même un acte de
confiance que je veux faire en votant ce dessein de loi et je
confie surtout sur les capacités de ceux qui après nous devront la
rendre opérationnelle.
Président La parole au Conseiller Florio.
Florio (PVA-cU) È vero, è forse un peccato giungere ai tempi
supplementari a discutere di quest'argomento ed è anche vero che è
uno degli atti amministrativi più importanti di questa legislatura
e di questa maggioranza e credo che questo sia sicuramente da
sottolineare. Una rivendicazione orgogliosa del nostro dovere di
legiferare in materia di autonomie locali deve essere sottolineata
e l'altrettanto orgogliosa rivendicazione della valenza del
federalismo fra l'ente Regione e i comuni ugualmente deve essere
sottolineata.
Credo che, a fronte di queste affermazioni, se ne debba fare
un'altra però, anche perché mi piacerebbe che su quest'argomento,
al di là della necessità di giungere alla chiusura della
discussione, fosse possibile per tutti i consiglieri esprimere ciò
che intendono come appartenenti a forze politiche fra loro diverse,
ma anche come singole persone, ciò che hanno in mente nei confronti
di questa questione che attiene poi ai più stretti rapporti fra la
vita del singolo e la decisione di sottoscrivere un patto di vita
in comune che riguarda poi il rapporto civile fra persone diverse
con interessi diversi, con potenzialità diverse, con bisogni
diversi.
Il rammarico che ho è che poco si è discusso di questa questione
dal punto di vista della politica. All'interno della I Commissione
è vero è stato avviato un grosso lavoro, ma poi probabilmente per
necessità di sintesi - così lo voglio giustificare - si è ritenuto
di scegliere la soluzione della commissione tecnica che è
sicuramente una soluzione definibile di scorciatoia per giungere ad
una sintesi più veloce della multiforme quantità di problemi e di
suggestioni che venivano avanti, ma che necessariamente ha finito
per essere di taglio nei confronti degli afflati e delle tensioni
che possono fuoriuscire dalle forze politiche e dai singoli
rappresentanti.
D'altra parte vi era l'esigenza - anche in virtù del pericolo
che è stato qui menzionato - di giungere in fretta alla definizione
di un quadro normativo visti i rischi che si corrono, ma anche
l'esigenza di affermare la validità di un'alleanza politica
sottoscritta cinque anni fa, capace di portare a termine dopo
cinque anni anche quest'impegno assunto allora e di difficile
realizzazione.
Si è discusso poco dal punto di vista politico, credo, anche
perché risulta evidente dagli interventi che ci sono stati e credo
che risulterà ancora più evidente nel prosieguo come ci siano
visioni diverse, legittime tutte perché tutte supportate da
considerazioni che derivano dalla storia, dalla provenienza
ideologica, dalla provenienza culturale di ciascuno di noi, ma ci
sono opzioni diverse che derivano dalla provenienza fisica di
ciascuno di noi o dalla provenienza fisica, geografica quasi direi,
dal punto di vista della forza elettorale, delle forze politiche
presenti all'interno di quest'aula. C'è una visione che è più
legata alle cosiddette comunità locali montane, periferiche e c'è
una visione più legata alle comunità più propriamente urbane di
fondo Valle, la città di Aosta, ma anche la realtà della bassa
Valle. C'è quella contraddizione, mi sembra di sentirla soprattutto
quando sento parlare il collega Carlo Perrin fra la visione della
gestione amministrativa di un territorio che deriva dalla campagna,
fra virgolette, rispetto a quella che deriva dalla città, fra
virgolette, e sono tutte entrambe degne di valutazione e di
sottolineatura, degne di essere portate a sintesi in una comunità
che viva al suo interno necessariamente questa contraddizione
perché una contraddizione è. Vi sono tensioni, interessi,
sollecitazioni, contraddizioni, problemi che sono molto diversi fra
di loro; quante volte abbiamo avuto modo in questi cinque anni di
affrontare problemi di questo tipo parlando di lavori pubblici, di
urbanistica, in III Commissione ad esempio, e quante volte era
estremamente difficile trovare una contemperazione delle tensioni
che venivano fuori? Eppure ci si riusciva a farlo perché si usava
del segreto che sta alla base della ricerca del compromesso che è
poi la sintesi della politica che era quello di discutere tutto
prima, di affrontare prima il problema senza timori e con profondo
rispetto di ciò che veniva proposto da chi stava di fronte anche se
ciò che veniva proposto entrava in contraddizione con ciò di cui si
era portatori, con la propria storia, con le proprie ideologie, con
ciò che siamo ciascuno di noi. Su quest'argomento questo non è
stato fatto ed è un rammarico che ho.
Non ne abbiamo discusso sufficientemente prima: prima che si
presentasse la necessità di giungere al dunque tant'è che chiesi
più volte a Carlo Perrin di trovarsi su quest'argomento senza
timori, senza paracaduti, senza preconcetti per mettere sul tavolo
ciò che ciascuno di noi crede sia opportuno provare a tratteggiare
per risolvere i problemi della Comunità valdostana perché è per
questo che abbiamo ricevuto questa competenza dallo Stato, è per
questo che abbiamo lavorato per cinque anni ed è per questo che
siamo qui oggi a discutere di un disegno di legge che costituisce
una sorta di ingegneria istituzionale, per risolvere i problemi
della Comunità valdostana e non per utilizzare quest'argomento in
termini ideologici.
Talvolta invece ho avuto l'impressione, leggendo i giornali che
le nostre forze politiche pubblicano, ascoltando alcuni interventi
in commissione, qui, nei corridoi, che questo sia uno di quegli
argomenti che rischi gravemente di poter essere utilizzato come un
maglio ideologico e sarebbe un gravissimo errore.
Detto questo, cosa dire nel concreto di questo disegno di legge?
Prima di tutto è positivo che si sia comunque riusciti a portare a
sintesi una serie di tensioni presenti all'interno della
maggioranza, di differenze di prospettiva che le forze politiche
che la componevano avevano e hanno e si è riusciti a costruire un
disegno di legge che costituisce comunque un positivo quadro
normativo. Da questo punto di vista non rilevo come elemento
negativo il fatto che ci sia una sorta di moratoria per giungere
alla perfetta attuazione di ciò che il disegno di legge prevede.
Non lo vedo negativo quest'elemento perché nessuno di noi può
essere certo fino in fondo della bontà della soluzione di cui può
essere portatore e credo peraltro, anche se con maggiore difficoltà
rispetto ad altri tipi di legge, che sarà opportuno correggere il
tiro. Ed è la prima considerazione. Forse è opportuno dal punto di
vista della democrazia, ed è la seconda considerazione, che sia un
altro Consiglio regionale - dopo essere passati al vaglio del
momento sovrano della democrazia, costituito dal momento elettorale
- forse con altri rapporti di forza, chi lo sa, a mettere mano
all'attuazione concreta delle fasi successive, delle fasi attuative
dei singoli componenti il quadro che noi invece in fine del nostro
mandato indichiamo con precisione. Questa può essere prova di una
democrazia: dell'apertura di un ulteriore livello di dibattito che
tenga conto di ciò che abbiamo impostato, certo, ma che, perché
nuovo e rinnovato, perché più vicino a rispondere alle
sollecitazioni della società di quel momento che non cinque anni
fa, sia più in grado forse di dare una risposta più puntuale. E
infine anche perché credo che si debba continuare a prestare
orecchio a quanto proviene dal resto d'Italia sia in tema di
riforme istituzionali di livello più generale, ma anche in tema di
riforme istituzionali degli organismi territorialmente periferici.
Non è tutto negativo ciò che leggo, sento oppure ho occasione di
ascoltare e su cui ho occasione di confrontarmi con altri; rilevo
anche sollecitazioni positive verso le quali è opportuno continuare
a tenere le orecchie bene aperte.
Nonostante questo ci sono alcune sottolineature negative
all'interno di questo disegno di legge. Sono considerazioni che
abbiamo già avuto modo di fare nelle ultimissime fasi della
definizione del testo in maggioranza e la principale è la
sovrapposizione confusa talvolta dei livelli amministrativi che poi
talora non sono neppure tali, nel senso che talora non si riesce a
percepire con serietà neppure se siano dei livelli e quindi se
siano tra loro differenziati a scalare, a cascata, o se siano
posizionati all'interno della stessa fascia di responsabilità. Mi
riferisco ai comuni, alle comunità montane, alle associazioni dei
comuni, alle associazioni dei sindaci, al BIM, al "Conseil de la
plaine" e a quanto altro ancora. Qui probabilmente il coraggio - e
in questo senso avevamo decisamente insistito - avrebbe dovuto
consigliarci di sfrondare parecchio stabilendo certamente che il
riferimento centrale avrebbe dovuto essere il comune, ma
individuando nella comunità montana specifiche funzioni - e poi
cercherò di spiegare perché ancora una volta - ma tagliando
completamente il resto, lasciando alla libertà dei comuni di
scegliere all'interno di una griglia molto semplice se utilizzare
degli altri strumenti - peraltro previsti dalla n. 142 dello Stato,
che avrebbero potuto essere affinati - ma senza giungere ad una
loro più puntuale codificazione come mi sembra si sia fatto in
questo disegno di legge.
Assolutamente positiva poi è "le Conseil de la plaine"; questa è
una questione della quale da almeno dieci anni si sentiva
assolutamente necessità ed è un organismo rispetto al quale nutro
grandissime speranze perché i problemi gravi della città di Aosta,
della limitatezza del suo territorio, della sommatoria nel suo
territorio di una pluralità di funzioni notevolmente sovracomunali
per non dire regionali, non potevano non rendere indispensabile la
creazione di una sorta di area metropolitana, per dirla con termine
magniloquente, che riconducesse all'interno di una logica
programmatoria anche le realtà amministrative che pure subiscono
conseguenze gravi dalla presenza di una così grande testa
all'interno di un corpo relativamente piccolo.
L'individuazione delle comunità montane derivava da cosa? Non lo
vogliamo chiamare elemento di governo centrale? Si può essere
d'accordo, il problema non è che questo, ma che la comunità montana
diventi il luogo, lo spazio fisico, lo spazio intellettuale, lo
spazio nel quale cioè sia possibile per i comuni risolvere più
compiutamente, positivamente, i problemi della comunità, i problemi
dei comuni che vi fanno parte.
Non è una gabbia chiusa, non è un elemento preordinato, ma è lo
strumento più comodo, più veloce, più moderno per affrontare una
serie di problemi che non possono essere saggiamente, oculatamente
ed economicamente bene affrontati a livello del singolo comune.
E quando sento parlare dei comuni nel modo con cui ne ho sentito
parlare anche stamani, da una parte mi sento di riandare con gli
anni a quando ero bambino a Saint-Christophe, ma dall'altra parte
ne ricevo come una sorta di preoccupazione perché il comune non è
adatto ad affrontare tutti i problemi che la società attuale
provoca nel comune stesso. Non c'è nulla da fare. Potrà essere la
nostra un'aspirazione interiore, quella di andare al comune "d'un
temps", ma non è più così e non sarà più così. Questo non significa
buttare alle ortiche ciò che la propria realtà geografica ha
significato per noi e significa nel nostro interno; è la piena
coscienza della sua validità che ci può consentire di andare con le
nostre gambe verso sollecitazioni e soluzioni diverse. È la
coscienza della validità di quell'esperienza, è la coscienza
dell'appartenere ad una comunità anche molto ristretta che ci
consente di avviarci senza timori particolari nei confronti della
ricerca di soluzioni diverse, assolutamente inconcepibili forse
soltanto ieri, per gestire meglio il nostro vivere in comune. E
talora mi pare di percepire nel rifiuto di questa ricerca il
desiderio di tornare all'indietro, il desiderio di guardare alle
spalle piuttosto che verso il futuro ed invece ciò che abbiamo
avuto alle spalle lo dobbiamo portare con noi, ma senza timore,
verso il futuro. Non significa abbandonare ciò che è stato.
Preannuncio una serie di emendamenti che illustrerò
successivamente.
Président La parole au Conseiller Ferraris.
Ferraris (GV-DS-PSE) Arrivati a questo punto del dibattito molte
cose sono state dette, non vorrei ripeterle, puntualizzerò solo
alcune questioni.
Innanzitutto credo sia opportuno portare a compimento questa
parte del programma di legislatura e non tanto perché vedo pericoli
che vengono dall'esterno, cioè di una riforma costituzionale che
toglie potestà alla Regione, è infatti a tutti noto come nei giorni
scorsi alla Camera si sia votato, nel senso di lasciare inalterati
gli Statuti delle Regioni a Statuto speciale per cui la possibilità
di modificare gli Statuti avviene solo su iniziativa delle Regioni
stesse e non su iniziativa del Parlamento, ma è opportuno, dicevo,
arrivare alla votazione di questo disegno di legge perché
rappresenta uno dei punti importanti dell'organizzazione non solo
amministrativa, ma anche democratica di questa Regione.
Il disegno di legge che viene proposto porta comunque verso una
modificazione di un modello centralistico di rapporto fra Regione
ed enti locali; è stato detto con molta chiarezza ed onestà negli
interventi che mi hanno preceduto che questo disegno di legge è un
punto di compromesso fra posizioni diverse, ma credo che sia meglio
un buon compromesso a lasciare le cose come sono. Da questo punto
di vista le posizioni erano due, fra chi diceva che i livelli di
governo dovevano essere due, Regione e comuni, e chi invece
sosteneva, come noi, che dovevano esserci tre livelli di governo
anche con una legittimazione democratica diversa.
Il livello di compromesso che è venuto fuori consente di fare un
tipo di riforma che recupera un ruolo di governo alla comunità
montana perché, quando si parla di politiche della montagna, quando
si parla di programmazione, si parla indubbiamente di momenti
costitutivi del governo delle autonomie locali.
Ma qui non si tratta tanto di fare una discussione di carattere
nominalistico su chi ha portato a casa di più o chi ha portato a
casa di meno, secondo me aveva ragione il Consigliere Bavastro:
questo è un compromesso che lascia un po' tutte le parti
insoddisfatte vuol dire che il livello di equilibrio raggiungibile
era questo, realisticamente.
Il tipo di modello amministrativo che andiamo a delineare
consente di avere livelli di gestione, di responsabilizzazione e
anche di efficacia amministrativa maggiori. Credo che sia giusto e
doveroso che a questa riorganizzazione amministrativa e politica
della Regione concorrano gli enti locali, quindi non vedo tanto qui
la necessità di referendum quanto la necessità di una concertazione
fra enti locali e Regione per quanto riguarda la suddivisione dei
compiti e delle competenze sapendo che la legge indica un cammino
preciso, ma sapendo anche che all'interno di questo cammino ci sono
momenti di discussione, di negoziazione e di mediazione.
La legge alcuni elementi innovativi li introduce, nel senso che
va verso una semplificazione e una forte autonomizzazione delle
scelte dei comuni.
C'è la possibilità di introdurre a livello sperimentale anche
l'assemblea dei comuni e non vedo qui il rischio dei potestà che in
genere venivano nominati dal Governo e non dall'Assemblea degli
elettori, questo non è mai successo almeno nel regime a cui credo
si riferisse il collega Chiarello. Anche perché credo che su questo
terreno un po' di sperimentazione vada fatta dopodiché si tireranno
le somme, non sarà sicuramente questo l'ultimo punto di approdo
della riforma però, comunque è un utile passo avanti.
Il Consigliere Marguerettaz ci ricordava l'ultima volta che la
spinta propulsiva di questa maggioranza ormai si era esaurita da
tempo. A questo riguardo credo che ci sia, non tanto per il
profluvio di produzione legislativa che abbiamo portato avanti in
questi giorni, un dato abbastanza significativo: se non sbaglio,
fra gli emendamenti che sono stati distribuiti ne trovo alcuni che
la forza politica che rappresento aveva presentato in Commissione
su cui era nata una discussione politica e su cui poi si è trovato
un accordo. Qui è successo un fatto nuovo: questa capacità
propulsiva della maggioranza che credo sia rimasta ha aiutato anche
l'opposizione perché se vado a vedere gli emendamenti che sono
stati firmati da Dujany e Lanièce, sono la fotocopia di quanto
presentato in Commissione. Vuol dire che in ogni caso una qualche
forza propulsiva è rimasta anche tale da animare il dibattito e le
posizioni della minoranza. Per cui credo che questo disegno di
legge non sia una cosa del tutto scontata, una riproposizione dello
"status quo" anche perché vedo che le proposte che vengono avanti
dalla minoranza ricalcano quelle che erano le posizioni che hanno
trovato, pur con delle mediazioni, una soluzione all'interno del
disegno di legge.
Con questo termino, mi riservo successivamente di intervenire in
fase di dichiarazione di voto.
Président La parole au Conseiller Viérin Marco.
Viérin M. (Aut) Il mio intervento segue quello del collega
Dujany, quindi non toccherò gli aspetti di carattere generale che
lui ha già toccato per soffermarmi su due aspetti di carattere
specifico per i quali presenterò ulteriori tre emendamenti, in
particolare sul discorso del capo II della legge su cui mi risulta
che anche il collega Chiarello abbia già presentato qualcosa. Mi
riferisco all'Assemblea degli elettori.
Il collega Carlo Perrin nel suo intervento ha definito il capo
II della legge come una norma di grande democrazia perché è tramite
referendum che si deciderà come comportarsi. È giusto il concetto
che esprimeva il collega Perrin, è vero che non c'è solo il
sindaco, ma c'è anche la Giunta però, per esperienze vissute
sappiamo che un'eventuale istituzione di Assemblea degli elettori
in alcuni comuni con popolazione di 4-500 abitanti creerà
grossissimi problemi di tipo pratico perché alla fine dobbiamo
entrare nei problemi pratici e faccio due esempi. Quest'Assemblea
dovrebbe decidere, fra le altre cose, l'approvazione del bilancio e
l'approvazione del conto consuntivo; in prima convocazione al 99
percento non si raggiungerà il numero legale e si andrà in seconda
convocazione. In seconda convocazione arriveranno, come purtroppo
sappiamo, in grande maggioranza persone che saranno "incavolate"
con l'Amministrazione perché non si è fatto un pozzetto, non si è
fatta una cunetta e via dicendo. E per un problema di fatto
personale voteranno contro il bilancio o si asterranno e quel
comune non avrà il bilancio approvato, non avrà il conto consuntivo
approvato.
Lo stesso discorso si può fare per il caso in cui ad una giunta
e ad un sindaco arrivino 3-400 interpellanze, interrogazioni o
mozioni, a seguito delle quali si debba convocare l'Assemblea per
discutere perché, quando una persona ha facoltà di presentare
interpellanze, interrogazioni e mozioni, come esiste un piccolo
problema che lo tocca, fa l'interpellanza o la mozione e si andrà a
discutere sempre di fatti personali ed è questa la mia grande
paura. Sono d'accordo sul fatto di aprire, come diceva Carlo però,
secondo me, andrebbe fatto prima un esperimento con solo 2 o 3
comuni di entità molto piccola perché se buttiamo lì questo
concetto senza ragionare su quello che potrebbe succedere, e
succederà, forse commettiamo un errore quindi, su quest'aspetto il
sottoscritto presenterà un emendamento.
Un altro emendamento è sull'articolo 114, dove concordo con
Florio che ci sia la necessità di un "Conseil de la plaine" anche
perché ho fatto il sindaco di un comune limitrofo alla città di
Aosta però, dobbiamo evitare che questo "Conseil", che è formato in
pratica dai comuni della futura ex Comunità montana Mont Emilius,
cioè tutti i comuni del circondario più Aosta, si trasformi, come
si augurava Florio, in una specie di area metropolitana. Io sono
contrario a questo concetto; ritengo che sia da evitare che tutto
il comprensorio dell'ex Comunità montana Mont Emilius si trasformi
in un'area metropolitana, pertanto non accetto quanto viene detto
nell'articolo 114 che parla di come è costituito questo "Conseil" e
dice che il coordinatore sarà il Sindaco di Aosta. Il coordinatore
non deve essere il Sindaco di Aosta perché se ci basiamo sulla
democrazia, il sindaco che dovrà fare il coordinatore di questo
"Conseil" dovrà almeno essere scelto fra i sindaci, se lo devono
scegliere loro, altrimenti partiamo già con la volontà di
trasformare l'ex Comunità montana Mont Emilius in area
metropolitana. Su questo concetto gli Autonomisti non ci stanno e
presumo che anche l'Union Valdôtaine debba fare un ragionamento al
riguardo. Condivido in pieno quello che ha detto Perrin però, se è
vero quanto lui dice, questo concetto deve passare perché non
possiamo consentire che sia il Sindaco di Aosta a divenire il
Coordinatore del "Conseil de la plaine", altrimenti potevamo
eliminare la Comunità montana Mont Emilius e dire che si va a
creare un'area metropolitana il cui Coordinatore è il Sindaco di
Aosta quindi, questo terzo emendamento va in quel senso.
Chiedo una spiegazione alla Giunta in merito all'articolo 119
sul discorso eventuale che quest'articolo potrà toccare in merito
alle aziende speciali. Di aziende speciali oggi ce n'è una sola, è
l'Azienda speciale delle farmacie del Comune di Aosta; si vorrebbe
capire cosa cambia in pratica rispetto alla situazione di oggi.
L'Azienda speciale oggi si rivolge al Comune per il bilancio e il
conto consuntivo; che cosa vuole dire questo? Che tutta la
struttura dell'Azienda speciale passerà nel comparto unico, cioè
andrà direttamente ad inserirsi nel Comune? Se questo è
l'intendimento, andiamo fuori dallo spirito, quindi sul punto
chiedo solo spiegazioni perché non è chiaro se potrà succedere
quello di cui sono preoccupato oppure se rimane tutto come adesso.
Mi riservo anche su quest'articolo di fare ulteriori considerazioni
dopo i chiarimenti avuti dalla Giunta regionale. Presento i tre
emendamenti alla Presidenza del Consiglio.
Président La parole au Président du Gouvernement, Viérin
Dino.
Viérin D. (UV) J'interviens en discussion générale simplement
pour annoncer la présentation de quatre amendements de nature
technique.
Président La parole au Vice-Président Aloisi.
Aloisi (Aut) Credevo che lei stesse per chiudere la discussione
generale, non ho chiesto la parola.
Président La parole au Conseiller Bavastro.
Bavastro (UV) Non so se c'è una sovrapposizione con gli
emendamenti che vengono adesso proposti dal Presidente della
Giunta, comunque anch'io volevo proporre un emendamento al comma 9
dell'articolo 111. È un emendamento puramente tecnico in quanto si
fa riferimento alla legge regionale 6 aprile 1998 che nel testo
originario era indicata genericamente in quanto non c'era ancora il
dato specifico della data di emanazione della legge.
Brevemente, vorrei fare alcune precisazioni. Per quanto diceva
prima il Consigliere Chiarello, che contestava il fatto che l'iter
di questa legge avesse abbracciato l'arco della legislatura, in
parte lo stesso Consigliere Dujany ha dato atto del fatto che già
all'inizio della legislatura questa legge era stata presa in esame
o perlomeno il fine di arrivare a questo progetto di legge era
stato preso in esame dall'allora Presidente Rollandin, poi la cosa
è caduta per le vicende che si sono verificate e che hanno portato
me, allora Consigliere di opposizione, a rivestire il ruolo di
Presidente della I Commissione, il che aveva creato un
comprensibile inceppamento perché era una situazione indubbiamente
anomala. La cosa è stata poi seguita da un gruppo di lavoro, anzi
da due gruppi di lavoro perché ce n'era stato anche uno interno al
nostro Movimento che poi non aveva prodotto grossi risultati.
Sull'alternativa a questo schema adottato in questo disegno di
legge, proposto da Chiarello, cioè l'accorpamento di comuni in
luogo dell'istituzione delle comunità montane, in parte ha già
risposto Perrin. È un sistema che, da un punto di vista
teorico-concettuale, a livello di manuale, ha una sua logica;
sarebbe drammatica l'applicazione di uno schema di questo tipo in
una Regione come la nostra, dove esistono piccole realtà che,
private della veste di comune, avrebbero un ulteriore motivo per
deperire e morire, quindi sarebbe un errore clamoroso oltre ad
essere un fatto antistorico contro le tradizioni della nostra
Valle.
Vorrei fare una rapidissima replica a quanto ha detto Dujany che
contesta che in questa legge si sia applicato il principio di
sussidiarietà. A questo riguardo vorrei fare una considerazione
molto generale che riguarda sia la riforma della nostra Regione, ma
anche e in ugual modo la riforma dello Stato. Quando Dujany si
riferisce alla Confederazione elvetica bisogna tener presente che
uno Stato federale che nasce spontaneamente dalla società in epoche
diverse evidentemente da quelle attuali, è un conto; in effetti gli
Stati federali che oggi esistono sono Stati che si sono formati in
maniera spontanea dal basso, ma noi abbiamo oggi uno Stato
centralizzato e una Regione che ha ereditato per forza di cose il
sistema amministrativo centralista del Regno e poi della Repubblica
italiana, il problema è praticamente insolubile in maniera pura,
cioè ci troviamo con uno Stato centralizzato e dobbiamo realizzare
il federalismo partendo da quello, quindi ci deve essere un
incontro di energie che partono dal basso, ma anche che partono
dall'alto a meno che non si voglia fare la rivoluzione, ma credo
che questa non sia la nostra ipotesi quindi, quando si parla di
principio di sussidiarietà, bisogna calarlo in questa realtà
storica.
Président La parole au Vice-Président Aloisi.
Aloisi (Aut) Non per intervenire nel merito del disegno di legge
che è stato vanto e merito del mio collega Marco Viérin, ma per
fare una proposta operativa, vista l'ora, e cioè se fosse possibile
chiudere la discussione generale, riprendere i lavori alle ore
16,00 con l'impegno da parte della minoranza di chiudere entro le
ore 24,00 di questa sera.
Président La parole au Conseiller Chiarello.
Chiarello (RC) Mi sembra importante intervenire in questo
momento perché sembra che voglia disfare le tradizioni valdostane.
Tutt'altro. Ho detto che mi preoccupo che i consigli comunali siano
svuotati di potere proprio perché ci siamo sempre battuti per la
democrazia, più è allargata la partecipazione, più è democratico il
modo di governare.
Fra l'altro ritengo che la preoccupazione in merito alle
assemblee non sia solo mia perché una delle diatribe più grosse in
Commissione è stata quella di portare il numero degli abitanti dei
comuni interessati alle assemblee da 1000 e qualcuno partiva da
200, voglio dire è stata una cosa abbastanza dibattuta e vi spiego
il perché. Se sapessi che quest'Assemblea comunale viene riunita
abbastanza sovente e c'è una partecipazione, sarei il primo a
sostenerla. La mia paura è che venga riunita quando lo ritiene
opportuno chi in quel momento è il sindaco e poche volte all'anno.
Quella diventerebbe una cosa non più democratica, questa è l'unica
mia paura.
Per quanto riguarda l'altra cosa dei comuni, i miei antenati sia
come partito che come famiglia hanno combattuto il Fascismo; mai
più vorrei imporre ai comuni di mettersi insieme. Ho detto che
siamo per incentivare i comuni che hanno i presupposti per mettersi
insieme, penso anche a dei comuni di fondo Valle e di bassa Valle
mentre, per quanto riguarda le comunità montane, sono dell'avviso
di Perrin: ci sono delle comunità montane che stanno insieme, che
mettono insieme dei comuni con dei presupposti che sono nettamente
diversi, con delle problematiche diverse. Su questo sono d'accordo,
cioè non si possono tenere insieme solo perché confinano l'uno con
l'altro.
Volevo aggiungere che ci siamo battuti anche a livello di legge
elettorale per cercare di rendere più democratica la legge
elettorale. Vi ricordo che questa è l'unica Regione in cui nei vari
consigli comunali fra sindaco e vicesindaco non è portata al 60
percento la maggioranza e al 40 percento la minoranza, ma qui siamo
quasi al 70 percento e anche su quello ci siamo sempre battuti. La
democrazia si deve difendere sempre, non solo quando fa comodo e
quando si deve cercare di portare il proprio discorso che poi
stride con certe decisioni di democrazia. Vediamo che anche in
questo Consiglio regionale - questo a qualcuno potrà piacere o meno
- da quando la minoranza ha un numero di consiglieri più
consistente anche la dialettica in questo Consiglio è migliorata:
si discute di più, si incide di più. È giusto che la maggioranza
governi, ma che ci sia anche una minoranza con dei numeri validi
che controlla queste decisioni.
Président Je déclare close la discussion générale. On reprend
les travaux du Conseil à 16 heures.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK