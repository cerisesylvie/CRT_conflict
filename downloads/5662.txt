Consiglio Regionale della Valle d'Aosta - Oggetto del Consiglio n. 85 del 6 ottobre 1983 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 85 del 6 ottobre 1983 - Resoconto
OGGETTO N. 85/VIII - PROPOSTA DI LEGGE PRESENTATA DALLA
GIUNTA REGIONALE IN DATA 6.9.1983, CONCERNENTE: "MODIFICAZIONE
DELL'ART. 1 DELLA LEGGE 7.2.1979, N. 44, CONCERNENTE LA CONCESSIONE
ALLA VALLE D'AOSTA DELL'ESENZIONE FISCALE PER DETERMINATE MERCI E
CONTINGENTI".
PRESIDENTE:
Chiedo al Consiglio, se non vi sono obiezioni
al riguardo, di unificare a questa discussione la mozione di cui al
punto n. 35 dell'ordine del giorno che riguarda lo stesso
argomento.
Visto che non ci sono obiezioni, unifichiamo la discussione del
punto numero 27/bis con il punto n. 35.
Do lettura della mozione presentata dal Consigliere di Nuova
Sinistra della Valle d'Aosta, Elio Riccarand.
MOZIONE
CONSTATATO che attualmente la Valle d'Aosta, in proporzione
agli abitanti, è, di gran lunga, la Regione d'Italia con il maggior
numero di automobili e di motocicli circolanti e con il più alto
consumo di benzina;
RIBADITA la necessità di un contenimento nei consumi di
prodotti energetici derivati dal petrolio e non
rinnovabili;
SOTTOLINEATA l'opportunità di privilegiare, rispetto alla
motorizzazione privata, la creazione di un servizio di trasporti
pubblici efficienti e a basso costo per gli utenti;
AL FINE di ridurre gli sprechi e gli abusi che attualmente si
verificano in Valle d'Aosta nel consumo della benzina, anche per
l'eccessiva ampiezza nella distribuzione di buoni per carburanti in
esenzione fiscale;
Il Consiglio regionale
IMPEGNA
la Giunta regionale
a) a presentare alla prossima seduta del Consiglio una
proposta organica di revisione degli attuali criteri di
assegnazione dei buoni della benzina, con lo scopo di eliminare
sprechi ed abusi e di invertire l'attuale tendenza alla crescita
dell'assegnazione di tali buoni.
In particolare si impegna la Giunta a:
1)
abolire l'assegnazione di buoni ad automezzi
dell'Amministrazione regionale e di Enti finanziati dalla Regione.
Tale assegnazione è infatti inutile non costituendo una forma di
risparmio per l'Amministrazione regionale;
2)
stabilire che al privato cittadino in possesso sia
di una automobile, sia di un motociclo, i buoni vengano assegnati
per un solo automezzo;
3)
invertire l'attuale rapporto automezzi a bassa
cilindrata/meno buoni, automezzi ad ata cilindrata/più
buoni;
4)
eliminare l'attuale, ingiustificata, assegnazione
di buoni benzina ad Associazioni e corporazioni varie;
b) predisporre e presentare entro due mesi al Consiglio
regionale un piano per la creazione di un efficiente servizio di
trasporti pubblici e per un
drastico abbattimento dei costi
delle tariffe di tale servizio.
PRESIDENTE:
Ricordo ai Colleghi Consiglieri che gli
oggetti 27 e 35 vengono discussi congiuntamente.
Do la parola all'Assessore all'Industria, Commercio, Artigianato
e Trasporti Pollicini, per l'illustrazione della proposta di legge,
ne ha facoltà.
POLLICINI - (Fédération D.P.-U.V.P.) -
In parte questa
discussione era gia stata sviluppata nel corso dell'ultima seduta
del Consiglio, nella trattazione delle mozioni inerenti proprio al
problema dei generi contingenti e in particolare alla benzina.
Dobbiamo dire che questo D.L. si presenta a periodi abbastanza
simili: con la prima legge che risale al '49 (legge 3.8.1949 n.
623), tra gli altri generi che sono stati assegnati alla nostra
Regione ci sono stati 15 mila quintali di benzina in esenzione
fiscale. Chiaramente l'adeguamento è avvenuto in relazione
all'aumento del parco delle vetture; nel 1956 siamo passati a 50
mila quintali, nel '67 da 50 mila a 150 mila, nel '71 a 250 mila;
con la legge del '79 siamo passati a 350 mila. Evidentemente questo
aumento segue di pari passo l'aumento della motorizzazione.
Va ricordato che, in relazione proprio al parco macchine; dal
'77 aumentiamo all'incirca il 50% del quantitativo consumato in
quell'anno, perchè si deve tenere anche conto dell'aumento della
cilindrata media. Prima la cilindrata era rivolta piuttosto verso
il basso, attualmente abbiamo un rapporto di circa 10.000 vetture
sotto i 750 cm. cubici, e 44.000 vetture che vanno oltre i 750 cm.
cubici; il che vuol dire avere diritto a 60 o ad 80 litri di
benzina in esenzione fiscale ogni mese.
L'impostazione quindi è quella di adeguare questo quantitativo
per un periodo che, auguriamoci, dovrebbe essere il più lungo
possibile. Sono stati fatti alcuni calcoli e cioè l'ipotesi
dell'aumento del 5% annuo. Però, dagli ultimi dati che abbiamo
avuto dalla motorizzazione pare che le ipotesi dell'aumento della
motorizzazione negli anni a venire non vadano oltre il 3,5% medio.
Questi i conti fatti dalla motorizzazione e dall'A.C.I.
In relazione a questa ipotesi, le richieste dell'aumento dai
350.000 quintali ai 450.000 quintali fanno presumere che se è
rispettato questo gradiente del 3-3,5%; dovremmo essere in grado di
coprire le esigenze fino all'89-'90 circa.
È chiaro che è una necessità fondamentale quella di adeguare:
teniamo conto che siamo (la graduazione mi pare sia abbastanza
chiara) in deficit abbastanza pesante. Quest'anno,
approssimativamente, sommando i 22.000 quintali di deficit del
1982, abbiamo circa 100.000 quintali di deficit complessivamente
tra l'82 e l'83.
La legge, come avete notato, prevede la decorrenza dal 10
gennaio '83 e tiene conto, appunto, di questa situazione
deficitaria di quest'anno e anche dello scorso anno.
Un altro degli aspetti importanti (io sono disponibile anche per
altre domande, mi pare che la discussione della mozione, la volta
scorsa, abbia già dato una serie di risposte) è quello che riguarda
una interrogazione, con risposta scritta, fatta dal Consigliere
Millet, con cui chiedono quei dati che abbiamo dato la volta
scorsa. Comunque provvederemo a questo a norma di regolamento.
Nel valutare le situazioni dei generi contingenti, abbiamo
esaminato tutto lo elenco dei generi contingentati in esenzione
fiscale. Abbiamo aumentato lo alcool di 5.000 ettolitri in maniera
di poter rispondere alle esigenze aumentate, vuoi per la
distillazione di vinacce in piccoli alambicchi per uso familiare,
vuoi per l'aumento del consumo dovuto anche ai turisti, vuoi infine
(e va detto) all'aumento dell'età media, visto che il diritto a
questa esenzione viene dato alle persone che hanno compiuto il 2°
anno di età.
Un altro dei settori che ci è sembrato opportuno migliorare è
stato quello del contingente in esenzione fiscale di birra: da
15.000 ettolitri lo abbiamo portato a 20.000 ettolitri in relazione
all'aumento del consumo di questa bevanda.
Ci pare poi estremamente importante riportare la richiesta di
assegnare alla nostra Regione, in esenzione fiscale, del gasolio
per riscaldamento, tenuto conto che la Valle d'Aosta, proprio per
la sua particolare posizione geografica si trova ad essere
penalizzata fortissimamente dal costo di riscaldamento a gasolio;
cioè, si tratta di tenere presente che l'assegnazione
rappresenterebbe un grosso risparmio per le famiglie, visto che
sono 100 lire di imposta di fabbricazione per ogni litro. Quindi 1
milione di litri consentirebbe 10-11 miliardi di risparmio che le
famiglie, nel loro complesso, potrebbero avere se lo Stato
acconsentisse a questo tipo di proposta.
Riteniamo che tutto quello che noi richiediamo non sia un
privilegio come qualcuno (che presumo se ne assuma la
responsabilità) ha detto, ma se guardiamo quello che dice il testo
di legge è sempre lo Stato, in questo caso, che è carente nei
confronti dell'applicazione dello Statuto, cioè di una legge
costituzionale, quale la n. 4 del 26.2.1948.
Quindi ritèniamo che sia necessario considerare complessivamente
questo D.L. come una esigenza fondamentale che, secondo noi,
vorrebbe vedere, per quanto possibile, l'approvazione unanime del
consiglio perchè rafforzerebbe maggiormente questa proposta di
legge di iniziativa statale e darebbe la possibilità, attraverso il
sostegno generale del Consiglio, di intervenire più efficacemente
nei confronti del governo attraverso il Parlamento che noi
riteniamo di investire direttamente.
Chiediamo che tutte le forze politiche facciano la loro parte
(crediamo che non possa essere messo in discussione) affinché si
possa dare un rapido iter a questa nostra proposta.
PRESIDENTE:
La parola al Consigliere Torrione; ne ha
facoltà.
TORRIONE - (P.S.I.) -
Vorrei avere alcune delucidazioni
più specifiche, innanzitutto sulla impostazione del D.L. nel suo
complesso, anche perchè l'ora è tarda e non vorrei riaprire un
capitolo sul discorso della zona franca e sulla revisione
statutaria su cui ci siamo già soffermati e su cui avremo modo in
futuro di chiarire le idee.
Però mi consenta l'Assessore di evidenziare un nostro stato
d'animo che è di profonda delusione nei confronti della scarsa
fantasia di chi ha prodotto questo disegno di legge, perchè è la
pedissequa ripetizione di altri D.L. senza un minimo di
riflessione.
A parte questo richiamo, quasi biblico, ormai inatteso
dall'applicazione della zona franca (sembra quasi che si aspetti
l'avvento, in questo istituto, del Messia, che poi, magari si
rivelerebbe come regime meno messianico), anche in sede di esame,
proprio per considerare questi benefici, non parlo più di privilegi
per ovvi motivi (sennò qui si scatena un'altra "bagarre" per cui mi
comporterò bene altrimenti sarò rimbrottato per questi nostri
cattivi atteggiamenti) mi si consenta però almeno di dire che un
minimo di decenza ci voleva, innanzitutto per un problema di
immagine.
Questa Valle d'Aosta ha una immagine all'esterno estremamente
deteriorata, perchè in effetti si crede che questo sia un "paese di
bengodi" dove tutto è dovuto e dove esistono dei privilegi di
natura esorbitante. Io ricordo di essere andato in vacanza nel
profondo sud e lo unico motivo per cui era nota la Valle d'Aosta
era perchè avevamo la benzina ed il caffé gratis! Questa è una
immagine sulla quale converrà un pochino riflettere perchè non
produce degli effetti positivi, dal punto di vista psicologico, nei
confronti della nostra Regione. Dico questo perchè quando i
benefici del caffé e dello zucchero erano reali ed effettivi,
valeva ancora la pena sopportare queste critiche, critiche
benevole, per carità!... INTERRUZIONE... Poi veniamo anche ai semi
di soia, per cui chiederò delle spiegazioni perchè qui non mi sono
più ritrovato.
Ogni tanto, quando parlo con mia moglie, capisco che lo zucchero
dava economicamente un beneficio, adesso ne dà un altro molto
inferiore lo stesso, il caffé stesso, ecc.; la benzina mi tocca da
vicino come automobilista, il gasolio invece è una ipotesi che è
molto più accattivante. Però questo discorso dei benefici bisogna
affrontarlo almeno in termini corretti: quando è stato presentato e
varato questo disegno di legge da parte del Parlamento, questo
complesso di benefici, rapportato al costo della vita di allora,
dava un determinato risultato; oggi, rapportato al costo della vita
attuale, che risultato dà? Io l'ho chiesto in Commissione e mi è
stato risposto che questo rapporto era mai stato fatto.
Esaminando allora ulteriormente l'elenco dei generi, vedo la
birra: io non ho mai capito che la birra in Valle di Aosta fosse in
esenzione fiscale, perchè la pago esattamente quanto la pago a
Torino o a Milano, se non di più. L'alcool denaturato: a casa mia
come credo in molte altre famiglie, sono anni che non si fa uso di
questo genere di esenzione fiscale.
Petrolio: può darsi che abbia anche una sua validità per certe
categorie. Il thè sembra una bevanda aristocratica: in Valle
d'Aosta invece è una bevanda di infimo ordine, perchè è inserita
nei generi in esenzione fiscale, anche se poi mi è stato detto che
non tutte le qualità di thè sono in esenzione fiscale.
Morale della favola: nelle tasche degli operai e delle classi
meno abbienti, questi provvedimenti che utilità producono nell'anno
di grazia 1983?
Cioè lo zucchero, il caffè crudo, il thè, i semi di soia, i semi
di arachidi hanno una rilevanza nella borsa della spesa del
consumatore valdostano?
Perchè se così non fosse e considerato che un'innovazione c'è(mi
è stato detto però che l'Assessore Pollicini si è fatto bello di
proposte che erano già state avanzate in questo Consiglio, per
quanto riguarda il gasolio), io dico che questa è un'innovazione
che, invece, incide notevolmente e può incidere secondo anche i
dati che ci ha fornito poc'anzi l'Assessore, in maniera
determinante.
Allora è un problema di scelte e quindi perchè tenere in questa
legge, che sembra favorire in maniera marcata la Valle d'Aosta, dei
prodotti in esenzione fiscale che dei benefici non ne
producono?
Meglio sarebbe stato allora fare un censimento di prodotti che
invece potevano incidere più direttamente sul costo della vita in
Valle d'Aosta e richiedere in sostituzione di questi altri
prodotti. A queste mie obiezioni, in sede di Commissione, mi hanno
risposto: "Se il beneficio non c'è adesso, verrà in seguito, può
darsi che ritorni". Ma questo non è un modo corretto per impostare
questo problema che, ripeto, ha degli aspetti che noi, a volte,
siamo portati a sottovalutare.
L'incremento spaventoso della motorizzazione in Valle d'Aosta (è
un problema sul quale noi non ci siamo mai soffermati
sufficientemente; non ci siamo mai resi conto di come ha avuto modo
di cambiare il modo di vivere della nostra comunità il fatto di
avere due o tre auto a disposizione di tutti.
Ci siamo chiesti ogni tanto quale incidenza di tipo, non solo
positivo, ma anche negativo, può avere avuto su di noi e sul nostro
modo di essere?
Ricordo di avere sentito dire, nelle riunioni del Consiglio
comunale, che Aosta è una città impraticabile e che si dovrebbero
costruire parcheggi a non finire, perchè ogni anno c'è un
incremento del 50% di autovetture. Questo discorso può darsi che
faccia sorridere il collega Faval, che oggi ha una predisposizione
particolare nei miei confronti, però credo che non sia un discorso
da sottovalutare eccessivamente... INTERRUZIONE. io spero di non
fare ridere troppo perchè magari ci sono altri più spiritosi di me
in questo Consiglio!
Lei, Assessore Pollicini, ha avuto una iniziativa lodevole ad
inserire il gasolio, ma psicologicamente a trattativa con lo Stato
(altra domanda che io faccio) non sarebbe stata forse più agevole
se noi stessi ci fossimo presentati con un D.L. più rigoroso, più
adatto e più adeguato a quelle che sono le effettive esigenze della
popolazione valdostana, eliminando alcuni prodotti che non hanno
nessuna rilevanza sulla nostra economia e sull'economia soprattutto
delle massaie e delle famiglie valdostane, anziché portare
un'elencazione di prodotti che ci fanno passare per il paese dei
bengodi, cosa che in realtà non è vera?
Io avrei preferito, mi scusi Assessore, che si fosse fatto un
censimento, magari solo due voci (benzina e gasolio). Sulla benzina
ho delle riserve personali; preferirei richiedere un quantitativo
maggiore di gasolio che non di benzina, per i motivi che ho detto
prima, ma è una mia considerazione, non certo condivisa da altri
compagni del mio partito: io passo per una persona strana, con
delle idee tutte sue in certi argomenti.
Siamo qui, invece, al ripetitivo? Non lo so... Questo è un modo
di porsi un po' riduttivo, anche nei confronti di altre
rivendicazioni: anche se lo Stato ci toglie quel poco che abbiamo,
non abbiamo la forza contrattuale per porci, invece, in maniera
tendenzialmente dura e rivendicativa nei confronti dello Stato
stesso? Non lo so, sono domande che io mi faccio.
Avrei preferito che si fosse adottato un metodo più serio
nell'affrontare questo problema, per tutti gli interrogativi che
non hanno avuto risposta in sede di Commissione e che mi auguro
possano averla in quest'aula, visto e considerato che c'è la
possibilità di avere un interlocutore che, generalmente, nelle sue
risposte è puntuale e preciso quale l'Assessore Pollicini.
PRESIDENTE:
La parola al Consigliere Millet; ne ha
facoltà.
MILLET - (P.C.I.) -
E' vero che abbiamo già discusso
nell'altro Consiglio, ma ritengo che sia necessario fare alcune
precisazioni perchè, evidentemente, su questa questione, la Giunta
regionale è ritardataria di anni.
Questo ritardo è motivato dalla stessa relazione alla proposta
di legge, in quanto già nel 1981 era evidente che era necessario o
richiedere l'aumento come si fa oggi, oppure rivedere la
distribuzione dei buoni, perchè i ritardi avrebbero portato a delle
situazioni abbastanza delicate. Io non so con quale ottimismo
l'Assessore, perchè di fatto c'è stata una modifica della legge con
cui la si fa decorrere dal 1° gennaio '83, essendoci dei tempi
politici piuttosto lunghi, possa prevedere l'approvazione entro
quest'anno: siamo nel mese di ottobre e c'è un iter, mi pare un po'
difficile per il Parlamento approvare il disegno di legge nell'84 e
farlo decorrere dal 1° gennaio '83.
Noi abbiamo molti dubbi che possa passare anche nell'84,
soprattutto tenendo conto dell'aria che tira, in relazione a ciò
che abbiamo discusso circa i decimi.
Quindi ritengo che da questo punto di vista non si possa non
sottolineare questo ritardo.
La seconda questione è il fatto, che ha una sua importanza, di
come presentare la proposta di legge.
Si è detto sui giornali che, rispetto alla proposta del 1980, è
stata solo inserita la voce "gasolio da riscaldamento". A me pare
che sarebbe opportuno che nella relazione non ci fosse come prima
voce la benzina (osservazione che ho già fatto in Commissione) ma
ci fosse la voce del gasolio, perchè, rispetto alla benzina, ha
delle motivazioni che non sto a ripetere. Quindi, nell'ambito del
possibile, proporrei di prendere in considerazione questo
aspetto.
Per quanto riguarda la quantità di benzina si prevede, nella
relazione, un incremento del 5%. Ma facendo i calcoli, con
l'incremento del 5% e con l'attuale ripartizione, non si arriverà
mai allo attivo, quindi non si risolveva il problema. Per cui è
necessario, quando si fa una proposta, garantirsi anche un periodo
lungo, se si ritiene, come noi riteniamo, che questo sia un diritto
e non un privilegio.
Sono questioni che sono aperte fino a quando è aperta la
questione dell'articolo 14. Abbiamo detto in altre occasioni che
quando si approva una legge costituzionale come lo "Statuto
Speciale" questa dovrebbe essere approvata nella sua interezza,
quindi finché rimane aperto questo discorso, noi riteniamo che sia
un diritto della Valle d'Aosta chiedere quanto le spetta.
Dobbiamo tenere conto poi che ci sono riflessi sulla legge
finanziaria perchè l'art. 8 della legge stessa dice: "Il provento
derivante alla Regione Valle d'Aosta da maggiorazioni di aliquote e
da altre modificazioni dei tributi ad essa devoluti disposti
successivamente all'entrata in vigore della legge 6 dicembre 1971,
n. 1065, ove sia destinato per legge, ai sensi dell'articolo 81,
quarto comma, della Costituzione, per la copertura di nuove o
maggiori spese che sono da effettuare a carico del bilancio
statale, è riversato allo Stato.
La benzina è uno di questi prodotti. Evidentemente lo Stato si è
riservato di chiedere la restituzione dei proventi suddetti e
questo fatto l'Assessore alle Finanze deve tenerlo in
considerazione. Se è giusto che si vada ad accertarsi di quanto i
valdostani versano fuori Valle, bisogna però fare anche i conti di
ciò che lo Stato trattiene, e confrontare il dare e l'avere, perchè
nella legge finanziaria c'è anche questo aspetto, è inutile
nasconderlo.
Per la benzina si chiede l'aumento di 100.000 quintali. Fornisco
dei dati: nell'82-'83 c'è un incremento di distribuzione del 7,8%;
aumentare del 5% vuol dire sottovalutare il consumo perchè sarà
difficile che nell'83 ci sia una drastica riduzione, in quanto
l'incremento medio delle vendite di auto, è del 7,74%.
Sappiamo benissimo che l'immatricolazione potrebbe anche
ridursi, ma, di fatto, per quanto riguarda i buoni di benzina può
non esserci la stessa riduzione: per esempio, se una famiglia ha
tre auto e due persone provviste di patenti di guida non percepisce
l'agevolazione per un'auto, però per le altre due continua la
distribuzione.
Quindi, mi pare che, visto che si deve richiedere un
quantitativo maggiore, se fra l'81 e l'82 c'era un incremento del
10% e adesso stiamo andando tendenzialmente verso il 7,80% (ma non
ho dati precisi, per questo lo vorrei sapere), se riteniamo sempre
che ci sia un diritto, dobbiamo fare la richiesta per quello che è
necessario, non per una quantità sottostimata.
Per quanto riguarda la questione dell'alcool, sulla quantità io
farò una proposta, perchè secondo le mie informazioni c'è una
situazione abbastanza ingarbugliata.
Noi comunisti riteniamo che sia necessario comunque, dopo
l'approvazione di questo D.L., chiarire tutta la questione, perchè,
se si chiede l'impegno ai partiti di sostenere queste richieste,
penso sia anche giusto dare ai Consiglieri tutti gli elementi per
conoscere esattamente la situazione, non essendo un pacchetto di
richieste di poco conto: ho fatto un calcolo in base al quale
risulta una cifra di 50 miliardi circa..... E' una cosa grande.
Stesso discorso per la birra. A me pare che la birra, a
differenza dello alcool e della benzina, sia un prodotto il cui
consumo dovrebbe essere stimolato, perchè non crea quei danni che
possono creare l'alcool o la benzina. Dalla relazione mi pare che
si preveda un contingente inferiore a quello che si consuma, perchè
solo il consumo dell'82 arriva già a più di 2 milioni di litri,
senza tenere conto del turismo. Dal momento che alcuni dati fanno
ritenere che per ogni anno il consumo aumenta di almeno 1 litro a
testa, chiaramente, secondo me, la richiesta è sottostimata.Mi pare
che la birra sia un prodotto del futuro, e inoltre abbiamo una
fabbrica di birra in Valle che attualmente è una delle poche
industrie che "tirano": questo potrebbe essere anche un modo per
incrementare la produzione, una produzione perchè c'è consumo, non
produzione in quanto tale.
Siamo d'accordo a inserire il gasolio per una questione di
opportunità, ma per quanto riguarda la benzina e la birra riteniamo
che non sia stata fatta una richiesta adeguata alle esigenze.
Proponiamo che si faccia un'indagine conoscitiva su tutta la
questione.
L'art. 23 del regolamento, approvato nel '72, dovrebbe essere
rivisto perchè per i prodotti elencati all'art. 6, che sono birra,
alcool denaturato, gas di petrolio liquefatto, libri di testo
scolastici, attrezzature per l'agricoltura, attrezzature per
l'industria, artigianato, turismo, commercio e vari, i beneficiari
dell'esenzione devono essere i consumatori; a me risulta invece,
almeno per ciò che riguarda la birra, che non è così.
Allora il problema è questo: aiutare l'industria vuol dire
metterla in condizione di vendere ad un prezzo inferiore; per la
birra ci potrebbe essere un minor costo di almeno 200-300 lire, a
seconda della qualità. E' chiaro che mettere sul mercato un
prodotto ad un prezzo inferiore del 10-20%, concorrenzialmente può
aiutare a produrre e quindi a vendere il prodotto.
Sulla questione dell'alcool vorrei avere dei dati più concreti,
perchè sembra che bisognerebbe razionalizzare un po' la cosa; per
esempio, il sottoscritto in un magazzino trova il "Cognac Martell",
francese, in esenzione e non trova la "Vecchia Romagna" che è un
prodotto italiano: perchè? Ritengo che sarebbe giusto trovare l'uno
e l'altro; evidentemente ci sono degli interessi di mezzo.
Dall'Assessore vorrei sapere perchè per i libri di testo,
attrezzatura per l'agricoltura, attrezzatura per l'industria, non
si chiede un aumento. In pratica non incidono? E allora teniamoli a
memoria, perchè non si sa mai cosa può succedere in futuro, ma se
servono e se devono andare al consumatore e, visto che ci hanno
ridotto il riparto ai 7/10, forse ci potrebbe essere un po' più di
interesse per queste cose. Quando lo ultimo regolamento è stato
approvato, nel 1979, in Parlamento, io mi ricordo che una delle
osservazioni era come mai si chiedeva l'aumento della benzina e non
quello dell'attrezzatura; in quanto si riteneva che fosse la cosa
più importante.
I beni contingentati quindi dovrebbero essere uno strumento per
aiutare la produzione locale della birra, dello alcool, della
stessa benzina; da qui la necessità di vedere esattamente come
stanno le cose.
A questo discorso si potrebbe ricollegare quello dei trasporti
pubblici, che mi pare, goda di finanziamenti da parte dello Stato;
non dico di presentare dei piani faraonici, ma almeno di riuscire
ad impostare un discorso in questa direzione, e mi pare che questa
sia l'occasione adatta altrimenti ogni 5-6-10 anni dovremmo
chiedere altri aumenti, per arrivare poi all'assurdo di sfondare il
tetto del consumo locale. Mi pare di aver chiesto anche l'altra
volta se si tiene conto, per il calcolo del contingente, del
consumo degli abitanti, perchè per i turisti esteri con i "coupons"
non si scappa, ma si gioca anche sul consumo della benzina
acquistata senza buoni dai valdostani e dai turisti italiani che
vengono a passare le ferie o il fine settimana in Valle d'Aosta.
Quindi la richiesta deve tenere conto del consumo reale che c'è in
Valle d'Aosta, per evitare di distribuire dei buoni che poi, alla
fine, non valgono niente.
Ultimissima cosa: ho letto sul giornale che una parte delle
società hanno richiesto un rinvio. Dal momento che non è una cosa
secondaria, perchè se questi dovessero dire che non accettano, i.
valdostani avranno il 25% in meno di benzina, essendo certamente
difficile distribuire gli ultimi tre mesi, chiedo di sapere come
stanno le cose.
PRESIDENTE:
La parola al Consigliere Riccarand; ne ha
facoltà.
RICCARAND - (N.S.) -
Anche io volevo ribadire il ritardo
con cui viene affrontato, da parte della Giunta regionale, questo
problema. A parte le responsabilità che sempre ci sono in questi
casi, questo ritardo è particolarmente pericoloso perchè, col
sistema di farsi anticipare i quantitativi che non sono
sufficienti, di anno in anno, si crea una situazione in cui
determinate scelte diventano poi obbligate. Quando il quantitativo
sarà talmente ridotto, sarà inevitabile richiedere un aumento del
quantitativo in esenzione fiscale. Se il problema veniva preso in
tempo era possibile, forse è ancora possibile ora, operare scelte
diverse.
Infatti, dai dati che sono stati forniti, risulta che il deficit
della benzina in esenzione fiscale, rispetto alla domanda di coloro
che hanno diritto ai buoni, era evidente già nel corso del
1982.
Si è atteso il dopo-elezioni dell'83 per affrontare questo
problema, presentato un D.L. il cui iter non sarà certamente rapido
in Parlamento.
Per quanto riguarda il merito del D. L. il nostro giudizio è
positivo relativamente alla richiesta di introdurre il gasolio per
riscaldamento all'interno dei generi di cui chiedere l'esenzione
fiscale, perchè si tratta di un prodotto che è necessario a
numerose famiglie e che può rappresentare un aiuto
considerevole.
Non siamo invece d'accordo sulla proposta di aumentare
ulteriormente, come si fa ogni certo numero di anni, il
quantitativo di benzina in esenzione fiscale. Anzitutto non ci pare
necessario in questo momento in quanto il fabbisogno reale e il
fabbisogno indicato nella relazione sono due cose diverse.
L'aumento che si chiede di 450.000 quintali, in pratica rappresenta
un quantitativo che è pari al consumo globale di benzina in Valle
d'Aosta nel corso dell'82. Però in questo consumo globale di
benzina che c'è stato in Valle d'Aosta nel corso dell'82 non c'era
solo il consumo locale ma c'era il consumo di tutti i mezzi dei
turisti, di tutto il transito che attraversa la Valle d'Aosta.
Questo sta ad indicare che il fabbisogno reale dei cittadini
valdostani è molto inferiore e che, quindi i buoni vengono usati
come una forma di reddito; allora il discorso può essere impostato
in maniera completamente diversa. Noi riteniamo che questo aumento
non sia necessario, che si possa dare lo stesso, un certo
quantitativo adeguato di benzina in esenzione fiscale agli
automobilisti valdostani, operando un'azione di razionalizzazione
senza aumentare continuamente questo quantitativo di benzina in
esenzione fiscale.
In secondo luogo riteniamo che questo aumento sia dannoso per la
comunità valdostana nel suo complesso perchè innanzitutto, di
fatto, è una incentivazione oggettiva alla motorizzazione privata.
Dai dati che vengono pubblicati, abbiamo già il più alto numero di
automezzi in circolazione, sia di autovetture, sia di motoveicoli
rispetto a qualsiasi altra zona d'Italia. Abbiamo il più alto
consumo di benzina rispetto a qualsiasi altra regione d'Italia.
Credo che incentivare ulteriormente questo fenomeno con il sistema
di esenzione fiscale, di tutto quello che comporta, non sia una
scelta di civiltà, e che non sia una scelta corretta. E' una scelta
che tra l'altro comporta costi sociali come infrastrutture che sono
legate alla motorizzazione (strade, parcheggi, ecc.), costi di
inquinamento atmosferico, di inquinamento da rumore delle cui
conseguenze oggi non ci rendiamo bene conto.
Il Consigliere Millet diceva che bisogna affrontare il problema
dei trasporti pubblici. C'è poco da fare, finché in Valle d'Aosta
ci sarà questa incentivazione oggettiva alla motorizzazione privata
attraverso il sistema dei buoni e dell'esenzione fiscale, un
discorso dei trasporti pubblici, efficiente a basso costo,
difficilmente potrà essere messo in piedi perchè l'utenza non ci
sarà. Evidentemente si tratta di due scelte in alternativa fra di
loro. Credo che sia una scelta di civiltà non quella di puntare
sulla motorizzazione privata, ma di contenerla e di puntare sul
trasporto pubblico.
Inoltre vorrei anche sottolineare che l'esenzione fiscale della
benzina è un beneficio che va a vantaggio di una grossa fetta della
popolazione valdostana, ma non di tutti.
I dati che abbiamo chiesto in Commissione non ci sono stati
forniti per cui non abbiamo dei dati precisi su quanti sono i
valdostani che beneficiano realmente di questa esenzione fiscale,
che sono quelli che hanno la patente, la moto, la macchina e quanti
sono invece quelli che non ne beneficiano e che invece potrebbero
trarre un giovamento da questa esenzione fiscale in forme diverse:
basterebbe organizzare diversamente il sistema.
Infine, è chiaro ed evidente che aumentare il quantitativo in
esenzione fiscale significa diminuire gli introiti della Regione;
se questi introiti vengono usati male è bene che si aumenti
l'esenzione fiscale, se invece c'è a possibilità di usarli più
razionalmente non è una scelta molto oculata.
Quindi a nostra proposta è di non fare richiesta di un aumento
di quantitativo in esenzione fiscale e di operare invece per usare
meglio il quantitativo che, attualmente, è a disposizione e che,
secondo noi, se usato in modo razionale, se si eliminassero
determinati sprechi, se si razionalizzasse il modo in cui vengono
distribuiti i buoni, sarebbe sufficiente per il fabbisogno reale
dei valdostani.
Per quanto riguarda il disegno di legge io presenterò un
emendamento in cui chiedo che venga mantenuto lo stesso
quantitativo di benzina in esenzione fiscale, mentre invece sono
d'accordo sulla richiesta di gasolio per riscaldamento, in
esenzione fiscale. Sono anche d'accordo con quanto diceva Torrione
e cioè che forse bisognerebbe ripensare all'intera questione dei
generi contingentali.
Il fatto che una quota del tributo spetti alla Valle d'Aosta,
sia essa di 9/10, sia essa di 7/10, il fatto che gran parte di
questi generi che sono introdotti nell'esenzione fiscale non
determinino un effettivo vantaggio per la popolazione, potrebbe
anche farci pensare ad un sistema diverso di utilizzare questa
prerogativa di esenzione fiscale.
E' una cosa da meditare. Per ipotesi, si potrebbe benissimo
pensare a non richiedere più alcun quantitativo di nessun prodotto
in esenzione fiscale, di introitare le somme che ci spettano come
quota sull'imposta e poi riutilizzare queste somme o per una rete
di trasporti pubblici gratuita, ad esempio, oppure per riversarli
direttamente sui cittadini sotto forma di rimborso sulle imposte.
Ci sono tanti sistemi per cui si potrebbe usare di questa
prerogativa, di questo diritto che abbiamo a cui non dobbiamo
rinunciare, ma in modo da renderlo più utile e più vantaggioso per
tutta quanta la popolazione.
Quindi presento un emendamento riguardo al D.L.: rispetto al
contenuto della mozione, credo sia chiaro, si tratta di
razionalizzare l'attuale distribuzione, l'attuale uso dei buoni di
benzina e credo che sia un'opera che va fatta.
PRESIDENTE:
La parola al Consigliere Baldassarre; ne ha
facoltà.
BALDASSARRE - (P.S.D.I.) -
Data l'ora tarda esprimo
parere favorevole a questa proposta di legge, anche se non sono
d'accordo col Consigliere Riccarand quando sostiene che non è un
vantaggio per la popolazione. Però vorrei fare una raccomandazione
all'Assessore, perchè nella Commissione i funzionari
dell'Assessorato ci hanno dato una serie di dati; fra questi
c'erano delle categorie (cito a caso: pubblicisti) che oltre a
percepire il dovuto come tutti gli altri cittadini valdostani,
percepiscono un 50% in più. Questo fatto, per le categorie
suddette, avviene con deliberazione del Presidente della Giunta;
quindi ogni qualvolta una categoria si presenta a chiedere dei
vantaggi, viene accontentata in una maniera abbastanza
elementare.
Vorrei raccomandare all'Assessore una indagine su questa
distribuzione e inoltre vorrei sapere come è andato l'incontro del
4 ottobre con le società AGIP.
PRESIDENTE:
La parola al Consigliere De Grandis; ne ha
facoltà.
DE
GRANDIS - (P.R.I.) -
Molte cose sono già state
dette però vorrei ribadire due punti che mi sembrano abbastanza
importanti; prima di tutto il compiacimento per l'inclusione del
gasolio da riscaldamento, in quanto ritengo che questo genere sia
in grado di raggiungere una giustizia distributiva di gran lunga
superiore a quella della benzina; questo è già un dato altamente
positivo.
Altro punto che mi interessa mettere in luce é più che altro una
raccomandazione all'Assessore. Nel corso del dibattito nelle
Commissioni, sono venuto a conoscenza di alcuni dati dai funzionari
dell'Amministrazione regionale che mi hanno incuriosito parecchio.
Mi sono preoccupato, anche se il tempo che avevo a disposizione era
poco, di andare a fare alcune verifiche all'ufficio della
motorizzazione. Che cosa ne è venuto fuori? E' venuto fuori che un
proprietario unico di una o più di una autovetture è in grado di
percepire i buoni per tutte le vetture di cui è proprietario. Il
giochetto è molto semplice; quello che è triste è che è legale.
Vale a dire che con il libretto dell'autovettura, si può andare
alla motorizzazione e chiedere che questa sia trasformata in
autoveicolo in quanto c'è la necessita di trasportare merci per
proprio conto. La motorizzazione chiede se l'autovettura è
inferiore ai 30 quintali e se il proprietario svolge un'attività
commerciale. La motorizzazione non può chiedere alcun documento a
comprova di quanto afferma l'automobilista. Ottenuta questa
trasformazione da autovettura in autoveicolo, in esenzione di tasse
per il trasporto merci perchè inferiore ai 30 quintali che cosa si
fa? Si va all'ufficio carburanti e si ottiene la benzina senza
presentare la patente perchè si tratta di veicolo promiscuo adibito
a trasporto merci. Forse anche qui dentro c'è qualcuno che ha
adottato questo sistema, chi lo sa? Speriamo di no!
Io credo che sia possibile, con la riforma del regolamento che
prevede la distribuzione dei buoni, trovare il sistema per impedire
questo tipo di speculazione che alcuni (pochi, che stanno però
diventando molti) fanno a danno della collettività. Evidentemente,
sono quelli che provocano, insieme ad alcune categorie che hanno
comunque benefici, anche giustificati penso...
INTERRUZIONE...
volendo, possiamo bloccare la prossima
distribuzione dei buoni! L'Assessore è in grado anche di rinviarla
al primo semestre '84, così nel frattempo si modifica il
regolamento; poiché a questa gente basta chiedere, come Regione,
che dimostrino di avere un'attività commerciale che giustifichi il
trasporto di merci, blocchiamo a speculazione!
Questo mi sembra un intervento che debba essere fatto e nel
contempo chiedo anche all'Assessore di volere fare tutta una serie
di indagini in quanto, probabilmente, ci sono anche diversi altri
tipi di speculazione.
Un'altra dimostrazione di questo modo di avere buoni in maniera
non corretta è il fatto che vi sono numerosi veicoli assicurati per
soli 4 mesi, maggio, giugno, luglio e agosto; guarda caso, a maggio
ritirano i buoni del ° semestre e ad agosto i buoni del 2°
semestre. Dopo di che, non occorre che la vettura sia assicurata
perchè non c'è da dimostrare niente, se ne sta in garage, si
prendono i buoni e si alimenta un commercio che non deve essere
alimentato.
Dichiaro che voterò a favore di questo disegno di legge, con la
raccomandazione che sono certo l'Assessore terrà in buona
considerazione.
PRESIDENTE:
La parola al Consigliere Aloisi; ne ha
facoltà.
ALOISI - (M.S.I.) -
Premetto che sono d'accordo sul
disegno di legge e quindi voterò a favore.
Volevo solo alcuni chiarimenti dell'Assessore in merito al fatto
che soprattutto presso l'opinione pubblica oltre che in Consiglio
regionale, in questi giorni si parla molto di benzina.
L'opinione pubblica è convinta che la mancanza dei buoni di
benzina sia frutto di uno sperpero avvenuto precedentemente le
ultime elezioni regionali.
Secondo me, questa opinione ha un fondo di verità perchè sono in
possesso di prove che dimostrano che sono stati donati buoni di
benzina gratuitamente da un partito politico, quindi, diciamo, che
l'accusa è fondata. Non vado oltre per motivi... INTERRUZIONE...
Inoltre volevo dire all'Assessore (abbiamo già avuto un incontro in
Commissione e in quella sede avevo fatto richiesta di un elenco di
tutti coloro che usufruiscono di questi buoni benzina, oltre a
normale quota spettante per autovettura e mi è stato risposto che
oltre al normale quantitativo non viene dato niente) che sono in
possesso di prove concrete che sono stati devoluti 10.000 litri di
gasolio a delle persone, oltre al quantitativo loro spettante.
A questo punto, ci terrei a vedere chiaro in questa situazione
e, come tutti gli altri Consiglieri, vorrei, se è possibile,
chiedere all'Assessore un elenco dettagliato di tutti coloro che
usufruiscono dei buoni al di fuori del normale quantitativo; vorrei
sapere dall'Assessore se le organizzazioni sindacali, associazioni
varie - chiamiamole culturali - ecc., usufruiscono di quantitativi
di benzina al di fuori del normale quantitativo spettante come
autovettura e sapere se risulta all'Assessore di quantitativi
devoluti oltre alla normale quota spettante per diritto. Queste
sono le cose alle quali avrei piacere di avere una risposta.
PRESIDENTE:
La parola al Consigliere Voyat; ne ha
facoltà.
VOYAT - (U.V.) -
Comme nous l'avons déjà fait d'autres
fois, nous votons, évidemment, en faveur de cette loi. Mais il faut
quand même que je vous avoue que l'Union Valdôtaine n'est pas
tellement satisfaite et contente de venir ici discuter et voter
cette loi, parce que nous préférerions évidemment avoir déjà l'art.
14 du Statut complètement appliqué: ce qui voudrait dire, pour tous
les Valdôtains, d'avoir toute l'essence qui est nécessaire, d'avoir
tout le gas-oil pour le chauffage dont ils ont besoin, cigarettes
et toutes les autres choses.
Je fais ce qui déjà était fait par le passé par l'Assesseur
Rollandin et je ne m'attarde pas à essayer d'expliquer ce qu'est le
Statut et ce que sont les droits des Valdôtains à M. Riccarand.
Nous avons essayé, pendant la législature passée, nous avons essayé
hier et aujourd'hui, mais je vois que, sincèrement, c'est une chose
impossible. Evidemment, laissons à M. Riccarand ses idées, la
responsabilité de ce qu'il va dire sur la question du Statut de la
Vallée d'Aoste et surtout ce que sont les droits des
Valdôtains.
Pour ce que disait M. Torrione, en tout cas, c'est-à-dire
d'enlever certaines lois, ou bien certaines genres qui sont compris
dans la loi, nous disons qu'il n'y a pas de difficultés à lire
quelques lignes en plus et à laisser ces genres qui ne donnent pas
un bénéfice direct aux Valdôtains aujourd'hui, mais qui, peut-être,
pourront en donner dans l'avenir, si l'Etat italien prévoit de
mettre des impôts sur ces genres.
Une autre chose très bien dite Monsieur Torrione, mais dont
personne ici ne se souvient: nous voyons ici que la loi, qui a été
votée le 10 janvier 1981, avait déjà été présentée par l'Union
Valdôtaine. Il n'est pas question de paternité ou de maternité de
la loi, mais nous voulons seulement dire qu'il serait plus correct,
de la part des différents politiciens, de ne pas cacher les mérites
de certaines forces politiques.
Evidemment, nous sommes aussi d'accord avec Millet; s'il veut
nous quantifier les augmentations qu'il voudrait nous proposer,
parce que si nous voulons évidemment l'application intégrale du
Statut et donc l'art. 14, nous acceptons sans doute de demander
quelque chose en plus.
PRESIDENTE:
La parola al Consigliere Mafrica; ne ha
facoltà.
MAFRICA - (P.C.I.) -
Credo che il Consigliere Voyat abbia
ragione quando ricorda che il Consiglio regionale ha già approvato
all'unanimità, nel 1980, una proposta di legge perfettamente
identica a questa per ciò che riguarda i quantitativi di gasolio e
differente per i quantitativi di benzina.
Penso invece che Voyat abbia fatto un'affermazione un po'
semplicistica nel dire che tutti i problemi della popolazione
valdostana sarebbero risolti se ci fosse la zona franca. Invito il
Consigliere Voyat a leggere le due relazioni che il Prof. Cottino
ha rilasciato alla 1° Commissione Affari Generali, la quale, su
richiesta dell'allora Presidente Martin, ha voluto esaminare in
profondità a questione.
Sulla questione della zona franca, se vogliamo affrontarla
seriamente, c'è da dire che come diritto è una cosa da non mettere
in discussione, ma come opportunità e convenienza per la
popolazione valdostana è una cosa da valutare con attenzione. Non
sto a ricordare i dettagli, però penso che convenga affrontare le
cose con serietà: distinguiamo quello che è un diritto da quella
che è, poi, una effettiva realtà; oggi abbiamo la presenza
dell'autoporto, del casinò, i 9/10 (speriamo) di imposte che
tornano alla Regione. Facciamo bene i conti e vediamo che cosa
conviene alla Valle d'Aosta. Devo fare alcune osservazioni prima di
presentare una variazione alla delibera proposta nella mozione di
Riccarand.
Prima di tutto, non sono soddisfatto di come l'Assessore
all'Industria ha documentato questa relazione. Egli ha parlato
degli automezzi circolanti ma, neanche in Commissione siamo
riusciti ad avere dati molto aggiornati sugli automezzi che
usufruiscono oggi dei buoni in esenzione fiscale; ci hanno dato dei
dati relativi all'82.
Non ci è stato possibile distinguere finora, tra autoveicoli, ad
esempio, che servono per a Regione o per enti pubblici; non ci è
stato possibile neanche avere una informazione esatta su quanto la
Regione riceve in meno, in quanto ad entrate del riparto fiscale,
in conseguenza dell'esistenza dell'esenzione fiscale sulla
benzina.
C'è una questione complessa, quella che ricordava prima Millet,
i dati che ci sono stati forniti si riferiscono ai 9/10 di quanto
la Regione percepiva come sua quota parte nel 1971. La Regione,
adesso, di fatto, introita invece tutti i 9/10 sulla benzina
consumata fuori dall'esenzione. Vorremmo avere dei dati più
precisi,... INTERRUZIONE..., in Commissione ci hanno dato dei dati
diversi, ci hanno detto 14 miliardi in tutto, di tutti i generi,
invece se si calcolano i 9/10 di 655 lire per il numero di milioni
di litri di cui sii para, si vede che siamo a livelli molto
superiori.
Per quanto riguarda la mozione noi proponiamo di cancellare i
primi tre punti della mozione di Riccarand, di sostituire nel punto
4) della premessa alle parole "l'eccessiva ampiezza nella" con le
parole "a confusa e discutibile distribuzione". Inoltre proponiamo:
di modificare completamente il deliberato per cui la mozione
diventerebbe così:
IMPEGNA
1)
la Giunta a predisporre e presentare entro due mesi
al Consiglio regionale un piano per la creazione di un efficiente
servizio di trasporti pubblici e per un drastico abbattimento dei
costi delle tariffe di tale servizio;
2)
la III° Commissione consiliare permanente,
allargata ai Consiglieri dei gruppi non presenti in detta
Commissione, a raccogliere tutti i dati conoscitivi relativi
all'assegnazione dei buoni per il consumo di benzina in esenzione
fiscale (categorie di beneficiari, numero e tipo di automezzi,
ecc.) al fine di predisporre una proposta di revisione degli
attuali criteri di assegnazione, da presentare sotto forma di bozza
di nuovo regolamento all'esame del Consiglio regionale.
PRESIDENTE:
La parola al Consigliere Voyat; ne ha
facoltà.
VOYAT - (U.V.) -
Une petite précisation à M. Mafrica. Je
ne sais pas si je me suis mal expliqué ou si M. Mafrica a mal
entendu: moi je n'ai pas dit qu'avec l'application de l'art. 14, on
va résoudre tous les problèmes des Valdôtains. J'ai dit seulement
que le projet de loi que nous allons discuter aujourd'hui, sans
doute serai résolu, parce qu'il n'existerait pas la question de
voir combien d'essence donner à chaque voiture ou, disons, combien
de gas-oil pour le chauffage donner à chaque famille. Evidemment,
le problème de l'exemption, dont nous allons parler, serait résolu.
Et si Mafrica veut en tout cas, que sais-je, faire une rencontre
entre Parti Communiste et Union Valdôtaine sur le problème de la
zone franche, il nous trouvera toujours là, même si - et çà
M.Cottino l'a déjà dit - il y aurait des difficultés maintenant
pour l'application de la zone franche, non seulement pour résoudre
le problème de la Vallée d'Aoste, car il y a aussi des problèmes
internationaux.
PRESIDENTE:
La parola all'Assessore all'Industria,
Commercio, Artigianato e Trasporti Pollicini; ne ha facoltà.
POLLICINI: - (Fédération D.P.-U.V.P.)
Uno degli aspetti
più evidenti di questa proposta mi è sembrata una certa non
conoscenza dei dati da parte del Consiglio.
Dobbiamo dire anche che la proposta di legge, visto i tempi
stretti e le strutture assessorili, non è stata ampliata e
completata secondo quelle esigenze che anche io stesso, e credo
tutti noi, avvertiamo. C'è da esempio quel dato di riferimento in
rapporto a ciò che rappresentava nel '49; mi pare una cosa
interessante.
Non c'è dubbio, è una soluzione di emergenza; lo stesso testo
non entusiasma nessuno e l'Assessore, anzi, è proprio il primo a
rammaricarsene.
Si noti che occorre rivedere alcune cose, compreso tutta la
complessa materia che interessa la zona franca.
Devo anche dire che, per quanto riguarda alcuni generi in
esenzione, questa Giunta aveva molte perplessità se mantenerli o
meno. Ad esempio, il problema che riguarda i semi di soia o di
arachidi; cose superate che appartenevano ad un'epoca di cui, per
fortuna, non ci ricordiamo neppure più. Non è un problema
toglierli. Il ragionamento prevalente dice: ci sono, quindi non
stiamo a toglierli, anche perchè penso che né le Commissioni alle
finanze del Parlamento, né il Governo si faccia colpire da questo
sacrificio di rinunciare alle arachidi. Non credo che
aspetterebbero solo questo per dire di sì alle altre nostre
richieste.
Naturalmente, ci rendiamo perfettamente conto che è un problema
di scelte. Io mi auguro che questo tipo di proposta inneschi il
problema della revisione del regolamento. Concordo anche io che
questo ha bisogno di essere sfrondato e che bisogna superare tutta
una serie di inserimenti fra i privilegiati, che certamente ha
trovato parecchi adepti, specialmente quando a benzina ha
cominciato a costare parecchio.
Per ciò che ha sottolineato Millet: l'opportunità di mettere in
evidenza quale aspetto primario di questa nostra richiesta del
gasolio in esenzione fiscale, mi pare accettabile e valido dal
punto di vista della opportunità politica.
Certo è che rimane il discorso dell'aumento della benzina. Debbo
dire che il calcolo fatto è chiaramente ipotetico. Nessuno è in
grado di potere affermare quanta percentuale di aderenza alla
realtà potrà avere. I dati forniti dall'ACI e dalla motorizzazione
civile possono rappresentare una proposta abbastanza vicina ala
realtà, cioè quel 3,5%, vista la fatturazione che si è raggiunta.
Piuttosto il discorso importante è nel razionalizzare la
distribuzione ed eliminare tutta una serie di abusi: il caso citato
dal Consigliere De Grandis certamente è uno dei più
macroscopici.
Certo vi sono delle categorie che ne usufruiscono il modo
speciale come i medici condotti, i medici mutualistici, le
ostetriche, i veterinari, i giornalisti, i pubblicisti, i segretari
dei sindacati, i segretari comunali titolari di comuni consorziati
e presumo qualche altro.
Quindi dovremo rivedere tutto il regolamento per vedere se c'è
modo di verificare in ordine alle assegnazioni della benzina.
Un altro degli aspetti molto importanti è su cui concordo è
quello della indagine conoscitiva sul consumo dei generi
contingentati. Credo sia importante sapere quale è l'esito del
consumo, quali sono le vie di consumo o di fuga che hanno certi
generi contingenti.
Sul problema dei libri di testo e sull'attrezzatura
dell'agricoltura debbo dire che non è stato proposto l'aumento
perché le cifre forse non sono neppure coperte; le provenienze
comunitarie sono tali che questi materiali non sono sottoposti ad
oneri fiscali, per cui, di fatto, questo è superato dal nuovo
regime fiscale comunitario.
Un altro aspetto riguarda il problema della possibile
anticipazione da parte delle società petrolifere del 4° trimestre:
l'incontro è stato rinviato dal giorno 4 al giorno 18. Non mi
stupirei che la richiesta di rinvio fosse legata all'attesa o
all'attenzione che queste società ponevano nelle decisioni di
questo Consiglio. Hanno chiesto, con una giustificazione, di avere
bisogno di approfondire ancora alcune cose. Comunque è rinviata al
18 e penso che la richiesta sia stata fatta per vedere la volontà
politica di questo Consiglio in quanto, se questo Consiglio non
avesse espresso la volontà politica di richiedere l'aumento,
chiaramente, la risposta sarebbe stata di un tipo certamente. Se lo
esprimerà sarà forse diverso.
Per il problema che poneva Riccarand, cioè di una richiesta
superiore al fabbisogno reale della benzina in Valle di Aosta, devo
ricordare che è una proposta che deve tenere conto del presunto
aumento del 3,5% annuale per coprire il consumo fino al 1990 circa.
Per cui, chiaramente, questa oggi è superiore alle esigenze però
tiene conto di una richiesta di 5-6 anni per cui ci sarà una
compensazione fra una eccedenza di questi anni e certamente una
carenza nella seconda parte del periodo; carenza che noi prevediamo
non essere coperta.
Sulle categorie favorite devo dire che per quanto riguarda il
problema dell'indagine sulla speculazione - esigenza formulata dal
Consigliere De Grandis -è una esigenza condivisa anche dalla Giunta
regionale.
Un'altra cosa devo dire invece al Consigliere Aloisi: quando
questi si riferisce ad uno sperpero di benzina e ad una voce
corrente nella pubblica opinione relativa alla distribuzione di
benzina durante la campagna elettorale, debbo dire che mi risulta
che qualcuno ha comperato i buoni presso i distributori di benzina
e poi ne ha fatto l'uso che meglio credeva.
C'è chi dà la scarpa destra e poi la sinistra, c'è chi dà il
pacco dono o la bottiglia di marsala e probabilmente ci sarà anche
chi ha regalato i buoni benzina. A me non risulta ufficialmente dai
dati che ci sia stato questo tipo di speculazione. Questo sarebbe
un reato da codice penale e non credo che sia avvenuto, quindi
credo che la soluzione del problema stia proprio nell'avere
comperato i buoni e poi averne fatto lo uso persuasivo che ha
ritenuto più opportuno, secondo l'elettorato a disposizione.
Tornando al discorso finale sulla cifra di quanto costa alla
Regione, i dati che io ho e che l'Assessore alle Finanze ha
coincidono e in parte sono stati comunicati alla Commissione; sono
stati incassati (parlo dell'incasso del riparto dell'impresa
dell'82) 7/10 dell'imposta in vigore quell'anno cioè Lire
6.848.000.000=. Questo è stato l'incasso per il 1982. Poi ci sono
anche altre voci per quanto riguarda olio da gas per autotrazione
(1.800.000.000) e GPL da trazione (167.000.000 ). Questo è il
riepilogo del getto di imposta di fabbricazione per le voci che ho
detto.... INTERRUZIONE.... La quota di imposta non introitata
nell'82, dalla Regione in conseguenza dell'attuale quantitativo di
benzina e di gasolio per autotrazione in esenzione fiscale ammonta
a circa 14.000.000.000= così distribuita:
11.700.000.000= di benzina;
669.000.000= di gasolio per autotrazione;
756.000.000= per l'alcool;
432.000.000= per la birra;
427.000.000= per il caffè;
25.000.000= per il cacao.
Penso di aver dato una risposta a tutte le domande.
PRESIDENTE:
Metto in votazione la proposta di legge
statale n. 1.
Do lettura dell'art. 1:
ART. 1
L'art, 1 della legge 3.8.1949, n. 623,
modificato dall'art. 1 della legge 5.5. 1956, n. 525;
dall'art. 1 della legge 19.4.1967, n. 305; dall'art. 1 della legge
6.12.1971, n. 1057; e dall'art. 1 della legge 7.2.1979, n. 44 è
sostituito dal seguente:
"In attesa che sia attuato il regime di zona franca previsto
per il territorio della Valle d'Aosta dall'art. 14 della legge
costituzionale 26.2.1948, n. 4, è consentita la immissione in
consumo in detto territorio, per il fabbisogno locale, dei
sottoindicati prodotti nei limiti dei contingenti annui a fianco di
ciascuno d'essi specificati, in esenzione dal dazio, dalle imposte
di fabbricazione ed erariali di consumo e dalle corrispondenti
sovraimposte di confine, dal diritto erariale sugli alcoolici
nonchè dai prelievi stabiliti dai competenti organi della CEE in
base alle disposizioni di cui al Titolo II del trattato firmato a
Roma il 30.3.1957 e ratificato con legge 14.10.1957,
n.
1203:
- Zucchero q.li 45.000
- Caffè crudo q.li 6.500
- Surrogati del caffè q.li 500
- Cacao in grani q.li 1.000
- Thè q.li 100
- Semi di soia q.li 8.500
- Semi di arachidi q.li 1.500
- Spirito, liquori, profumerie, alcoliche,acquaviti, compresi
gli spiriti ottenuti nel territorio della Valle d'Aosta dalla
distillazione per usi familiari in piccoli alambicchi
ha. 2.000
- Alcool denaturato ha. 500
- Birra hl. 20.000
- Benzina q.li 450.000
- Gasolio per autotrazione q.li 100.000
- Gasolio per riscaldamento q.li 1.000.000
- Olio combustibile fluido q.li 350.000
- Gas di petrolio liquefatti (GPL) per la combustione o
destinati ad opifici per confezionamento in bombole q.li 70.000
- Petrolio q.li 12.000
- Olio lubrificante q.li 8.000
-
Libri di testo scolastici in altre lingue o lingue miste
approvati dal l'Amministrazione regionale lire 15.000. 000
-
Attrezzature per l'agricoltura lire 120.000.000
-
Attrezzature per l'industria, artigianato, turismo,
commercio, sanitarie ed ospedaliere ed elementi metallici per
paravalanghe lire 1.500.000.000
PRESIDENTE:
Per l'art. i è proposto un emendamento dal
Consigliere Riccarand del quale do lettura:
"Sostituire: benzina q.li 450.000 con: benzina q.li
350.000".
PRESIDENTE:
Metto in votazione l'emendamento testé
letto:
ESITO DELLA VOTAZIONE
Presenti 26
Votanti 26
Favorevoli 1
Contrari 25
- Il Consiglio non approva -
PRESIDENTE:
Metto in votazione l'art. 1 nel testo
originario.:
ESITO DELLA VOTAZIONE
Presenti 26
Votanti 26
Favorevoli 25
Contrari 1
- Il Consiglio approva -
PRESIDENTE:
Do lettura dell'art. 2:
ART. 2
All'onere derivante dall'attuazione della presente legge
valutato in Lire si provvede mediante riduzione del fondo speciale
iscritto al
cap. 6856 dello stato di previsione della spesa
del Ministero del Tesoro per l'anno finanziario 1983.
Il Ministro del Tesoro è autorizzato ad apportare con propri
decreti, le occorrenti variazioni di bilancio.
PRESIDENTE:
Metto in approvazione l'articolo 2:
ESITO DELLA VOTAZIONE
Presenti 26
Votanti 26
Favorevoli 25
Contrari 1
- Il Consiglio approva -
PRESIDENTE:
Do lettura dell'art. 3:
ART. 3
La presente legge entrerà in vigore il giorno successivo a
quello della sua pubblicazione nella Gazzetta Ufficiale ed ha
efficacia dal 1° gennaio 1983.
La presente legge, munita del sigillo dello Stato, sarà
inserita nella raccolta Ufficiale delle Leggi e dei Decreti della
Repubblica Italiana.
E' fatto obbligo a chiunque spetti di osservarla e di farla
osservare come legge dello Stato.
PRESIDENTE:
Metto in votazione l'arti colo 3:
ESITO DELLA VOTAZIONE
Presenti 26
Votanti 26
Favorevoli 25
Contrari 1
- Il Consiglio approva -
PRESIDENTE:
La parola al Consigliere Mafrica per
dichiarazione di voto; ne ha facoltà.
MAFRICA - (P.C.I.) -
Noi votiamo a favore di questo D.L.
statale e vogliamo sottolineare che è passato col voto determinante
della minoranza in quanto la maggioranza non aveva il numero
sufficiente per votarlo da sola.
PRESIDENTE:
Se nessun altro chiede la parola per
dichiarazione di voto pongo in votazione il D.L.
ESITO DELLA VOTAZIONE
Presenti 27
Votanti 27
Favorevoli 26
Contrari 1
- Il Consiglio approva -
PRESIDENTE:
Comunico al Consiglio che il disegno di legge
verrà trasmesso al Senato della Repubblica.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK