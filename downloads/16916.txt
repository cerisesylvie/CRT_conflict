Consiglio Regionale della Valle d'Aosta - Oggetto del Consiglio n. 228 del 11 novembre 1998 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
BENI CULTURALI
Musei, biblioteche, archivi storici e aree di interesse archeologico
Precedente
Successivo
Resoconto integrale del dibattito dell'aula
Oggetto del Consiglio n. 228 del 11 novembre 1998 - Resoconto
SÉANCE DU 12 NOVEMBRE 1998 (APRÈS-MIDI)
OGGETTO N. 228/XI Disegno di legge: "Istituzione del parco
archeologico dell'area megalitica di Saint-Martin de Corléans, nel
Comune di Aosta".
Articolo 1 (Finalità)
1. Nell'ambito della competenza prevista dall'articolo 3, comma
1, lettera m), della legge costituzionale 26 febbraio 1948, n. 4
(Statuto speciale per la Valle d'Aosta), ed in attuazione degli
obiettivi e degli indirizzi stabiliti dalla legge 1 giugno 1939, n.
1089 (Tutela delle cose di interesse artistico e storico) e dalla
legge regionale 10 giugno 1983, n. 56 (Misure urgenti per la tutela
dei beni culturali), da ultimo modificata con legge regionale 6
aprile 1998, n. 11, è istituito il parco archeologico dell'area
megalitica di Saint Martin de Corléans, nel comune di Aosta, di
seguito denominato parco.
2. Mediante l'istituzione del parco, la Regione autonoma Valle
d'Aosta promuove la tutela, la protezione e la valorizzazione delle
strutture e dei reperti, risalenti all'epoca neolitica, rinvenuti
nell'area di cui al comma 1.
Articolo 2 (Modalità)
1. La Giunta regionale approva e finanzia gli interventi
necessari alla realizzazione del parco, compresi quelli
concernenti:
a) progettazione;
b) espropri;
c) protezione preventiva dei reperti;
d) indagini geognostiche e geotecniche;
e) rifacimenti di un tratto del canale Mère des Rives;
f) realizzazione dei lavori del parco;
g) ripristino di tratti di servizi urbani di base interessati
dall'intervento;
h) realizzazione di infrastrutture urbanistiche.
Articolo 3 (Struttura responsabile)
1. L'attuazione delle disposizioni della presente legge è
affidata alla struttura regionale competente in materia di beni
archeologici.
Articolo 4 (Disposizioni finanziarie)
1. Per l'applicazione della presente legge è autorizzata la
spesa di lire 1.000 milioni per l'anno 1998, di lire 2.500 milioni
per l'anno 1999 e di lire 3.500 milioni per l'anno 2000, che
graverà sull'apposito capitolo da istituire nella parte spesa del
bilancio di previsione della Regione per l'anno 1998 e successivi,
con la denominazione "Spese per la realizzazione del parco
archeologico nell'area megalitica di Saint Martin de Corléans nel
comune di Aosta".
2. Alla copertura degli oneri di cui al comma 1 si provvede
mediante utilizzo, per il corrispondente importo annuo, dello
specifico accantonamento sul capitolo 69020 (Fondo globale per il
finanziamento di spese di investimento), previsto al punto D.2.4.
(Finanziamenti alle strutture finalizzate alla fruizione dei siti
archeologici) dell'allegato 1 del bilancio pluriennale della
Regione per gli anni 1998/2000.
Articolo 5 (Variazioni di bilancio)
1. Al bilancio pluriennale della Regione per gli anni 1998/2000
sono apportate, per ciascuno degli anni 1998, 1999 e 2000, le
seguenti variazioni:
a) in diminuzione:
cap. 69020 "Fondo globale per il finanziamento di spese di
investimento"
anno 1998: lire 1.000 milioni
anno 1999:lire 2.500 milioni
anno 2000:lire 3.500 milioni;
b) in aumento:
programma regionale: 2.2.4.07
codificazione: 2.1.2.1.0.3.6.6.
Cap. 66090 (di nuova istituzione) "Spese per la realizzazione
del parco archeologico dell'area megalitica di Saint Martin de
Corléans nel comune di Aosta"
anno 1998: lire 1.000 milioni
anno 1999: lire 2.500 milioni
anno 2000: lire 3.500 milioni.
Articolo 6 (Dichiarazione d'urgenza)
La presente legge è dichiarata urgente ai sensi dell'articolo
31, comma 3, dello Statuto speciale per la Valle d'Aosta ed entrerà
in vigore il giorno successivo a quello della sua pubblicazione nel
Bollettino ufficiale della Regione.
Président La parole au Conseiller rapporteur Rini.
Rini (UV) In quest'aula ci sono diversi consiglieri nuovi che
potrebbero non conoscere l'enorme lavoro che c'è stato per arrivare
all'approvazione di questo disegno di legge, che sembra una cosa da
niente avendo solo tre misere paginette. Cercherò perciò di
riassumere a grandi linee la storia degli scavi e del progetto
prima di passare all'esame del deliberato.
Esattamente trent'anni fa, agli inizi di giugno del 1969, nelle
adiacenze della vecchia Chiesa di Saint-Martin de Corléans,
iniziarono gli scavi di fondazione per la costruzione di alcuni
condomini. Il servizio archeologico della Sovrintendenza ai beni
culturali individuava la presenza di importanti e rari resti
monumentali, risalenti alla preistoria. I lavori edili venivano
immediatamente sospesi e iniziarono le ricerche archeologiche
sistematiche, che portarono al ritrovamento di resti monumentali
dichiarati, ai sensi della legge n. 1089/39, di interesse
archeologico e storico particolarmente importante. Questo con
decreto ministeriale in data 5 agosto 1969.
Accertata l'importanza del ritrovamento, nel 1970 si
sospendevano definitivamente i lavori edili e l'Amministrazione
regionale acquistava l'area con la previsione di creare alla fine
delle ricerche un parco archeologico permanente.
Nel 1973 veniva aperto un nuovo cantiere edile, adiacente
all'area in corso di esplorazione e anche qui venivano individuati
i resti di tombe megalitiche, facenti parte integralmente dello
stesso complesso.
Nel 1976 anche quest'ultima area veniva dichiarata con decreto
ministeriale di interesse archeologico e storico particolarmente
importante, quindi sospensione definitiva dei lavori e acquisto da
parte della Regione anche di tale area.
Gli scavi archeologici che si sono succeduti con campagne
annuali e su di un'area di circa 8500 metri hanno permesso di
mettere in luce i monumenti preistorici, le strutture romane e la
tomba a tumulo protostorica che con l'opera che stiamo per
finanziare saranno conservati nel tempo e potranno essere visitati
e tramandati ai posteri.
Nel 1988 l'Amministrazione regionale bandiva un concorso a
carattere nazionale per la progettazione di un parco archeologico,
al quale parteciparono diversi esperti in progettazioni
archeologiche. In seguito, un'apposita commissione proclamava
vincitore del concorso il gruppo facente capo all'architetto
Valletti di Torino, che aveva fra i diversi elaborati suggerito
l'idea migliore, secondo la commissione, per giungere alla
copertura del sito.
Con delibera di Giunta n. 10121 del 3 novembre 1989
l'Amministrazione regionale proclamava vincitore del concorso il
gruppo capeggiato dall'architetto Valletti. A questo punto alcuni
progettisti, che avevano partecipato alla gara, hanno inoltrato
ricorso al TAR della Valle d'Aosta per delle presunte irregolarità
nella composizione della commissione aggiudicante e per dei
presunti rapporti di collaborazione professionale tra i vincitori
del concorso e la Regione.
Il TAR rigettava il ricorso e contro la sentenza i ricorrenti
hanno proposto appello al Consiglio di Stato che, con esito
negativo, metteva fine alla intricata vicenda del concorso di
idee.
Nel 1991 la Giunta regionale incaricava il gruppo
dell'architetto Valletti della redazione di un progetto, che veniva
poi presentato con alcune leggere modifiche rispetto al bozzetto
vincitore del concorso. Questo primo progetto non ha riscosso però
l'apprezzamento degli abitanti del quartiere e anche di diversi
amministratori e da quel momento è iniziata la lunga serie di
incontri fra amministratori, progettisti e popolazione per cercare
di prendere in considerazione le esigenze e le osservazioni
soprattutto della cittadinanza.
Nel 1996 c'è stato un primo incontro proprio in questa sala con
le Commissioni consiliari permanenti III, IV e V, che
congiuntamente hanno redatto un documento con il quale
evidenziavano tutta una serie di modifiche da apportare al
progetto. Un anno dopo, nel 1997, le stesse commissioni tornarono
congiuntamente sull'argomento e alla presenza anche dell'architetto
Valletti hanno potuto constatare che molte delle osservazioni fatte
l'anno precedente erano state recepite. Per la verità chi era
presente in quest'aula in quell'occasione ha potuto constatare che
c'è stato un discreto scontro politico e sono emerse anche delle
posizioni piuttosto strumentali sull'argomento.
Con delibera n. 406 del febbraio 1998, cioè di quest'anno, la
Giunta regionale ha approvato gli indirizzi progettuali e la
tempistica per la presentazione degli elaborati preliminari,
definitivi ed esecutivi.
Oggi, a trent'anni dalla prima picconata, abbiamo un progetto
che dopo tante battaglie recepisce in modo quasi totale i
suggerimenti delle commissioni consiliari, della popolazione del
quartiere, dei vari amministratori e di tutti quanti hanno voluto
lavorare senza strumentalizzazione per la realizzazione di un'opera
che farà sì che Saint-Martin de Corléans diventi un importante sito
per un turismo culturale a livello non solo nazionale, ma
internazionale, e che lo stesso quartiere possa approfittarne per
diventare riqualificato.
La realizzazione del parco archeologico ha, secondo me, tre
principali obiettivi: primo obiettivo, la tutela e la conservazione
dei beni culturali che dovranno essere tramandati ai posteri;
secondo obiettivo, la creazione di un polo culturale unico al
mondo, in quanto è l'unico sito al mondo posizionato in un centro
urbano; terzo obiettivo, l'opportunità di riqualificare un
quartiere che in questo momento è piuttosto degradato.
Passo ora ad illustrare a grandi linee quanto verrà
realizzato.
Il progetto interviene su di un'area di quasi 10000 metri
quadrati di cui oltre 7000 saranno coperti. Oltre alla copertura
dei monumenti preistorici, delle strutture romane e della tomba a
tumulo, verrò realizzato un museo di oltre 2900 metri quadrati, una
hall d'ingresso di circa 300 metri in grado di accogliere e
coordinare i gruppi di visitatori, all'interno della stessa ci sarà
la biglietteria, un guardaroba, i servizi igienici, oltre 150 metri
quadrati di negozi. Una superficie complessiva di 370 metri
conterrà una sala per assemblee del quartiere, questa con una
capienza di 234 posti a sedere. Sarà sovrastata da una piazzetta
coperta e sottostante ci saranno gli impianti tecnologici della
struttura. Vi sarà poi un volume distribuito su due piani, il piano
inferiore sarà destinato ad esposizioni e mostre, mentre il piano
superiore ospiterà una sala riunioni e conferenze, organizzata in
modo tale da essere adatta a spettacoli e riunioni o attrezzata per
attività didattiche. Sulla vasta piazza di oltre 4000 metri
quadrati, piazza che sarà utilizzabile come "polmone verde" per il
quartiere, troveranno posto esercizi commerciali quali bar,
tabacchi, banche, eccetera. Al piano inferiore vi saranno dei
locali di supporto organizzativo del museo ed i servizi tipici dei
grandi itinerari culturali ed espositivi quali una libreria, sale
di consultazione, ristorante e bar.
L'elemento caratterizzante e più appariscente è senz'altro la
cosiddetta "lanterna orizzontale" che alla base ha una lunghezza di
100 metri lineari, con un'altezza di circa 12 metri, e che conterrà
le passerelle che a differenti livelli permetteranno la visita dei
reperti a diverse distanze e da punti di vista variabili per
altezza e per profondità. La lanterna oltre a costituire un
elemento urbanistico, sarà anche utile per l'illuminazione
interna.
Per la realizzazione dell'intera opera si prevede una spesa di
circa 25 miliardi. Con i primi 7 miliardi previsti oggi si andranno
a realizzare le prime opere cosiddette "propedeutiche". Il primo
intervento sarà rivolto alla protezione dei reperti, al rifacimento
di parte del canale, alla costruzione della stazione di pompaggio
delle acque, oltre ovviamente alle indagini geognostiche e
geotecniche, questo anche per evitare che succeda quello che è
successo alla villa romana, di cui abbiamo parlato ieri.
Con un secondo finanziamento verrà effettuato lo scavo sotto la
strada Saint-Martin e la costruzione del relativo ponte.
Per ultimo poi si provvederà alla costruzione della piazza e del
relativo sostegno della lanterna, eccetera.
Questa è la sintesi di tutto l'iter per la istituzione del parco
archeologico dell'area megalitica di Saint-Martin. Con quest'opera
verrà realizzato un importante tassello nel contesto culturale,
architettonico e urbanistico della regione, dando la possibilità di
riqualificare un quartiere che risulta essere piuttosto
degradato.
Termino, credo che l'Assessore potrà completare la mia
esposizione che è sicuramente molto sommaria. Se poi ci sarà la
necessità di intervenire successivamente, lo farò.
Président La parole à l'Assesseur à l'éducation et à la culture,
Pastoret.
Pastoret (UV) Je remercie avant tout le rapporteur, puisqu'il a
mis en évidence toute une série de choses qui tiennent au projet,
donc forcément, puisque la relation était très détaillée et
complète, j'essaierai de ne pas être répétitif.
Ce projet de loi prévoit le prélèvement des sommes nécessaires
du fonds global inscrit au budget régional pour les années
1998-2000 et la constitution d'un nouveau titre budgétaire, portant
"Spese per la realizzazione di un parco archeologico nell'area
megalitica di Saint-Martin de Corléans in Comune di Aosta".
La loi en question est très brève, elle fixe 6 articles et
prévoit par le biais de ces mêmes articles le financement de 7
milliards de lires pour les premières interventions de
réaménagement, récupération et réalisation de la première tranche
des travaux prévus dans le projet de réalisation de la structure de
l'aire mégalithique de Saint-Martin de Corléans.
Cette aire, comme tout le monde le sait et comme il a déjà été
dit, a été découverte en 1969 et pendant toutes ces années se sont
succédées différentes interventions, qui ont mis à jour une vaste
surface d'environ 1 hectare.
Le site de Saint-Martin constitue l'un des endroits plus
importants dans tout le panorama européen quant à l'importance de
ses repères archéologiques.
Cela est aussi témoigné par les décrets qui ont été cités avant
du Ministère aux biens culturels, qui respectivement en 1969 et en
1976 pour ce qui est de la partie sud des fouilles a déclaré donc
"d'interesse archeologico e storico particolarmente importante" ce
même site. Un site si important et reconnu dans cette importance à
tout niveau permettra, par sa récupération, l'accès au plus grand
nombre de visiteurs, en se proposant comme l'un des plus importants
points de repère dans le panorama européen, quant à ses
possibilités d'accueil, de visite et de qualité.
De plus, l'intervention sur ce site - et l'achèvement des
travaux - représentera l'une des réalisations plus importantes
aussi dans le contexte de notre région. Enfin, cette intervention
permettra une amélioration des structures urbaines et de quartier
sur la base d'une profonde récupération fonctionnelle de la
zone.
La loi se compose de 6 articles, là où on fixe les points
nécessaires au financement de ces 7 milliards de lires pour les
premières indispensables interventions, c'est-à-dire les
interventions préliminaires à l'entière récupération du site de
Saint-Martin.
J'observe que tout le projet a été suivi par le Service de la
Surintendance aux biens culturels et qu'il le sera encore jusqu'à
son achèvement. Et cela dans l'esprit de garantir deux aspects
fondamentaux. Un premier aspect tient à la séparation des rôles
entre les choix politiques qui ont déjà été faits et qui ont été
rappelés par le rapporteur, et l'action administrative, celle-ci
étant confiée aux bureaux compétents, comme cela a été prévu dans
l'article 3 de la loi, portant "Struttura responsabile".
Le deuxième aspect tient à la compétence de la Surintendance à
suivre, à donner les avis, à contrôler la conservation et le
respect de la protection des biens culturels sur la base des
compétences qui sont attribuées à la même Surintendance aux termes
des lois en vigueur. Cet aspect d'ailleurs, il me semble, a déjà
été retenu par les deux Commissions, la IIème et la Vème
Commission, lors du rapport de M. De Gattis qui a suivi tout en
premier, en tant que responsable de la Surintendance, le parcours
de l'aire de Saint-Martin de Corléans.
Tout cela dit, je dois remarquer que l'avis favorable sur cette
loi permettra finalement de promouvoir le premier appel d'offres
pour les premières indispensables interventions nécessaires, qui
devront dans les années suivantes être suivies par les successives
interventions permettant l'achèvement complet de l'oeuvre. Une
oeuvre, je le souligne à nouveau, très importante soit pour
l'importance du site, soit pour le temps qu'elle a attendu pour
être commencée, presque 30 ans, comme le Conseiller Rini l'a
rappelé, une oeuvre dont toute la Communauté valdôtaine pourra en
jouir, après qu'elle est réalisée, d'une façon meilleure et plus
grande.
Président La parole au Conseiller Marguerettaz.
Marguerettaz (Aut) Non sarò breve, ma sicuramente più breve dei
trent'anni che sono trascorsi…
(ilarità dell'assemblea)
… non si può essere brevi su questo
punto perché credo che a nessuno dei presenti sfugga il fatto che
questa probabilmente è la prima e ultima volta che questo Consiglio
regionale potrà esprimersi su un atto riguardante un argomento di
così grande importanza, quale è quello dell'istituzione di questo
parco archeologico nell'area megalitica di Saint-Martin.
Allora io comincerei con il dire così, parafrasando il titolo di
un film; tutta questa vicenda la chiamerei "Quel pasticciaccio
brutto de via Saint-Martin", così è sintetico il giudizio e potrei
sedermi. Invece no, cerco di motivarlo.
Il collega Rini ha ripercorso tutte le tappe che ci hanno
portati fin qui senza - non era suo compito del resto - entrare
nelle vicende delle varie tappe. È chiaro, non era compito tuo,
Rini, è più compito mio, me ne rendo conto!
Comincerei dal fondo, e direi questo. Non so quanti, mi auguro
tutti, mi auguro veramente che tutti i consiglieri regionali che
voteranno questa legge sappiano quale tipo di progetto
finanziano.
Chiederei, se ci fosse un solo Consigliere regionale che non ha
visto il progetto che sta per finanziare, di ritirare la scheda,
perché si tratta di un'opera di un'importanza direi quasi decisiva
per la vita turistica della città di Aosta, per l'enorme
importanza, come giustamente sottolineava l'Assessore, dei reperti
che sono stati trovati in quell'area tali da poter richiamare gente
addirittura dal mondo intero per essere visitati. Quindi è un
tesoro che abbiamo fra le mani e che bisogna stare attenti a
conservare e ad attrezzare nel migliore dei modi. Quell'area
secondo me, perché le sono tanto affezionato? Perché ho capito che,
come dicevo poc'anzi, quello è un tesoro per la Valle d'Aosta e
quindi ciò che costruiamo sopra e attorno a quel tesoro è un po' la
cartina di tornasole della capacità che questa Regione ha di
conservare, di valorizzare e di poter mettere a disposizione del
mondo intero quei reperti che sono stati ritrovati lì, è
l'occasione per questa piccola regione per dimostrare cosa è capace
di fare.
Questa vicenda, dal punto di vista dell'opera che andiamo oggi a
finanziare parte, diceva Rini, con questo concorso di idee a
livello nazionale, ottima idea direi, quindi parte con il piede
giusto. Ci troviamo davanti a un tesoro, non prendiamo il
progettista di turno, ma mettiamo a confronto più idee perché è
importante. Parte con questo concorso di idee e qui comincia il
primo grosso pasticcio di quel "pasticciaccio brutto de via
Saint-Martin", perché quel concorso di idee si conclude con la
vittoria di questo progetto, che per la verità oggi non è più il
progetto originario, ma le cui caratteristiche salienti sono ancora
presenti. Vince questo progetto, vince - e l'ho detto in tutte le
occasioni in cui ho avuto modo di dire qualcosa a questo riguardo,
e non ho tema di smentita perché poi darò anche la documentazione
se è il caso - il progetto più brutto fra tutti e 18 progetti
presentati, di cui 2 vengono scartati dalla commissione.
Ricordava giustamente Rini, dopo sono iniziate anche le
difficoltà dovute ai ricorsi che gli uni intraprendono contro gli
altri, in particolare viene portato avanti un ricorso nei confronti
del progettista che ha vinto il concorso perché si presume non
potesse partecipare avendo rapporti di collaborazione e di lavoro
con la Regione. Il ricorso viene respinto, correttamente ricordava
il collega Rini. Nessuno ricorda però che c'era fra i 18
partecipanti anche un professionista locale, il quale non fu
ammesso al concorso proprio perché aveva dei rapporti identici a
quelli dell'architetto Valletti. Credo che sia chiaro il
pasticcio.
Vince il progetto più brutto, come dicevo, ma fortunatamente la
commissione non si esprime all'unanimità come spesso succede; il
voto decisivo per quella commissione e che fa vincere questo
progetto è un voto di carattere politico. Era una commissione
mista, politici e tecnici, e la persona più qualificata facente
parte di questa commissione, tale prof. Gullini, che è la massima
autorità a livello nazionale, e forse anche al di là dei confini
nazionali in materia di copertura di siti archeologici, vota
contro.
Comunque, questo è l'esito del concorso di idee, dopo di che
come in ogni buona democrazia si decide di rendere trasparenti
queste idee, di farle conoscere e di coinvolgere la popolazione.
Così viene organizzata - un'ottima idea anche questa, ma forse con
il senno del poi qualcuno non la organizzerebbe più - una mostra di
tutti i progetti presentati, viene fatto un libro e ho qui una
fotocopia di tutti i progetti all'epoca partecipanti al concorso;
la mostra ha una buona affluenza di pubblico, questo dimostra che
c'è una sensibilità fra la gente di Aosta e della Valle, che la
gente ha percepito l'importanza di quest'opera.
Ho avuto modo di avere il libro che viene posto all'interno
della mostra, dove i visitatori in genere esprimono gli
apprezzamenti, i ringraziamenti per gli organizzatori, lasciano
magari semplicemente una firma o magari scrivono delle parolacce, a
volte succede anche questo. Ho raccolto qui tutte le cose che sono
state scritte su quel libro contro il progetto che aveva vinto - io
non andai a visitare quella mostra - e in tutto quel libro non vi è
un solo, dico uno solo, apprezzamento positivo nei confronti di
quell'idea. Vi leggo molto velocemente alcune delle frasi lasciate
ad imperitura testimonianza, vi sono quelle serie: speriamo nella
non realizzazione del progetto premiato, il peggiore sicuramente è
quello di Valletti, pessima la scelta del vincitore, assolutamente
no, il progetto Valletti è uno scempio; poi ci sono quelle più
umoristiche: cos'è, un pesce di aprile? Scrive uno; un altro dice
per Valletti: perché non apri una rosticceria? E avanti di questo
passo! Uno, probabilmente anche più riflessivo nelle cose che ha
scritto, ha scritto una frase che riprenderò perché è su questo che
bisognerebbe confrontarsi quando andiamo a scegliere il progetto
che coprirà quei resti. Il visitatore deve andare a vedere i
reperti - così recita la frase - o andare a rendere omaggio al
progettista? Questo ha capito secondo me molto, tutta la vicenda è
partita con una necessità, quella di coprire, quindi conservare,
tutelare quei resti archeologici, non c'erano altre necessità. Oggi
ci troviamo di fronte a un'opera che a me non piace, può darsi che
ad altri piaccia, ma che sicuramente è un'opera architettonica dove
c'è la firma di un progettista e questa è la cosa che risulta più
evidente nel guardare quel progetto.
Fin qui nulla di male, cioè fin qui siamo arrivati a che punto?
Al punto che questo progettista vince il concorso di idee e come
tale prende giustamente il premio in denaro, neanche eccessivo per
la verità, previsto dal bando di concorso. Un concorso di idee
raccoglie diversi progetti, una giuria assegna il primo premio in
denaro che viene dato; a quel punto il concorso di idee finisce.
Allora dove nasce il secondo pasticcio?
Il secondo pasticcio nasce nel momento in cui l'Amministrazione
decide di affidare l'incarico al progettista Valletti, scelta
comprensibile per certi versi, incomprensibile per altri. Dico di
più; questa scelta viene fatta nel 1991, anni bui, terribili, e
viene assunta in questo modo, che si affida l'incarico di
progettazione. Quando le nuove legislature si susseguono e dopo il
1991 viene quella del 1993, quindi la scorsa, la nuova maggioranza
aveva un'opportunità che non ha saputo sfruttare ed è questo il
grosso pasticcio, le responsabilità del quale cadono sulla
maggioranza che è più o meno uguale all'attuale. Non faccio
questioni di persone, perché il povero Assessore Agnesod non ha
delle grosse responsabilità in questo; qui c'è un discorso di
coalizioni politiche, di maggioranze e di scelte di Giunta.
La grossa diatriba nasce qua e questo è il vero pasticcio,
perché mascherandosi dietro una falsa dichiarazione, secondo la
quale l'Amministrazione regionale era obbligata a conferire la
progettazione all'architetto vincitore del concorso di idee,
l'Amministrazione che si insedia nel 1993 prosegue con il progetto
Valletti. Perché falsa? Perché nel bando di concorso a questo
proposito è scritto che, qualora l'Amministrazione regionale
ritenesse di far realizzare il progetto vincitore del concorso di
idee, è tenuta a dare la progettazione dell'idea al progettista che
l'ha presentata. Questo è ovvio: se l'Amministrazione regionale
decide di dar corso al progetto Valletti, è chiaro che deve darlo a
chi lo ha ideato, mica può darlo a un altro! Ma non sta scritto da
nessuna parte che l'Amministrazione regionale era obbligata a
scegliere fra quei progetti oppure fra altri quel progetto. Allora,
può andare in un ordine di logica e qui ci confrontiamo, non va in
un ordine di legge, non c'è nessun obbligo da questo punto di
vista. Voi mi direte che è logico, e se è logico, è una scelta che
può essere logica, ma non vi è nessun obbligo.
Il progetto - e questo veramente non sono mai riuscito a capirlo
- va avanti con una non condivisione da parte di tutti coloro che
lo guardano; abbiamo visto prima i visitatori della mostra,
accennava prima Rini a Saint-Martin e io ero presente a quella
riunione e non vi dico cosa usciva da quella riunione! C'era un
dissenso veramente generale su quel progetto e a fronte di questo,
testardamente, senza apparenti buoni motivi, si è voluto procedere
su quell'idea. In che modo? Chiaramente Borre mica poteva andare a
Saint-Martin a dire: il progetto è questo, andiamo avanti.
Certamente no. Si sono fatte, come ricordava correttamente Rini,
via via delle modifiche soprattutto per quanto concerne la parte
dei reperti, perché anche qui è bene ricordare che nel progetto
originario, che doveva tutelare i reperti, c'erano le colonne
portanti che cadevano quasi sui reperti. Dal punto di vista della
visitabilità dei reperti il progetto migliora, perché grazie alle
osservazioni di qualcuno - senza offendere nessuno - che non faceva
parte della maggioranza il progetto viene rivisto e sulla
superficie viene limato un po'. Ma l'idea originale rimane, e
ancora oggi è presente nel progetto che la Giunta ha approvato.
Penso che tutti voi abbiate visto questo progetto, ma se per
caso qualcuno non lo avesse visto, vorrei far presente che in
questo progetto vi è una lanterna, che è il segno architettonico
dell'opera, è quella a cui Valletti non avrebbe mai rinunciato
perché rappresentava la sua firma.
Questa lanterna è fra l'altro funzionale, nel senso che serve
per illuminare la zona sottostante, ma ha delle misure che sono
spaventose; questa lanterna così chiamata, che è poi un
parallelepipedo, avrà una lunghezza di 80 metri, una larghezza di
4,5 metri e - questo è il dato che preoccupa di più - un'altezza su
via Saint-Martin - perché si affaccerà a nord e a sud di via
Saint-Martin - di 12,6 metri da una parte e 13,10 metri dall'altra,
che corrisponde credo a quel condominio che si voleva fare
trent'anni fa. Se avete presente quell'area, mi dispiace non aver
potuto parlare prima di queste cose anche se in legislature passate
ne abbiamo avuto occasione, ma dicevo prima anche al collega Borre
ho provato più volte, siccome mi capita spesso di percorrere quella
via, di immaginarmi cosa ci sarà, e invito a farlo anche voi: una
volta che percorrete via Saint-Martin, arrivate a quell'altezza,
provate a immaginarvi questa costruzione di 13 metri per parte che
attraverserete in macchina o a piedi. È un orrore, anche perché in
quella zona vi sono tutte delle case di privati che hanno al
massimo due piani.
Dicevamo prima, facciamo una stima, non siamo geometri, ma
magari possiamo chiedere a Rini, ma io credo che l'altezza di
quest'aula sia di 7 metri più o meno, quindi noi andiamo a fare un
parallelepipedo che è pressoché il doppio di questa cosa qui.
Allora noi oggi finanziamo questo per le cifre che sono previste
nella legge e che non sono certamente sufficienti, perché la stima
complessiva mi sembra sia intorno ai 25 miliardi; ma è chiaro che
questo Consiglio non potrà più entrare nel merito perché questa è
la legge che dà inizio al finanziamento dell'intera opera. Questa
sarà una legge che, finiti i fondi che ha oggi a disposizione,
verrà rifinanziata automaticamente. Quindi, cari colleghi
consiglieri, o adesso o mai più!
Abbiamo perso trent'anni e cos'è che mi dispiace? La cosa che
dispiace è che quella zona lì oggi è altrettanto orribile, e sono
trent'anni che è orribile, sono trent'anni che abbiamo quel buco,
quindi c'è anche da parte della popolazione di Saint-Martin e forse
anche da parte di qualche amministratore la volontà di dire
mettiamo fine a questa cosa che giustamente si trascina da troppi
anni. Questo mi preoccupa, cioè l'urgenza di andare ad edificare
questo parco non ci fa più tenere sufficientemente aperti gli occhi
sul modo con cui andiamo ad edificare. Fra l'altro, rispetto al
progetto iniziale che abbiamo visto, abbiamo scoperto che ci sono
mille altre disfunzioni, ne dico una, e qualcuno mi dirà che sono
sempre lì, ma siccome abbiamo visto già dei precedenti per quanto
riguarda il Cinema Splendor faccio presente che non c'è un
parcheggio per andare a visitare quell'area.
Penso che qui qualcuno mi dirà che non è un problema, quanto
allo Splendor tanto lì lo vanno a vedere di notte, comunque non c'è
un parcheggio, mentre nel progetto originale era previsto a nord. A
nord - ho dimenticato di dirlo prima, lo dico adesso - dove c'è il
parcheggio, non c'è più il parcheggio perché c'è un muro che esce
dal livello di via Parigi, sono solo 8 metri. Non c'è un piano di
viabilità della zona, se lì - come giustamente ci dicono e noi ce
lo auguriamo tutti - arriveranno i pullman, chi ha minimamente
presente quella zona credo che capisca con quale difficoltà si
potranno muovere.
Così come poi vorrei sapere come tutta questa pratica è stata
portata avanti per quanto concerne i rapporti con il Comune di
Aosta. Non dimentichiamo che questa è un'opera con un peso sotto
diversi aspetti notevolissimo e che viene a incidere anche
pesantemente sul Comune di Aosta. Non so se ultimamente il Comune
di Aosta ha avuto modo di vedere l'ultimo progetto; a quanto
risulta a me - ma non sono più informato sul Comune di Aosta così
come vorrei - il Consiglio comunale di Aosta non si è ancora
pronunciato su questa decisione. Così come mi risulta che anche la
Commissione edilizia stessa non abbia bocciato, perché qui non
voglio dire cose che non voglio dire, ma la Commissione edilizia
stessa credo che abbia rinviato l'analisi del progetto perché quei
problemi a cui facevo riferimento prima, forse in particolare
quello dei parcheggi, forse in particolare quello della viabilità,
non trovano soluzione in quel progetto. Ora, dentro a questa
situazione, in cui non abbiamo una concessione, dove abbiamo un
progetto che convince poco o niente, dove vi sono tutte quelle
problematiche, non capisco la necessità di andare a definire con
una legge unica tutta la questione Saint-Martin.
Siamo tutti d'accordo che bisogna intervenire su quell'area,
andiamo per gradi, cominciamo a fare quegli interventi che sono
finanziati con la legge che andiamo a discutere oggi, che sono le
perizie, che sono i muri di sostegno, non perdiamo tempo. Come
vedete, non sono qui a strumentalizzare, ma cominciamo un passo
alla volta, prendiamoci il tempo mentre il cantiere va avanti sui
lavori primari che poi sono anche indicati in legge, ovvero gli
espropri, la protezione preventiva dei reperti, le indagini
geognostiche e geotecniche, i rifacimenti di un tratto del canale,
tutte queste cose facciamole; nel frattempo, mentre questi lavori
vengono fatti, riflettiamo ancora sul progetto e vediamo se è
possibile ripensarlo e far sì che la nostra città, ma dico la
nostra Valle, abbia un'opera architettonica che si meriti e che
invece non debba un domani dover rimpiangere!
Président La parole à la Conseillère Squarzino Secondina.
Squarzino (PVA-cU) Ringrazio il collega Marguerettaz per aver
riassunto in modo così efficace l'iter di questo progetto, e di
aver dato ai colleghi la possibilità di ricordare un po' tutte le
discussioni e le informazioni che proprio in questa sala ci sono
state nel corso di una serie di audizioni in sede di commissioni
consiliari.
Credo che oggi non stiamo solo parlando di una legge di
finanziamento, ma parliamo effettivamente del progetto e i due
elementi non possono essere separati. Proprio nel mese di marzo
1997, quando in quest'aula si discuteva con le commissioni
congiunte di questi progetti, alle domande dei consiglieri su
quando il progetto sarebbe venuto in discussione, Perinetti aveva
detto che il progetto sarebbe stato approvato dalla Giunta ma i
finanziamenti dal Consiglio, e che in quella sede il Consiglio
avrebbe esaminato e discusso il progetto. Quindi dovrebbe essere
questa la sede in cui noi esaminiamo e discutiamo il progetto.
Quindi l'oggetto del contendere è il progetto.
Ma io mi sto chiedendo quale progetto andiamo ad esaminare,
quale progetto andiamo a finanziare, perché qui ci troviamo di
fronte a una serie di progetti. Intanto ricordiamo che non è più il
progetto che ha vinto il concorso, ma ci sono stati in commissione
due passaggi che voglio ricordare: c'è un passaggio del febbraio
1996, in cui i consiglieri hanno espresso una serie di osservazioni
su interventi che andavano fatti; in seguito è stato dato
l'incarico all'architetto Valletti di rivedere tutto il progetto
sulla base di quelle osservazioni; e c'è un secondo passaggio, il
12 marzo 1997, quando in una seconda audizione Valletti doveva
illustrare le modifiche apportate in base al progetto tenendo conto
degli elementi di critica dei consiglieri.
In quel momento arriva qui, in aula, un progetto che non
corrisponde alle richieste che la commissione aveva fatto. Qui
vorrei leggere alcune osservazioni che in quella audizione sono
state fatte dall'allora collega Florio, questo per sottolineare
come non sia vero quanto ha detto il relatore quando ha affermato
che nel 1997 si sono riunite le commissioni e hanno potuto
constatare l'aderenza del progetto rispetto alle richieste
fatte.
Se vado a vedere il processo verbale del 12 marzo 1997 - che
credo anche il Consigliere Rini abbia - in cui era presente
l'architetto Valletti e in cui c'era un progetto che riproduceva
l'impianto complessivo, vediamo che le cose non sono così. Rileggo
alcune osservazioni fatte in quella sede. "In merito ai rapporti
fra il progetto e i ritrovamenti archeologici" - riporto quanto
diceva il collega Florio, e voi capite che faccio riferimento a chi
è un esperto in materia; sarebbe assurdo che mi inventassi adesso
una competenza che non ho, ma le cose che i competenti dicono le
capisco e penso che anche gli altri le capiscano! - Quindi,
"rapporti fra il progetto e i ritrovamenti archeologici", qui
ricordo al Consigliere Rini che si tratta delle osservazioni che
vengono fatte alla luce del progetto che è stato, secondo il
Consigliere Rini, modificato sulla base delle indicazioni che i
Consiglieri avevano dato nelle precedenti
audizioni…
(interruzione del Consigliere Rini, fuori microfono)
… no, di Florio Vanni, posso
prendere anche le altre, comunque Florio esaminava proprio il
progetto che Valletti aveva ritoccato in base alle osservazioni che
un anno prima i consiglieri qui riuniti avevano esposto. Dice
Florio: "Rispetto al rapporto fra il progetto e i ritrovamenti
archeologici l'unico motivo per cui si dibatte circa la necessità
di realizzare una struttura nel quartiere di Saint-Martin è
costituito dall'esistenza in quella zona di una serie di
ritrovamenti archeologici di assoluta importanza, e quindi è
evidente che la prima valutazione che deve essere effettuata deve
riguardare per l'appunto il rapporto fra il progetto e i
ritrovamenti archeologici. Il progetto non risponde minimamente
alla fondamentale esigenza di rispettare la particolare sequenza
dei ritrovamenti archeologici che nel nostro caso sono costituiti
da monumenti preistorici particolari. Il progettista pone l'intero
allineamento dei pali lignei sotto una serie continua di pilastri,
lo attraversa in senso nord-sud e lo interrompe con altre
strutture. Anche l'allineamento dei pozzi è inglobato nell'area
pilastri. In alcuni casi i pilastri nascono a pochi centimetri
dalle strutture antiche".
È vero che rispetto a questo c'è stato un lieve miglioramento,
ma in commissione quando ho posto proprio questa domanda esplicita
al tecnico, chiedendo quanto era lontano il pilastro dai reperti,
mi ha risposto 40-50 centimetri… Ha
detto 1 metro? Non ha detto 1 metro. Quindi inferiore a 1 metro la
distanza…
(interruzione dell'Assessore Pastoret, fuori microfono)
… no, Assessore, può darsi
che… dai miei appunti risulta 40-50
centimetri. E alla mia osservazione se il pilastro non era ancora
troppo vicino, il tecnico ha risposto testualmente: "Con il
progetto che abbiamo non è possibile fare diversamente". Cioè il
progetto richiede delle strutture portanti tali che rovinano i
reperti. Allora c'è da chiedersi se effettivamente l'obiettivo
principale, che è quello di tutelare questi reperti, sia un
obiettivo che è realizzato oppure no. A nostro avviso questo
obiettivo non è realizzato.
Ancora, rispetto all'inserimento dell'ambiente, parlava del
muro, della muraglia, e lo abbiamo già visto dall'immagine
progettuale, e via dicendo.
La progettazione doveva prevedere, secondo la richiesta della
committenza, solo ed esclusivamente strutture funzionali alla
copertura e al museo, e non tutte quelle strutture esterne che non
servono a niente, e qui vorrei rileggere qual era la descrizione
del parco archeologico che il bando di concorso, la delibera n. 840
del 29 gennaio 1988, indicava. Noi andiamo ad istituire un parco
archeologico; com'è questo parco? si era chiesto in
commissione.
La delibera lo diceva nel 1988, specificando che era formato da:
i padiglioni di copertura, un adiacente padiglione museo, gli
accessi al parco che dovevano essere configurati nell'ambito di una
cintura di giardino circostante i padiglioni stessi ed ampia quanto
può consentire l'area di proprietà regionale, servizi relativi.
Niente altro, perché l'attenzione particolare era e resta tuttora
tutelare questi beni; se è vero, come è vero, che sono così
importanti, non possiamo far finta che questa non sia la cosa
essenziale e prioritaria. Noi dobbiamo pensare a un progetto la cui
finalità principale sia questa e non altra.
Quando sentivo parlare del progetto che oggi andiamo a
finanziare, vorrei sapere chi ha visto questo progetto e qual è
questo progetto. Dicevo prima, il progetto non è quello che ha
vinto il concorso, non è quello che abbiamo visto qui in questa
sala un anno fa; quale altro progetto abbiamo? Nessuno di noi ha
visto il progetto, sono state presentate in commissione alcune
tavole che indicavano alcuni disegni, ma in cui non era chiaro a
nessuno, e scommetto che nessuno di noi che non è esperto è in
grado di ridisegnare il complesso sulla base dei pochi elementi che
in commissione ci hanno dato. Non solo, ma quando abbiamo posto
problemi rispetto a come sarà, si rispondeva si vedrà sul momento,
si aggiusterà, si risistemerà, quindi non sappiamo quale progetto
andiamo a finanziare.
Vorrei poi capire che rapporto c'è fra quanto è deliberato il 9
febbraio 1998 con delibera n. 406, che l'Assessore Riccarand non ha
votato, e quanto è stato fatto. Vorrei sapere che rapporto c'è fra
il progetto preliminare, quello definitivo, quello esecutivo che,
in base alla delibera, dovevano essere consegnati rispettivamente
entro il 28 febbraio 1998 ed entro il 30 settembre 1998, e
l'esecutivo del primo lotto entro il 30 ottobre 1998; vorrei sapere
se questi progetti esecutivi sono stati consegnati tutti e se è in
base a questi progetti che andiamo a finanziare questa legge.
Non credo che quanto il tecnico De Gattis ha presentato in
commissione sia il risultato di questi tre progetti che qui in
delibera si chiedeva all'architetto Valletti di consegnare entro
queste date.
Vorrei ricordare ancora, come diceva Marguerettaz, che siamo
responsabili di questi beni archeologici: essi sono così preziosi
che non possiamo sbagliare progetto. Abbiamo sentito ieri cosa è
successo alla villa romana della Consolata; quella villa ha dei bei
pilastri in mezzo ai mosaici ed è ormai ridotta a un garage, lo
hanno detto ieri; ci sono dei pilastri moderni, che hanno sfondato
pavimenti antichi. Ora, chi è responsabile di questo? Quando fra
qualche anno, andando avanti il progetto Valletti così come
vagamente lo abbiamo visto, - perché ripeto io vorrei che qui ci
fosse il progetto reale, quello che gli uffici intendono
realizzare, quello che Valletti intende realizzare, - se
sciaguratamente quel tipo di progetto sarà realizzato, credo che i
nostri figli e i nostri nipoti ci diranno: ma cosa avete
combinato?
Qui siamo di fronte a un reperto di 5000 anni fa e basta un
niente per rovinarlo! Vorrei sapere chi risponderà di questo, chi
risponderà in termini proprio di responsabilità. Non credo che sia
De Gattis, come diceva l'Assessore, il responsabile tecnico, che
risponderà lui di tutti i guai che dopo arriveranno; non credo che
sia De Gattis a rispondere del fatto, se fra alcuni anni quei
reperti saranno rovinati. Questa è una domanda che dobbiamo
porci.
Fra l'altro volevo chiedere all'Assessore, visto che ha citato
il Ministero, e come il Ministero abbia consegnato alla Regione
questi beni archeologici, volevo chiedere se, proprio perché sono
così importanti, l'Assessorato ha inviato questo progetto così come
richiede la legge n. 196/78, articolo 38, la quale dispone che
tutti gli atti e le disposizioni concernenti le materie di tutela
di questi beni archeologici, antichità e belle arti, vanno
comunicati bimestralmente per conoscenza al Ministero per i beni
culturali. Quindi chiedo se l'Assessore ha inviato per conoscenza
al Ministero per i beni culturali questo tipo di progetto che
intende effettuare.
Annuncio la presentazione di un ordine del giorno e degli
emendamenti che il mio gruppo insieme al gruppo di Forza Italia e
al gruppo degli Autonomisti ha preparato. La finalità di
quest'ordine del giorno e degli emendamenti va nella logica
indicata prima dal collega Marguerettaz, cioè non siamo contro un
finanziamento, noi siamo d'accordo che si inizi, ma dato che ci
sono alcune opere urgentissime che sono quelle finalizzate a
proteggere i reperti, a condurre indagini geognostiche e
geotecniche, a spostare un tratto del canale, siamo perché si
cominci a fare questa parte, e si aspetti per l'altra parte del
finanziamento che in quest'aula ci sia il progetto completo, e non
solo alcuni disegni che chi non è tecnico non può capire! Teniamo
conto che però anche i non tecnici votano in quest'aula e bisogna
mettere anche i non tecnici nella condizione di poter capire!
Si dà atto che, dalle ore 20,42, presiede il Vicepresidente
Viérin Marco.
Presidente È stato presentato dalla Consigliera Squarzino
Secondina ed altri un ordine del giorno, di cui do lettura:
Ordine del giorno Il Consiglio regionale della Valle d'Aosta
Visto il disegno di legge regionale n. 3 "Istituzione del parco
archeologico dell'area megalitica di Saint Martin de Corléans, nel
comune di Aosta"
Visto che il finanziamento previsto è sufficiente per le sole
opere più urgenti finalizzate a proteggere i reperti, a condurre
indagini geognostiche e geotecniche e a spostare un tratto del
canale Mères des Rives, opere tutte preventive e necessarie per
realizzare le successive strutture di protezione del sito
Preso atto che il progetto che si va a realizzare, ispirato al
progetto Valletti dichiarato vincitore del concorso di idee, non
risponde ai requisiti di cui all'articolo 6 della legge regionale
n. 56 /1983 che ammette nelle aree di interesse archeologico
"solamente l'esecuzione di opere dirette a proteggere e a rendere
accessibili al pubblico i reperti archeologici che debbono essere
conservati in situ", in quanto contempla una serie di altre aree
edificate ad uso diverso da quello della fruizione dei beni
archeologici
Preso atto ancora che anche nella più recente versione non viene
eliminata la vicinanza tra i reperti e i pilastri di sostegno della
copertura in cemento della piazza e che gli elementi architettonici
del progetto, oltre ad avere un notevole impatto ambientale, non
sono funzionali alla fruizione dei reperti stessi
Impegna
La Giunta regionale:
- a rivedere il progetto Valletti
- ad eseguire nel frattempo solo le opere che non pregiudicano
la scelta e la realizzazione di strutture di copertura del sito,
diverse da quelle ipotizzate dal progetto Valletti - a presentare
entro sei mesi in Consiglio un progetto che meglio risponda alle
finalità di tutela del patrimonio archeologico e che meglio si
inserisca nel contesto ambientale del quartiere.
F.to: Squarzino Secondina - Collé - Marguerettaz - Comé - Viérin
M. - Frassy - Curtaz - Lattanzi - Beneforti - Tibaldi
La parola al Consigliere Frassy.
Frassy (FI) Prima di entrare nel merito di quello che dovrebbe -
e uso il condizionale, spiegherò perché - essere il contenuto di
questa delibera, vorrei fare una premessa sul concetto di
trasparenza amministrativa. Se dovessimo prendere ad esempio questa
delibera, potremmo sicuramente dire che è l'esatto opposto di
quella che è la trasparenza amministrativa.
Mi spiego meglio. Il titolo della delibera è istituzione di
parco archeologico, eccetera, eccetera…
scusa? Di questo disegno di legge…
grazie. Il titolo di questo disegno di legge è istituzione del
parco archeologico. Il problema è che quando perdo il filo del
discorso devo iniziare di nuovo; adesso siamo all'inizio, non c'è
problema, ma poi in corso di discussione e di ragionamento diventa
problematico.
L'istituzione del parco archeologico è sicuramente un concetto
importante e condivisibile. Leggendo però l'articolato del disegno
di legge, ci rendiamo conto che nella migliore delle ipotesi
istituiamo un qualcosa che di fatto già esiste e nella peggiore
delle ipotesi non istituiamo assolutamente nulla. Infatti mi
domandavo, e ripongo la questione all'attenzione dei consiglieri
che andranno a votare quest'atto e dell'Assessore soprattutto che
l'ha presentato, il perché dell'istituzione di un parco
archeologico anziché l'adozione di un semplice atto amministrativo,
dunque non un disegno di legge, simile ai tanti altri atti di tipo
amministrativo che vengono adottati per l'esecuzione di lavori
pubblici. Infatti se andiamo ad esaminare il contenuto
dell'articolato di questo disegno di legge, ci rendiamo conto che
abbiamo degli interventi di carattere urbanistico in parte, opere
pubbliche in gran parte, ossia dei lavori più volgarmente di tipo
edile.
Quella protezione che si vuole dare a quest'area con
l'istituzione del parco archeologico riteniamo che sia una cosa che
già di per sé esiste, anche perché e la legge regionale n. 56/83 e
i principi della n. 1089/39 danno già una protezione a quest'area,
individuandola come sito archeologico, tant'è che 30 anni fa lavori
di tipo prettamente edilizio vennero bloccati a seguito del
ritrovamento di questi reperti.
Ecco perciò che non è corretto andare a titolare questo disegno
di legge come istituzione di parco archeologico, perché l'area
archeologica già di per sé esiste. Non vorrei che dietro il parco
archeologico, come spesso accade in tutti i parchi, pensiamo ad
esempio a quello del Gran Paradiso, ci fossero poi in prospettiva
le solite pletore di consigli di amministrazione, di apparati e di
organi funzionali, perché questo sarebbe un ulteriore elemento
negativo nel giudizio complessivo negativo che ci apprestiamo a
dare su questo disegno di legge.
La città di Aosta è ricca di reperti archeologici; pensiamo a
tutti quelli che sono i reperti dell'Aosta romana, all'Anfiteatro,
al Teatro, che è in una condizione a dir poco preoccupante, alle
mura romane. Le mura romane della città di Aosta insieme a quelle
della città di Torino sono forse gli unici due esempi al mondo di
cinta muraria di epoca romana pressoché integra.
Invito i consiglieri a fare un giro intorno alle mura romane di
questa città, per rendersi conto del degrado in cui versano delle
mura che danno il senso di quella che era la dimensione dell'Aosta
romana rispetto a dei reperti archeologici che sicuramente
importanti, forse unici al mondo, danno sicuramente un minor
impatto visivo e un minor senso di quello che era quel tipo di
struttura sulla quale si va ad intervenire.
Mi ricollego alla trasparenza amministrativa, perché c'è un
altro elemento, di tipo questa volta tecnico-finanziario, che non
fa giustizia di quel concetto che invece dovrebbe essere ormai
patrimonio comune e condiviso dell'azione amministrativa. Noi
leggiamo, e ci è stato confermato anche dai tecnici che sono
intervenuti nelle riunioni di commissione e in parte è stato
accennato dall'Assessore, che il costo stimato per il completamento
di quest'opera è di 25 miliardi.
Nessuno ha detto però, né il Consigliere Rini né l'Assessore,
che oltre alla stima del costo c'è anche la stima presunta della
durata dei lavori, stima presunta in tre anni e mezzo. Ora, con
questo provvedimento andiamo a finanziare gli anni 1998, 1999 e il
2000. Al di là del fatto che siamo alla fine del 1998, ma poco
importa perché slittiamo comunque di tre anni, noi su tre anni
andiamo a individuare risorse per 7 miliardi. Considerato che la
previsione di spesa e la previsione di durata ci dicono tre anni e
mezzo per 25 miliardi, vuol dire che abbiamo da recuperare risorse
finanziarie per soli 18 miliardi, che dovrebbero essere concentrati
negli ultimi sei mesi necessari per arrivare al completamento delle
opere stimate in tre anni e mezzo. Solo questo ragionamento, non di
tipo politico e nemmeno di tipo finanziario, ma solo matematico, ci
porta a dire che questa delibera non è credibile, oltre che non
essere per certi versi sostenibile dal punto di vista
finanziario.
L'alternativa a questa situazione è la sostituzione del cantiere
archeologico durato trent'anni con un cantiere di tipo edile che
durerà altrettanti anni. Se questa è la premessa, abbiamo ulteriori
perplessità sulla bontà di questo provvedimento.
Veniamo alle valutazioni sull'opera. Di valutazioni sull'opera
ne sono state fatte tante, poi i giudizi possono essere soggettivi
e dunque non condivisi, però penso che ci siano dei precedenti in
questa città che meritino quanto meno di essere riportati
all'attenzione del Consiglio, nel momento in cui si appresta a
votare questo disegno di legge. Noi abbiamo il precedente della
copertura dei reperti che sono collocati presso la Chiesa di S.
Lorenzo di fronte a S. Orso, e poi in crescendo, ma sempre in scala
ridotta rispetto a quest'opera, abbiamo la copertura della villa
romana. Sono due esempi in scala ridotta ma in progressione, che ci
dovrebbero mettere sull'avviso di quale mostruosità andiamo a
realizzare in Saint-Martin.
Tutto questo va sommato ai giudizi negativi espressi ai vari
livelli dalla popolazione coinvolta nei vari momenti di
presentazione, di confronto, di illustrazione degli elaborati, ma
non voglio ripetere cose che sono già state dette da chi mi ha
preceduto. Devo però sottolineare come quest'ipotesi progettuale,
per un destino forse beffardo a cui si sottopongono le periferie di
questa città, va a creare il contraltare ovest del muro che già
esiste a est: il quartiere Dora di questa città è stato ingabbiato
da un muraglione di cemento, la zona di Saint-Martin, quartiere
ovest, verrà ingabbiato forse da un muro non di cemento, di cemento
e materiali più o meno semitrasparenti.
Ma questi sono ancora giudizi forse di tipo personale,
soggettivo, e allora vorrei dare risposta al dubbio sollevato dal
Consigliere Marguerettaz su cosa abbia detto l'Amministrazione
comunale, con la quale ho mantenuto i collegamenti.
L'Amministrazione comunale, o meglio la Commissione edilizia,
perciò organo tecnico che si è riunito nei giorni scorsi, ha
espresso un giudizio totalmente negativo su questo progetto. E non
l'ha espresso un organo politico, non l'ha espresso una parte
politica, ma l'ha espresso quello che dovrebbe essere un organo
tecnico.
Ora, il fatto di non considerare questi aspetti e di volere
comunque procedere ci crea ulteriori perplessità su quello che è il
concetto poi di autonomia, sul quale oggi si sono incentrate alcune
riflessioni fatte anche dal Presidente della Giunta.
Tenete poi presente l'impatto ambientale sul quale la
Commissione edilizia del Comune di Aosta ha espresso parere
negativo; per darvi un dato, al di là del problema del parcheggio,
al di là dei problemi della viabilità evidenziati negli interventi
precedenti, ci sono qualcosa come 60000 metri cubi di cemento. A me
piacerebbe che nella riflessione, non diciamo nel dibattito, ma
nella riflessione che si sta facendo su questo argomento ci fossero
anche gli interventi di chi ha avuto la responsabilità politica e
amministrativa della città di Aosta, e i due ex sindaci che sono
qui presenti non possono dimenticare cosa hanno fatto e cosa non
hanno fatto fare quando avevano la responsabilità politica
amministrativa della loro maggioranza al Comune di Aosta, il
Sindaco Fiou allora e il Sindaco La Torre successivamente. Oppure
gli interventi di chi ha ricoperto incarichi nella Giunta del
capoluogo regionale, come ad esempio l'Assessore Borre che conosce
e frequenta la realtà di quel quartiere.
Uno dei mali del Consiglio regionale è quello di far perdere i
collegamenti con le realtà del territorio; si entra in Consiglio
regionale e si vola alto, dice qualcuno.
Io penso invece che si entri nel Consiglio regionale e si
dimentichi il collegamento con il territorio. Non vuole essere
questa demagogia, non vuole nemmeno essere questa una provocazione,
però bisognerebbe anche ricordarsi quello che si è sostenuto in
determinate sedi su queste proposte che oggi passano in silenzio.
Sì, in silenzio, perché mi sembra che dai banchi e dalle file della
maggioranza l'unico argomento sovrano sia quello che viene definito
"assordante silenzio".
E se il Comune di Aosta non dovesse dare il via libera a questo
progetto? È la seconda volta che la Commissione edilizia si esprime
in maniera negativa. Forse che la Giunta Viérin, che stamani
difendeva il meccanismo dell'articolo 31, è pronta ad utilizzare il
meccanismo di quella legge meno garantista, meno autonomista, il
cui numero mi sfugge… la legge n. 46 o
la legge n. 45… ma per intenderci, la
legge dell'agosto 1994 e successive modifiche, che consente
all'Amministrazione regionale di andare avanti indipendentemente
dai pareri tecnici degli organi periferici preposti. Perché il
silenzio e il fatto che né il Presidente di Commissione, relatore
Rini, né l'Assessore Pastoret abbiano fatto un inciso sulla
valutazione che in sede comunale viene dato su questo progetto, mi
lasciano quanto meno perplesso perché buttare 60000 metri cubi su
una zona comunque urbanizzata, che ha un suo tessuto, non penso che
sia cosa facile come può essere fare interventi in aree esterne
agli agglomerati urbani.
Perciò mi auguro che su questi argomenti, ma anche sugli
argomenti sollevati dai colleghi che mi hanno preceduto, ci siano
quanto meno delle prese di posizione. Non pretendiamo che siano la
condivisione dei nostri punti di vista, ma quanto meno che venga
rotto questo silenzio, perché questa è la sede per confrontarsi e
non altre!
Presidente La parola al Vicepresidente La Torre.
La Torre (FA) Signor Presidente, colleghi consiglieri, l'ora è
tarda e nonostante questo vengono buttate numerose esche. Ma noi
non abbocchiamo alle esche, vogliamo invece parlare su questo
argomento che in effetti è molto importante.
Sono stati abili gli interventi della minoranza, perché hanno
saputo distorcere per qualche verso la discussione e portarla verso
quello stato di confusione che fa perdere di vista in parte gli
obiettivi e in parte anche il percorso.
Intanto non sono un architetto e un urbanista, ma sono consolato
dal fatto che neanche gli altri che sono intervenuti lo sono;
questo mi tranquillizza parecchio perché mi fa pensare che le mie
tesi possono essere soggettivamente valide quanto le loro.
E voglio subito dire che l'argomento è stato distorto perché
partiamo tutti dalla stessa premessa, cioè quell'area è degradata,
quell'area da trent'anni necessita di un intervento per tanti
motivi a protezione delle opere monumentali, dei reperti storici, a
protezione dei cittadini perché comunque è un'area deteriorata
anche nella sua costruzione in questo momento, e poi però evolvendo
nel discorso ci perdiamo e cominciamo a creare quella confusione. E
perché? Perché noi partiamo da un presupposto, che è necessario
avere il coraggio di esercitare il governo del territorio; voi
invece partite da un altro presupposto. E mi stupisco anche che
questo intervento in parte lo abbia fatto simpaticamente
Marguerettaz, perché è vero che io ero Sindaco ma lui era il mio
Vicesindaco, quindi molte delle cose che ci dicevamo allora io me
le ricordo…
Marguerettaz (fuori microfono) …
peccati di gioventù!
La Torre (FA) Peccati di gioventù per entrambi
probabilmente!
Allora noi partiamo da questo fatto fondamentale: che un governo
del territorio richiede delle scelte. E l'obiettivo, che ci
dobbiamo ben puntualizzare, è che la città di Aosta, perché andiamo
ad intervenire sulla città di Aosta, è una città che sta ricercando
un ruolo diverso da quello che noi gli abbiamo visto nel passato:
dal ruolo post-industriale la città di Aosta sta cercando una
dimensione turistica di promozione verso l'esterno. E quest'opera
va in questo senso e non credo che possiamo attaccare un percorso
che è perfettamente trasparente e corretto, a meno che mi si dica
che non è trasparente; ma non mi sembra di aver sentito dire in
quest'aula che il percorso non è stato trasparente, semmai è stato
complicato, ma mai nessuno mi ha detto che non è stato trasparente.
È stato fatto un concorso di idee, dal quale è derivato un
progetto; da questo progetto si è proceduto attraverso varie fasi e
si arriva adesso alla presentazione di una legge che promuove
questo progetto e le fasi della sua realizzazione.
Perché se le cose si sono svolte in questo modo, oggi non
dovrebbe esercitare questo nostro dovere e diritto di governo del
territorio? Perché dovremmo lasciare ancora in quelle condizioni
quell'area? Perché dovremmo non poter dare delle opportunità alla
città di Aosta di rilanciarsi sotto un profilo turistico, di farlo
in modo intelligente, di uscire da questa situazione, di cui ci
prendiamo la responsabilità anche per i periodi in cui abbiamo
avuto modo di amministrare; però avevamo anche pochi strumenti, poi
è stata fatta la legge speciale per Aosta e gli strumenti sono
aumentati, sono accadute altre cose, all'epoca era più
difficile.
Ma noi vogliamo anche uscire da quello che è stato sempre uno
dei grandi problemi della città di Aosta, quello dell'ordinaria
amministrazione senza la possibilità di realizzare delle opere
importanti. L'unica opera che forse è stata realizzata nella città
di Aosta, sempre attraverso un intervento - anche lì discusso -
della Regione, è stata la Biblioteca regionale. Quali altre opere
hanno potuto caratterizzare la città di Aosta? Quali altre opere le
hanno dato l'opportunità di competere o di presentarsi come una
città turistica alle soglie del 2000? Nessuna!
Questa invece è un'opera che inverte la tendenza, è un'opera che
ha il coraggio del governo del territorio e credo che volutamente
il progettista abbia creato un'opera importante, proprio per
caratterizzare un sito. Un sito che, se non fosse per gli
importantissimi reperti storici che ci sono, sotto un profilo
urbanistico non è un sito rilevante e un'opera di questo tipo va a
caratterizzare in tal senso un'area della città.
Il vero problema che, proprio perché si vuole confondere le
idee, non è stato sollevato è se quest'opera fosse completamente
sganciata da una logica, se quest'opera non fosse inserita in una
concertazione con la città di Aosta, ma così non è. Quest'opera è
inserita in una concertazione con la città di Aosta ed è evidente
che intorno a quest'opera, così come insieme con altre scelte che
si stanno facendo nella città di Aosta, si andranno a creare tante
situazioni come quella dei parcheggi, come quella delle vie di
accesso, delle viabilità e di tutto quello che possono essere i
servizi intorno a queste cose, che non saranno solo legate a
quest'opera ma anche ad altre realtà, che andranno a potenziare le
opportunità turistiche di Aosta che, non ci dimentichiamo, è il
capoluogo della nostra regione.
Allora, in che cosa stiamo sbagliando? Perché l'intervento alla
fine gettava tante perplessità. Ma in cosa stiamo sbagliando?
Dovremmo praticare l'esercizio del rinvio? Dovremmo ripensare?
Dovremmo ricostruire un altro percorso? Qual è la proposta? Perché
gli interventi li posso anche accettare, sono legittimi, ma non ho
colto nessun tipo di proposta. La proposta finale di Marguerettaz
era di rinviare, di limitarsi alle perizie, agli studi, in sostanza
di limitarsi nel fare. Noi invece affermiamo in modo molto chiaro,
assumendoci la responsabilità, che vogliamo governare il territorio
e lo vogliamo fare in una maniera chiara e precisa.
Lo facciamo con una legge che indica perfettamente qual è il
percorso, che tiene conto dei fatti che hanno generato questo
percorso e che apre una strada, perché questo progetto, secondo me,
ha anche la caratteristica di essere una legge che per qualche
verso è una apripista rispetto ad altre situazioni che si potranno
creare, anche in altri luoghi della Valle. Secondo me è
assolutamente un fatto positivo.
È evidente che poi sotto il profilo architettonico diventa un
fatto soggettivo. Però noi non è che ci stiamo assumendo la
decisione in proprio di dire che questo progetto è bello, c'era una
commissione, sarà stata coerente, non sarà stata coerente, ma era
legittimamente costituita e aveva tutti i titoli, i diritti e i
doveri di esercitare il suo ruolo di commissione.
Ha fatto una scelta, ne prendiamo atto e siamo convinti che
questo progetto, proprio per la sua importanza, sarà un progetto
determinante per la città di Aosta. Quindi non solo lo vediamo come
un fatto discutibile, ma lo vediamo come un fatto di rilancio, di
proposta; se fa discutere, ben venga perché è proprio attraverso
opere di questo tipo che si riapre anche un dibattito culturale, un
confronto di idee. Poi è chiaro che si può legittimamente fare il
gioco della maggioranza e della minoranza, questo mi sembra che
rientri nel gioco delle parti.
Sono anche convinto che altri interverranno magari del luogo, e
potranno fare riferimento alle aspettative di chi abita su quel
territorio; ma in realtà tutto questo va in una direzione che è
quella di promuovere realmente qualcosa, che porti dei vantaggi
importanti, reali, concreti, di prospettiva, per la città di Aosta,
e conseguentemente per la Regione.
Presidente La parola al Consigliere Curtaz.
Curtaz (PVA-cU) Non volevo intervenire, però l'intervento di La
Torre, sperando che non abbia voluto anche lui buttare degli ami -
ma non credo - mi induce a fare una riflessione. Ma prima faccio
una battuta: mi sembra che in questa vicenda l'unica cosa
trasparente è la lanterna, perché dire che questa è una vicenda
trasparente, dopo che se ne discute da trent'anni, ricorsi,
sospetti, eccetera, mi sembra che le cose trasparenti siano
diverse!
Al di là della battuta, io credo che lei, Vicepresidente La
Torre, ha colto un punto giusto, essenziale, che è quello della
necessità di recuperare dal punto di vista urbanistico una zona
importante, di dare una nuova immagine alla città di Aosta che,
attraverso il recupero e la valorizzazione di questa zona
sicuramente trarrebbe un beneficio enorme. Ma io dico non solo
Aosta, dico tutta la Valle d'Aosta perché lì c'è un tesoro
inestimabile. Se qualcuno non lo ha ancora fatto, lo invito ad
andare a vedere, ci sono delle cose incredibili. Io ci sono andato
nel 1993 per la prima volta, sono rimasto a bocca aperta; mai avrei
immaginato che ci fossero dei resti di questo tipo, non tanto i
resti immobili ma anche le steli che sono di una ricchezza
storico-culturale inestimabile. Credo che una volta messo a
disposizione questo tesoro, verrà la gente da tutto il mondo a
vederla. Quindi è grave che si siano persi tutti questi anni, e c'è
l'esigenza di intervenire!
Quello che però contestiamo in questa sede non è quest'esigenza,
perché quest'esigenza è avvertita da tutti; noi contestiamo lo
strumento, noi diciamo che questo progetto non è lo strumento
adeguato per rispondere in maniera positiva a questa esigenza. È
questo il punto! Siamo tutti d'accordo che questa cosa bisogna
farla, anzi bisognava già farla 10-20 anni fa, forse oggi Aosta
avrebbe meno problemi, però è lo strumento che è inadeguato per
tutte le ragioni dette e che non starò a ripetere.
Quindi da parte di chi dissente non c'è un dissenso sulla
necessità, ripeto, di valorizzare questo patrimonio; per questo mi
è dispiaciuto - e lo voglio rimarcare - quando lei, consiglieri
Rini, ha parlato di strumentalizzazione. Secondo me questa è una
parola un po' abusata nel linguaggio politico, in genere si usa per
screditare chi è di un'opinione diversa; macché
strumentalizzazione! In questo caso ci sono come minimo due
concezioni su un modo di recuperare e di valorizzare un'area, non
c'è nessuna strumentalizzazione! Cosa ci si guadagna ad essere
contro questo progetto? Niente. Quindi la strumentalizzazione che
senso ha? È una parola usata spesso senza senso.
Oggi abbiamo presentato un ordine del giorno che non ritarda
niente, non rinvia nulla! Con questa legge vengono finanziati 7
miliardi; noi proponiamo di utilizzare subito senza un giorno di
rinvio questi 7 miliardi per fare i lavori che ho sentito dire si
chiamano propedeutici, cioè quelli che sono indispensabili per fare
poi qualsiasi struttura, la migliore o la peggiore. Quindi non
perdiamo neanche un giorno e nel tempo occorrente per fare questi
lavori propedeutici, chiediamo che il Consiglio faccia una
riflessione, cioè che non si parta con un progetto già scelto,
indiscusso, indiscutibile, ma che si faccia una riflessione per
vedere se non ci sia una soluzione migliore per quell'area, perché
la scelta che facciamo oggi è irreversibile.
Abbiamo aspettato trent'anni, iniziamo i lavori, non varrà la
pena magari riflettere ancora sei mesi o un anno sul progetto
generale? Io credo di sì ed è questo l'appello che mi sento di fare
alla maggioranza. Non credo che la maggioranza debba in questo caso
sentirsi sminuita, oppure ritenere una diminuzione della sua
capacità e potere politico se decide di fare un passo indietro; per
quanto mi riguarda, riterrei questo un atto di estremo coraggio da
parte della Giunta, un atto che da parte mia sarebbe non solo
strumentalizzato, ma sarebbe molto apprezzato, perché
significherebbe dimostrare una grande sensibilità su un problema
come questo.
Voglio chiudere ringraziando il Consigliere Marguerettaz, il
quale oltre ad esporre questa vicenda in maniera chiara, ha parlato
con del sentimento. E su una vicenda come questa credo che dobbiamo
mettere un po' di sentimento, un po' di quell'amour pour le Pays,
che non è solo uno slogan di un partito politico ma che deve, a mio
avviso, caratterizzare la vita personale e l'impegno politico di
tutti i consiglieri indipendentemente dal loro "Credo" politico.
Credo che in queste vicende si debba mettere un po' di amour pour
le Pays e vedere se questa è la soluzione migliore o se, come
crediamo noi, questa non è la soluzione migliore. Oggi abbiamo
ancora il tempo per fare un passo indietro; se oggi non facciamo un
passo indietro, questa scelta diventerà irreversibile.
Presidente La parola al Consigliere Borre.
Borre (UV) Non ho la presunzione di fare il portavoce degli
abitanti di Saint-Martin, però su questo tornerò dopo.
L'intervento di La Torre ha preceduto un po' il mio, perché io
dico finalmente qualcosa che fa discutere, opinioni diverse, giuste
da una parte e giuste dall'altra, la scarogna che oggi in
maggioranza ci siamo noi con questa decisione; questo è un progetto
del 1988, è un progetto che forse paragonato al Centre Pompidou,
alla Tour Eiffel oppure alla Mole Antonelliana è qualcosa di
estremamente piccolo, però è un progetto che fa discutere. Oggi il
Centre Pompidou è un'opera estremamente apprezzata, anche se è
stata contestata da tre quarti di Parigi, lo stesso dicasi per il
resto. Il municipio di Aosta ha creato dibattito per diversi anni,
se buttare giù o meno la chiesa; oggi abbiamo una piazza e un
municipio di cui tutti siamo fieri. A fronte di questo progetto vi
dico che a volte ho votato in quest'aula delle cose non pienamente
convinto, ma perché mi erano state spiegate; forse non le capivo
bene, ma le votavo perché facevo parte di una maggioranza. Questa
oggi mi assumo la piena responsabilità di votarla, perché su dieci
anni di discussione dieci anni ero presente.
È vero la cronistoria che tu hai fatto, Marguerettaz, me la sono
riletta e tu hai avuto la capacità di ripetere le stesse cose che
hai detto nelle commissioni congiunte, qualche virgola l'hai
modificata, ma le hai ripetute con chiarezza e bene. Quella è una
cronistoria che io avevo già invitato allora di dimenticare, perché
il progetto era stato fatto, valutato da una regolare commissione,
le tre commissioni - non due - riunite hanno fatto delle richieste
all'Assessore e ai tecnici, gran parte di quelle richieste sono
state recepite, il Comune di Aosta ha fatto le sue rimostranze, ha
fatto le sue richieste che per gran parte sono state accolte, e la
decisione della Commissione edilizia di rinviare è legata solo alla
viabilità, ma è un fatto che riguarda un accordo di programma che
deve essere vistato subito dopo. L'accordo di programma prevede la
viabilità e i parcheggi, che sono già localizzati, lo sappiamo
benissimo. Quindi stare lì, caro Rudi, a ritornare indietro, a dire
di non fare niente per andare a rivedere il progetto, vuol dire
perdere altri dieci anni. Forse, e qui torno a quello che ha detto
la gente del quartiere di Saint-Martin, poca gente se vuoi perché
in quell'assemblea che ha contestato più della metà dei presenti
erano gli amanti dell'archeologia di Aosta che in gran forza sono
venuti a Saint-Martin a contestare il progetto, e si contestava
l'iter del progetto all'inizio.
Poiché la Consigliera Squarzino ha letto le opinioni e le
riserve che aveva presentato Florio, vorrei ricordare che Florio
aveva detto in quell'occasione che se si fosse modificata la luce
fra i pilastri e si fosse data una parte di vivibilità, quindi di
verde, alla copertura della piazza, l'avrebbe potuta accettare
anche lui. Oggi Florio non c'è più e me ne dispiace veramente
perché era un tecnico che aveva delle grandi capacità di creare il
dialogo e il confronto.
Quindi oggi fermarci, tornare indietro per esaminare cosa? Su
quale proposta dovremmo andare ad esaminare? Per non avere il
coraggio invece di fare una scelta? Io dico che dobbiamo averla e
io ho il coraggio di fare questa scelta!
Consigliera Squarzino, ne sarò responsabile, se sarò ancora
vivo, mi auguro di sì, fra tre anni, tre anni e mezzo, e ne sarò
responsabile perché sono convinto che questa è un'opera che andrà a
trascinare una ricostruzione di quel quartiere di cui oggi si vede
la desolazione non solo per quei due buchi, ma anche per
l'urbanistica che è andata ad inserirsi in quel quartiere, perché
al di là della chiesetta e della casa di fianco, il resto è un
disastro urbanisticamente! Perché non è vero che ci sono casette a
due piani, ci sono casette a sette piani, a quattro piani, a tre
piani, c'è una pagoda - che è la parrocchia - che all'inizio è
stata contestata tantissimo anche quella, e oggi sembra invece bene
inserita all'interno del quartiere.
Quindi invito chi ha avuto la fortuna, come me, di seguire per
tanti anni l'evolversi di questo progetto, di questa volontà di
andare finalmente a ricoprire quell'area con una struttura che va a
preservare i resti, perché da chi degli uffici ne è responsabile è
stato detto tranquillamente che servirà a quello, e va a migliorare
la situazione del quartiere, per cui invito tutti i colleghi che
hanno seguito da allora questo iter a dare il loro assenso e chi
non ha avuto la possibilità di seguire la vicenda dal 1988 però
l'ha seguita in questi ultimi tempi, ad avere fiducia in quello che
la Giunta e la maggioranza hanno proposto con questa delibera.
Presidente La parola al Consigliere Squarzino Secondina per il
secondo intervento.
Squarzino (PVA-cU) Brevissima. Primo, vorrei ricordare al
Consigliere Borre che ho qui sotto
mano… ecco, ce l'ha anche
lei… Florio dice in quell'incontro del
12 marzo: "Qui ci troviamo di fronte a delle sorprese, non sapevamo
nulla, la pilastratura estesa su tutta l'area comporterà la
realizzazione di scavi di fondazione, forse di palificazione, di
getti di calcestruzzo, in diretto rapporto fisico con i reperti
archeologici. Vi sono anzi dei sostegni verticali dei solai che
sono previsti all'interno delle strutture archeologiche," e via
dicendo.
Secondo, volevo dire sia a Borre che a La Torre - e
indirettamente anche all'Assessore Lavoyer - che hanno ricordato
come qui siamo di fronte a un progetto urbanistico che può avere la
sua validità, che gli esempi che hanno fatto mi vanno benissimo, ma
la differenza qui è sostanziale. Qui noi abbiamo il problema di
fare qualcosa che ripari un terreno calpestato di 5000 anni fa,
quindi il problema non sono le strutture esterne. Certo, a me
preoccupa la lanterna, ma mi preoccupa di più la struttura
d'insieme che non tiene conto del valore del suolo; questo è quello
che va tutelato. Ripeto, non mi importa la bellezza o la bruttezza
della struttura. Io non capisco niente di architettura, quindi può
benissimo essere bellissimo quel progetto, non entro in merito a
quello.
Il Vicepresidente La Torre diceva che un urbanista, ha fatto le
sue scelte e che bisogna rispettarle; allora, io vorrei ricordare,
sicuramente Borre lo ricorda, che quando in quest'aula l'architetto
Valletti ha voluto spiegare l'idea ispiratrice del progetto, ha
portato due esempi di idee di base: aveva immaginato che in questo
territorio una volta ci fossero delle grandi foreste, allora ha
disegnato una struttura con tante colonne, e dove sicuramente c'era
la città di Cordelius ha innalzato a ricordo, questi grandi
muraglioni. Al che gli esperti, dott. Mezzena e dott.ssa Mollo,
hanno detto che la zona è sempre stata una zona secca, mai avuto
alberi, solo arbusti e quindi non ha mai visto le
foreste…
(proteste da parte dei banchi della maggioranza)
… dall'esame dei pollini, dall'esame
stratigrafico risulta il tipo di vegetazione, quindi non è che uno
se lo inventi! Secondo, lì non c'è mai stata una città fortezza,
per cui quel muro era veramente fuori luogo. Tant'è vero che lo
stesso Valletti dice qui: "È vero, sono incorso in un errore". Però
attenzione, è molto grave che proprio l'idea di fondo di questo
progetto urbanistico "splendido", l'idea di fondo cui accennava
prima La Torre, sia proprio un "errore architettonico", non adatto
a questo sito. Quindi l'idea di fondo del progetto è stata pensata
in astratto, non tenendo conto della cosa principale che era la
tutela, il rispetto, la difesa di un sito, e non parliamo di un
monumento o di un muro, parliamo di terra, è terra quella.
I solchi arati sono terra, colorati in modo diverso, solchi di
terra appena appena accennati tra terra più alta. Ripeto, non ci
sono solo grandi pietre, ma i reperti sono fragili, per cui ci
vuole un così grande rispetto ad avvicinarsi e la cosa più
importante da chiedersi sarebbe stata: cosa consente a questa terra
di 5000 anni fa di essere vista ancora fra 500 o 1000 anni ancora?
Questa è la nostra responsabilità di fronte al futuro.
Presidente Se nessun altro Consigliere chiede la parola,
dichiaro chiusa la discussione generale.
La parola all'Assessore all'istruzione e cultura, Pastoret.
Si dà atto che, dalle ore 21,38, riassume la presidenza il
Presidente Louvin.
Pastoret (UV) Sono venuto in Consiglio oggi con questo progetto
di legge, credendo di affrontare una legge sul finanziamento di
un'opera; ho scoperto con sorpresa e anche con piacere che ci sono
molti colleghi di Lavoyer presenti in quest'aula, esperti di
architettura.
Vorrei ricordare in premessa che in questa città un po' di anni
fa sono iniziati dei lavori importanti nella sede dell'attuale
Biblioteca regionale. Il Consigliere Borre ha scomodato altre
strutture più importanti, quella biblioteca è stata nell'occhio del
ciclone di millanta contestazioni, oggi questa biblioteca non solo
per quanto riguarda la nostra collettività ma a livello nazionale e
internazionale è riconosciuta come un grande elemento di
funzionalità, di pregio architettonico e di sapiente recupero dei
resti romani che vi erano adiacenti.
In premessa, vorrei introdurre due cose riguardo all'ordine del
giorno che è stato presentato, poi cercherò di dare risposta alle
diverse e numerose richieste e osservazioni che sono state fatte,
sperando di aver preso buona nota di tutto.
Per quanto riguarda l'ordine del giorno, il Consigliere Curtaz
dice, ricalcando la tesi che è stata introdotta da Marguerettaz, di
essere d'accordo a fare i lavori propedeutici, dopo di che a
fermarsi per individuare le nuove
strutture…
(interruzione del Consigliere Curtaz, fuori microfono)
… per individuare nel frattempo le
nuove strutture. Qui devo dire che ho molto apprezzato l'intervento
risolutivo del Consigliere La Torre. Il resto è un modo di dire: ci
fermiamo, facciamo le parti propedeutiche e poi stiamo fermi e
iniziamo nuovamente a discutere se il progetto è bello, se ci
piace, come è fatto e come dovrebbe essere fatto.
Ricordo - che ciò è già stato fatto, ma ci terrei a precisare
alcune cose - che per quanto riguarda la parte progettuale oggi qui
è stato introdotto un concetto strano in relazione a quelle che
sono generalmente le procedure amministrative che si seguono.
Infatti è stato bandito un concorso di idee pubblicato in Gazzetta
ufficiale il 24 maggio 1988.
Questo concorso di idee aveva come presupposto l'approvazione di
una commissione che si è riunita per valutare; una commissione che
non si è riunita una volta dicendo prendiamo questo piuttosto che
quell'altro, ma che si è riunita più volte dal dicembre 1988 al
giugno 1989.
A seguito di tale decisione, ed io poi capisco che nelle
commissioni vi siano opinioni diverse, succede nelle commissioni
consiliari, succede in tante commissioni, anche in quelle della
bocciofila, che non ci sia sempre unanimità, ma in seguito a tale
decisione veniva proclamato il vincitore di detto concorso con
delibera di Giunta n. 10121/89.
Ci sono stati i ricorsi, ricordati precedentemente, sia al TAR
che al Consiglio di Stato, entrambi i ricorsi sono stati respinti.
Successivamente l'Amministrazione regionale ha provveduto - come è
stato ricordato, seppure in modo parziale, dal Consigliere
Marguerettaz - il 27 settembre 1991 ad affidare l'incarico; ho qui
la delibera n. 8931 che ha in oggetto "Incarico agli architetti
Vittorio Francesco Valletti, Silvio Curti, ing. Giulio Vallacqua,
per la realizzazione del progetto di un parco archeologico
nell'area megalitica di Saint-Martin de Corléans". È il parco
archeologico al quale si è riferito il Consigliere Frassy e che già
così veniva denominato quando fu bandito il concorso di idee,
quindi non è stata una invenzione dell'ultimo momento.
Per quanto riguarda la delibera citata dal Consigliere
Marguerettaz, quella famigerata del 1993, ne ho qui copia per una
pura combinazione perché non potevo pensare che la discussione ci
portasse così lontano. È una delibera del 15 marzo 1996, n. 1149,
assunta dalla Giunta, presieduta dall'Assessore Louvin perché era
assente il Presidente, che ha in oggetto: "Proroga (non incarico)
del termine per l'ultimazione dell'incarico professionale"; quindi
questo famoso pasticciaccio
secondo…
(interruzione del Consigliere Marguerettaz, fuori microfono)
… questo famoso pasticciaccio che
avrebbe affidato l'incarico all'architetto Valletti non risponde al
vero, è stata semplicemente una proroga.
Per quanto riguarda poi gli apprezzamenti che sono stati fatti
riguardo al quartiere, alla gente che è andata a visitare la
mostra, come è successo qui, molti hanno espresso i loro pareri. Io
credo che tra gli altri il Consigliere Borre possa essere migliore
testimone di me del fatto che questo progetto è stato presentato
alla collettività di Saint-Martin, se n'è discusso a diverse
riprese e forse oggi non saremmo qui a discutere di questa proposta
di legge, se vi fosse quest'opposizione e questa considerazione
ignominiosa di questo progetto, se le cose non fossero accettate
dalla popolazione.
È stato poi sollevato il problema dei parcheggi, così come è
stato sollevato il problema del piano di viabilità. Ricordo, perché
forse è sfuggito o forse non era risaputo, però credo che in Comune
di Aosta se ne sia discusso diverse volte, che per quanto riguarda
il piano di viabilità e la zona dei parcheggi, questa è stata
discussa e concordata più volte con il Comune di Aosta. Infatti, in
recenti riunioni che peraltro ho avuto la fortuna di avere con gli
amministratori del Comune di Aosta, è stato chiesto se si erano
individuati i parcheggi dove loro avevano ritenuto opportuno che
fossero individuati, ed esattamente nella famosa area "Rassat" e
per la parte più piccola, legata alle modificazioni del traffico,
nell'ex bocciodromo Notre Vallée. Ricordo anche che per quanto
riguarda il piano di viabilità, sono parole degli
amministratori…
(interruzione del Consigliere Marguerettaz, fuori microfono)
… difatti, Consigliere Marguerettaz,
sto arrivando a questa cosa: quella zona di parcheggio è stata
prevista proprio per fermare i pullman, per far scendere la gente,
per introdurla all'area, e poi per parcheggiare i pullman nell'area
rasa in attesa di raccogliere i visitatori che effettuano il giro
dell'area megalitica.
Per quanto riguarda il piano di viabilità, anche questo è stato
concordato e previsto nelle soluzioni progettuali con un piano di
traffico che inserisce anche dei sensi unici, dei divieti di
accesso, e un piano di circolazione che è stato condiviso dal
Comune di Aosta.
Per quanto riguarda i rapporti con il Comune di Aosta, è stata
prima introdotta una richiesta citando gli eventuali pareri della
Commissione edilizia. La lettura attenta che è stata fatta delle
delibere forse non ha considerato il contenuto della delibera n.
2713 del 10 agosto 1998, con la quale si approva il progetto
dell'area.
In tale delibera viene tra l'altro detto - e qui rispondo alla
richiesta fatta dal Consigliere Frassy - che si deve conseguire
l'intesa con il Comune di Aosta, ai sensi dell'articolo 7 della
legge n. 44/94, previa verifica da effettuarsi dal medesimo circa
la sussistenza per i presupposti del rilascio della concessione
edilizia, fatti salvi gli aspetti urbanistici, parcheggi, servizi
urbani, eccetera, oggetto di deroga, e giungere di conseguenza
all'emanazione del decreto del Presidente della Giunta regionale,
che equivale a variante del piano regolatore generale comunale,
nonché a dichiarazione di pubblica utilità, di urgenza e
indifferibilità dell'opera. E questa è una cosa che però nulla ha a
che vedere con il parere che la Commissione edilizia deve dare,
perché il decreto del Presidente della Giunta determinerà, a
servizio dell'area, le zone di parcheggio individuandole coma
variante al piano regolatore, sulla base dell'accordo che verrà
fatto con il Comune di Aosta e dell'intesa ai sensi della legge che
ho citato prima; la commissione edilizia per la sua parte di
competenza farà quanto nel deliberato è detto, ovvero rilascio
della concessione stessa secondo le modalità delle norme di
attuazione del regolamento edilizio del piano regolatore e le norme
in vigore. Cosa questa che può fare solo la Commissione edilizia,
esprimendo il suo parere.
Per avanzare poi ancora, scusi, Consigliera Squarzino, ma non ho
ben capito qual è il senso che c'è stato nel dire che il progetto
non è più lo stesso, perché prima ci si dice che è stato presentato
un progetto, che tre commissioni consiliari riunite hanno richiesto
di modificare questo progetto sulla base di queste richieste, cosa
che è stata fatta…
(interruzione della Consigliera Squarzino, fuori microfono)
… posso terminare? Qui ci sono
diversi consiglieri che hanno partecipato ai lavori di queste
commissioni e vedo che i pareri non sono unanimi. Devo dire che
forse è vero che non tutte le richieste sono state prese in
considerazione rispetto a quanto le commissioni avevano richiesto,
cosa che peraltro lo stesso Consigliere Rini ha sottolineato nella
sua relazione introduttiva.
Devo aggiungere che in sede di commissione consiliare, quando io
ero presente, lei fece una richiesta relativamente alle altre
eventuali modifiche che fossero fatte riguardanti le richieste
avanzate dal Consigliere Florio rispetto al posizionamento dei
pali. Lei le ha citate precedentemente. Mi corre il dovere di
sottolineare che in quella sede l'architetto De Gattis, che per
nome e per conto della Sovrintendenza segue il progetto, le ha
detto che la luce complessiva della struttura era stata portata da
circa 48 metri a circa 70 metri con lo spostamento di questi pali.
Mi dispiaccio di non aver portato con me il progetto perché,
ripeto, non pensavo di dover affrontare argomenti tecnici di così
ampia portata di fronte ad atti snocciolati con così tanta memoria,
da parte soprattutto della Consigliera Squarzino.
Ricordo peraltro che è vero che questo progetto non è più lo
stesso: un progetto ha vinto il concorso di idee, è stato fatto, è
stato presentato all'Amministrazione, le commissioni hanno espresso
dei pareri chiedendo delle modifiche, una parte delle quali per
stessa ammissione della Consigliera Squarzino sono state apportate,
mentre una parte di modifiche sono state richieste dai nostri
stessi uffici. E qui sottolineo qualcosa che ho già detto
precedentemente: che su quest'opera, come su tante altre, credo che
si debba tenere conto della separazione che ci deve essere, non
solo perché lo ritengo io e lo ritiene la Giunta, ma perché questo
sta nelle leggi e nelle procedure attuali, fra le competenze
politiche e le competenze amministrative. Per quanto riguarda le
competenze amministrative, giustamente sono stati prima citati la
dott.ssa Mollo, Mezzena, l'architetto De Gattis, eccetera, questi
hanno fatto le loro puntuali osservazioni ed era loro dovere farle
nei confronti dei progettisti e sarebbe grave se questi non
avessero tenuto conto di quelle che erano dal punto di vista
amministrativo e funzionale le esigenze dell'Amministrazione.
Per quanto riguarda invece le competenze politiche, Consigliera
Squarzino, queste sono state esercitate nel momento del bando, nel
momento dell'approvazione e dell'affidamento degli incarichi. Oggi
questo Consiglio è chiamato di nuovo ad esprimere su queste una
competenza di tipo politico, che è quella di votare oppure no una
legge e di dare quindi l'assenso all'inizio e alla prosecuzione di
questi lavori. Quindi io rispetto il fatto che lei abbia grande
desiderio di esprimersi anche dal punto di vista architettonico e
strutturale per quanto riguarda questo progetto, e forse altri che
avremo modo di portare in Consiglio, però ci sono dei lavori che
vanno fatti dai tecnici a ciò deputati. Io non mi cimento dal punto
di vista della valutazione degli elaborati progettuali, mi chiedo
però quando diamo degli incarichi a dei tecnici perché lo facciamo,
potremmo evitarlo e fare le cose fra di noi.
Dico ancora un'ultima cosa…
(interruzione della Consigliera Squarzino, fuori microfono)
… no, io non insulto nessuno, il
Presidente del Consiglio mi richiamerà se riterrà che abbia usato
dei termini…
(interruzione del Consigliere Curtaz, fuori microfono)
… chiedo scusa al Consigliere
Curtaz, del quale apprezzo sempre la calma, la tranquillità e la
correttezza, non mi sembra di aver mancato di rispetto a nessuno.
Non sto negando a nessuno la possibilità di dare dei giudizi;
esprimo i miei giudizi che non coincidono con altri. Come Curtaz ha
fatto prima rilevare, non tutti la pensiamo allo stesso modo ed è
legittimo non pensarla allo stesso modo, fino a prova
contraria.
Voglio citare un ultimo aspetto rispetto al discorso che è stato
fatto sul calpestio. Credo, e non ero il solo presente in
commissione, che l'architetto De Gattis bene abbia spiegato dicendo
che l'accesso a quella zona non sarà consentito, perché avverrà per
il tramite di questa famosa passerella aerea, proprio perché quella
zona di calpestio non deve essere frequentata dal pubblico.
Credo di aver superato i tempi che mi sono concessi per la
replica, dico solo per quanto riguarda l'ordine del giorno che è
stato presentato, sulla base delle considerazioni che ho fatto in
apertura, che per quanto riguarda la Giunta e la maggioranza noi
non voteremo questo ordine del giorno.
Président La parole au Conseiller Marguerettaz pour déclaration
d'intention sur l'ordre du jour.
Marguerettaz (Aut) Riprenderò poi nella dichiarazione di voto
sul disegno di legge, ma una cosa ci tengo a dirla prima che si
voti l'ordine del giorno. Qualcuno ci ha accusato di fare il gioco
delle tre carte, di confondere le idee, dirò dopo perché invece la
mia sensazione è stata decisamente opposta.
Per quanto riguarda l'ordine del giorno mi fermo a fare
chiarezza sul suo significato. Qualcuno ha detto, facendo appunto
il gioco delle tre carte, che l'opposizione attraverso l'ordine del
giorno, attraverso gli emendamenti successivi presentati alla
legge, intende bloccare. E questo è fare il gioco delle tre
carte.
L'ordine del giorno chiede semplicemente che si proceda da
domani mattina con le procedure dell'appalto per i lavori
cosiddetti "preliminari" o "propedeutici" che dir si voglia, e io
sfido - uso una parola forte - l'Assessore così preoccupato che da
qui a un anno abbiamo finito i lavori preliminari e se non c'è un
progetto dobbiamo interrompere, io tornerò qui, Assessore, fra sei
mesi - qual è la scadenza che è data dall'ordine del giorno - e lei
mi dirà se i lavori preliminari sono stati finiti.
Président La parole à la Conseillère Squarzino Secondina.
Squarzino (PVA-cU) Non ho sentito dall'Assessore nessun
riferimento rispetto ai contenuti dell'ordine del giorno, per
esempio vorrei chiedere cosa pensa rispetto all'articolo 6 della
legge regionale n. 56/83 che, come l'Assessore ben sa, ammette
nelle aree di interesse archeologico solamente l'esecuzione di
opere dirette a proteggere e a rendere accessibili al pubblico i
reperti archeologici che devono essere conservati in sito.
Dalla descrizione anche sommaria che ne ha dato sia l'architetto
De Gattis in commissione, sia il relatore oggi, non mi sembra che
questo progetto risponda a quanto richiesto dall'articolo 6 della
legge regionale n. 56/83. Vorrei sapere dall'Assessore cosa pensa
al riguardo, perché è una legge regionale che va rispettata.
Président Nous avons déjà fermé la discussion générale, nous
sommes en déclaration d'intention sur l'ordre du jour. Est-ce que
vous avez terminé votre intervention?
Squarzino (PVA-cU) Riproporrò la domanda nel momento in cui
discuteremo il disegno di legge. Faccio dichiarazione di voto a
favore.
Président Je soumets au vote l'ordre du jour présenté par les
collègues conseillers de l'opposition:
Conseillers présents: 32
Votants: 11
Pour: 9
Contre: 2
Abstentions: 21 (Agnesod, Bionaz, Borre, Cottino, Cuc, Ferraris,
Fiou, La Torre, Lavoyer, Louvin, Martin, Nicco, Ottoz, Pastoret,
Perrin, Perron, Piccolo, Praduroux, Vallet, Vicquéry, Viérin
D.)
Le Conseil n'approuve pas.
Nous passons à l'examen des différents articles du projet de
loi, en partant par l'article 1er.
La parole à la Conseillère Squarzino Secondina.
Squarzino (PVA-cU) Ripropongo a questo punto la domanda fatta
prima, cioè chiedo all'Assessore che rapporto c'è fra quanto dice
l'articolo 6 della legge regionale n. 56 rispetto a questo
problema. Se ha bisogno del testo, glielo do. In questo articolo si
dice che "nelle aree archeologiche individuate è ammessa solamente
l'esecuzione di opere dirette a proteggere e rendere accessibili al
pubblico i reperti archeologici, che debbono essere conservati in
sito".
Chiedo se il ristorante, i bar, i vari negozi fanno parte delle
opere dirette a proteggere e a rendere accessibili al pubblico i
reperti.
Président La parole au Conseiller Frassy.
Frassy (FI) Penso che questo articolo 1 sia quanto meno
incompleto, perché sarebbe stato opportuno, anche se può essere
cosa nota, che l'articolo 1 prevedesse quanto meno un allegato,
Assessore, nel senso che sappiamo che ci sono degli scavi che non
sono ancora andati a completamento nella zona della chiesa vecchia,
sarebbe comunque opportuno capire effettivamente quali sono i
perimetri del cosiddetto "istituendo parco archeologico".
Perciò sicuramente quando viene istituito un qualcosa che ha
riferimento al territorio, o ne vengono date le coordinate precise,
in modo tale che possa essere ben definito e delimitato, altrimenti
viene allegata una piantina. Un'indicazione così sui generis,
basata su quella che è la conoscenza approssimativa, non è indice
di un articolato definito e condivisibile.
Président La parole à l'Assesseur à l'éducation et à la culture,
Pastoret.
Pastoret (UV) Per quanto riguarda la richiesta della Consigliera
Squarzino relativamente alla legge n. 56/83, questa legge che è
indicata nelle finalità all'articolo 1 dalla proposta di legge
regionale, è indicata anche nella delibera di approvazione del
progetto, delibera di approvazione del progetto che ha potuto
avvenire solo sulla base del parere espresso dai servizi competenti
e in particolare la sovrintendenza dell'antichità e belle arti,
nella persona dei suoi diretti responsabili, che esprimono un
parere che viene richiesto ovviamente per quanto riguarda la
legittimità della delibera.
Colgo anche l'occasione per rispondere alla richiesta del
Consigliere Frassy in merito al perimetro determinato dal parco
archeologico. Devo dire che trovo un po' strana la richiesta, prima
si parlava della legge e abbiamo fatto una discussione di carattere
generale per due ore sul progetto, ora noi approviamo questa legge
che prevede un intervento sulla base di quello che è determinato
dal progetto per quanto riguarda le aree di recinzione e di
salvaguardia.
Président Je soumets au vote l'article 1er:
Conseillers présents: 31
Votants: 27
Pour: 22
Contre: 5
Abstentions: 4 (Collé, Comé, Lanièce, Marguerettaz)
Le Conseil approuve.
A l'article 2 nous avons un amendement présenté par les
Conseillers Squarzino Secondina, Marguerettaz e Frassy, dont je
donne la lecture:
Emendamento Eliminare all'articolo 2, comma 1, le lettere a),
f), g), h).
La parole à la Conseillère Squarzino Secondina.
Squarzino (PVA-cU) Con questo emendamento si intende definire
quali sono le opere urgenti che vanno realizzate, fra l'altro sono
le stesse opere che l'architetto De Gattis ha elencato in
commissione. Quindi sono necessari gli espropri, la protezione
preventiva dei reperti, le indagini geognostiche e geotecniche, i
rifacimenti di un tratto del canale Mère de Rives, che sono le cose
più immediate. La nostra richiesta è di dire: finanziamo queste
opere urgenti e immediate e le altre vengono poi finanziate nel
momento in cui si ridefinisce il progetto. E credo che ridefinire
il progetto può essere interessante perché è vero che io non sono
un'esperta, però sono una persona che come tante altre è in grado
di leggere le cose e di capirle, e volevo far notare all'Assessore
Pastoret che una cosa è la luce che c'è, una cosa diversa è la
distanza fra questi pilastri, sono piantati nel suolo, e i
reperti.
E ancora, quando mi preoccupavo del suolo che non va calpestato,
non pensavo ai visitatori, ma pensavo proprio a questi pilastri che
rovinano il suolo, come i pilastri che sono nella villa romana.
Solo questo e nient'altro, Assessore.
Président La parole à l'Assesseur à l'éducation et à la culture,
Pastoret.
Pastoret (UV) Per dire che l'emendamento che è presentato
ricalca quello che era l'ordine del giorno da un lato, mentre
dall'altro viene la conferma dalla stessa Consigliera Squarzino che
verrebbero eliminate con la lettera a) anche le progettazioni,
quindi si andrebbe verso un rinvio, cosa che non condividiamo, per
cui ci asterremo su questo emendamento.
Président La parole à la Conseillère Squarzino Secondina pour
déclaration d'intention.
Squarzino (PVA-cU) Se togliessimo la lettera
a)…
Président … mais pas pour poser des
questions, pour la déclaration d'intention
uniquement…
Squarzino (PVA-cU) … la Giunta lo
voterebbe? No. Allora è pretestuosa quest'osservazione. Ne prendo
atto, Assessore.
Président Je soumets au vote l'amendement à l'article 2:
Conseillers présents: 32
Votants: 10
Pour: 9
Contre: 1
Abstentions: 22 (Agnesod, Bionaz, Borre, Cottino, Cuc, Ferraris,
Fiou, La Torre, Lavoyer, Louvin, Martin, Nicco, Ottoz, Pastoret,
Perrin, Perron, Piccolo, Praduroux, Rini, Vallet, Vicquéry, Viérin
D.)
Le Conseil n'approuve pas.
Je soumets au vote l'article 2:
Conseillers présents et votants: 32
Pour: 23
Contre: 9
Le Conseil approuve.
Je soumets au vote l'article 3:
Conseillers présents: 32
Votants: 28
Pour: 23
Contre: 5
Abstentions: 4 (Collé, Comé, Lanièce, Marguerettaz)
Le Conseil approuve.
Je soumets au vote l'article 4:
Conseillers présents: 32
Votants: 28
Pour: 23
Contre: 5
Abstentions: 4 (Collé, Comé, Lanièce, Marguerettaz)
Le Conseil approuve.
Je soumets au vote l'article 5:
Conseillers présents: 32
Votants: 28
Pour: 23
Contre: 5
Abstentions: 4 (Collé, Comé, Lanièce, Marguerettaz)
Le Conseil approuve.
Je soumets au vote l'article 6:
Conseillers présents: 32
Votants: 28
Pour: 23
Contre: 5
Abstentions: 4 (Collé, Comé, Lanièce, Marguerettaz)
Le Conseil approuve.
La parole au Conseiller Marguerettaz pour déclaration
d'intention sur l'ensemble du projet de loi.
Marguerettaz (Aut) L'astensione che ha caratterizzato la nostra
votazione, che caratterizzerà la nostra votazione sul disegno di
legge, sta ad indicare la perfetta coscienza che abbiamo come
gruppo degli Autonomisti della necessità di andare ad intervenire
su quell'area. Non condividiamo questo progetto, ma condividiamo
che questa sia una cosa da farsi e che questa sia un'assunzione di
responsabilità come qualche componente della maggioranza ha
poc'anzi detto.
Quello che non condividiamo, come ho avuto modo di accennare in
merito alla dichiarazione di voto sull'ordine del giorno, è che si
cerchi di confondere le idee.
Mi sembra dunque opportuno ridire alcune cose che mi hanno fatto
particolarmente male, perché non hanno corrisposto alla verità dei
fatti. Comincio con il dire all'Assessore Pastoret che di esperti
in architettura lungo tutta la strada di questo progetto ce n'è
stato solo uno, che tra l'altro credo fosse esperto anche in altre
cose, non solo in architettura, e questo è l'architetto Valletti.
Gli altri esperti in architettura, a cominciare da quella
famigerata commissione, non hanno avuto voce in capitolo, perché il
più grosso esperto, l'unico che qualificava quella commissione, ha
detto come il sottoscritto che di architettura non capisce niente
che quel progetto era orrendo.
Seconda osservazione. È stato tirato in ballo il collega Florio
e siccome ho un rapporto con lui che ormai si trascina da anni e
non mi piace che il medesimo non possa difendersi, soprattutto
quando gli vengono attribuite frasi da lui non dette, le dico io. A
differenza di quanto sostenuto dal collega Borre, Florio non ha mai
detto che con le ultime varianti apportate quel progetto poteva
andare bene. Nell'ultima riunione della commissione alla quale ha
partecipato l'ex collega Florio ha detto in tre righe: "Non mi
interessa il nome del progettista, purché si raggiungano gli
obiettivi che ho citato: soppressione della lanterna e per quanto
mi riguarda anche l'eliminazione della strada".
Di tutto questo progetto, come ho già avuto modo di dire, sono
state fatte delle migliorie; come vedete non sto cercando né di
strumentalizzare né di giocare, per questo mi dà fastidio quando
invece la controparte gioca questo ruolo. Sono state fatte delle
migliorie soprattutto nella parte sotterranea; la mostruosità che
ancora caratterizza questo progetto, se vogliamo dircela tutta, è
questa lanterna, che è quella che ha scioccato la popolazione di
Saint-Martin, la quale è formata nel 99,9 percento da persone che
non sono architetti, Assessore Pastoret. Quella è gente che vive in
quel quartiere e che ha partecipato non solo a quella riunione a
cui faceva riferimento Borre, che era un dibattito pubblico
organizzato da un'associazione di archeologia dove giustamente
c'erano anche amanti di questa materia, ma ad una precedente - alla
quale io ero presente e non sono intervenuto, ero lì come
osservatore - che si è conclusa con la quasi fuga dell'architetto
Valletti di fronte alla popolazione di Saint-Martin. Non sono
architetti, Assessore, cosa vuole!
Quando ho fatto un rimprovero a questa maggioranza, non ho mica
fatto un rimprovero nel senso di dire che avete fatto quella
proroga; se vuole, Assessore, al prossimo Consiglio, visto che lei
ha portato una delibera inerente questo progetto, gliene porto
dieci volte tanto, forse anche cento volte tanto, di delibere di
incarichi affidati a professionisti ai quali progetti non si è data
esecuzione. Oppure le porto anche un certo numero di delibere di
incarichi affidati a professionisti, regolarmente pagati, incarichi
ai quali non si è data esecuzione e si è affidato un altro incarico
a un terzo professionista. Gliene porto un pacco così e lei sa che
ce ne sono tante nei cassetti dell'Amministrazione.
Cosa rimprovero allora all'Amministrazione? Di non avere avuto
questo coraggio. Nei cinque anni che sono trascorsi ci si è
incaponiti su quel progetto, lo si è fatto fare, disfare, rifare,
limare, ma non si è avuto il coraggio politico nel corso di quei 5
anni che si sono persi, questi sì, di dire: riaffrontiamo la
questione. Oggi una delle motivazioni più forti che ho sentito
venire dalle forze di maggioranza è stata che, avendo trent'anni
alle spalle dallo scavo, dieci anni dal concorso di idee, non
possiamo più permetterci di perderci sei mesi di tempo. Questa è la
motivazione più forte che è venuta dalla maggioranza e a me sembra
debolissima.
In sintesi voglio solo lasciarvi un'immagine, che è l'unica, al
di là di tante cose che sono state dette. Sgrassiamo tutto il
discorso, svestiamolo di tutte le polemiche più o meno intelligenti
che sono state fatte, rimane una cosa che è quella che motiva
l'astensione degli Autonomisti su questo disegno di legge. Invito
ognuno di voi a guardare davanti a voi, immaginatevi quello che
vedete alto il doppio, lungo 80 metri, prendete qualsiasi persona,
voi che vi apprestate a votare questa legge, la porterete un domani
che quest'opera sarà realizzata davanti a questa struttura e le
direte: "Papà - se magari è vostro figlio - ha approvato questo
perché non era un architetto".
Président La parole au Conseiller Lattanzi.
Lattanzi (FI) Ho ascoltato con attenzione questo dibattito e non
sono intervenuto, ho lasciato parlare a nome di Forza Italia il
Consigliere Frassy, pur essendo io nato in quel quartiere,
cresciuto, avendo fatto lì le elementari, le medie, avendo lì
vissuto trent'anni ed essendo particolarmente legato a quel
quartiere, perché ho voluto capire fin da quando ero in Consiglio
comunale la qualità di quel lavoro e di quel progetto, senza
cercare di essere chiuso preventivamente alle proposizioni che
potevano venire da chiunque governasse in quel momento.
Ancora qualche settimana fa sono andato a piedi sotto i palloni
a capire di cosa stavamo parlando, per la millesima volta ho
maledetto i trent'anni che si sono persi, credo quasi come
quotidianamente fanno tutti i cittadini - Borre mi capisce - di
quel quartiere che passano tutti i giorni su quella zona e che
aspettano da trent'anni delle risposte.
Io credo che non si possa esprimere meglio di quanto ha fatto
Marguerettaz il sentimento, neanch'io che sono cresciuto in quel
quartiere saprei fare altrettanto, quindi non aggiungerò nulla alle
motivazioni che ha dato Rudi. Però proprio per la forza di quelle
motivazioni, mi dispiace che gli Autonomisti non abbiano avuto la
forza di dire no, come invece stiamo facendo noi di Forza Italia,
assumendoci - e qui do ragione a La Torre - la responsabilità del
vostro sì e del nostro no, perché in quel quartiere io ci dovrò
ancora tornare a vivere domani mattina, dovrò incontrare gli amici
che mi diranno: Ah, avete approvato il progetto? - Sì, io ho detto
no. E quando sarà costruito, forse capirai il perché.
Non scendo nella parte tecnica perché non sono un tecnico, e qui
do ragione a Pastoret che sì i rilievi tecnici si possono fare,
però la sede del Consiglio diventa molto dispersiva per fare i
rilievi tecnici. Però ho capito l'intervento di Squarzino, perché è
stato un intervento d'amore, per cercare di salvaguardare quello
che rimarrà per i prossimi cento anni.
Ognuno ha le sue idee, si possono anche deridere le idee degli
altri, però c'era del sentimento legato - ed era l'invito di Curtaz
- alla passione con la quale uno vede una cosa piuttosto che
un'altra. Credo che con la stessa onestà intellettuale ci sia la
maggioranza che dica, con lo stesso sentimento forte - e credo che
Fedele lo abbia in qualche maniera espresso - di essere convinta di
questo progetto. Alla fine qui chi avrà ragione sarà molto
difficile determinarlo. Avrete ragione se fra cinquant'anni quando
si passerà di lì quello sarà il contesto nel quale la gente vivrà e
ci vivrà bene, se il Pompidou sarà stato un riferimento azzeccato,
oppure avremo sbagliato se quel riferimento non si potrà fare,
perché magari saremo a discutere di una "cattedrale nel deserto"
piuttosto che di un nuovo obbrobrio o di tutto quello di cui si è
parlato.
Una cosa è certa e lì ha ragione Curtaz: questa è una decisione
irreversibile con una colata di cemento veramente molto pesante. Io
che sono di quel quartiere quell'immagine che Rudi riferiva
passando ce l'ho quasi tutti i giorni: 80 metri per 12 metri, il
doppio di questo per 80 metri. È tanto, è tantissimo per pensare a
quello che noi chiedevamo e tu, Fedele, lo sai cosa chiedevamo noi
del quartiere di Saint-Martin. Chiedevamo che fosse risistemata
quella zona, resa accessibile e creato anche un punto di
riferimento culturale, turistico e commerciale, ma mai più ci
saremmo immaginati di poter avere il Pompidou a Saint-Martin de
Corléans. Io non so se sarà un Pompidou, so che non me la sento di
dire sì a questo progetto, perché lo vedo veramente
pesantissimo!
Anche in comune avevo già espresso il mio parere contrario,
credo che le indicazioni della minoranza oggi fossero state le più
sensate e le più costruttive da quando è iniziato il dibattito,
perché non ho sentito demagogie né populismo; c'era proprio il
sentimento delle varie parti che si confrontavano su questo
argomento.
Credo che ognuno si debba assumere le proprie responsabilità,
voi vi assumete la vostra, e qui forse una piccola critica agli
Autonomisti: con tutto il sentimento che ci avevano messo, forse
l'espressione dell'assumersi la responsabilità di dire no a questo
progetto poteva esserci. Certo noi chiedevamo una cosa sola:
andiamo avanti con i lavori, questo lo avevamo detto tutti,
prendiamoci un anno di tempo mentre facciamo i preliminari per
rivedere se è possibile ridurre l'impatto ambientale. Voi avete
detto di no, noi ne prendiamo atto e voteremo contro questa legge,
assumendocene la responsabilità!
Président La parole au Conseiller Curtaz.
Curtaz (PVA-cU) Una parola sola, Presidente, per esprimere oltre
che il voto contrario solo un sentimento di amarezza che credo alla
fine di questa discussione sia l'unico sentimento che ci rimane.
Amarezza per un progetto che noi riteniamo, speriamo a torto,
completamente sbagliato; amarezza perché le nostre proposte non
sono state non solo votate, che può essere anche normale, ma che
oggi non sono state capite! Già altre volte, magari su delle
questioni istituzionali, c'è stata quest'insensibilità che
personalmente ho sempre denunciato, ma erano cose più formali.
Oggi su questa cosa almeno da parte mia c'era un atteggiamento
più sentimentale, più di pancia che di testa, e l'aver ricevuto
delle risposte un po' di testa, un po' troppo razionali, un po'
troppo amministrative su un tema di questo genere ha prodotto in me
e credo anche nella mia collega un sentimento di amarezza, che
voglio rappresentare.
Président Je soumets au vote le projet de loi dans son
ensemble:
Conseillers présents: 33
Votants: 28
Pour: 23
Contre: 5
Abstentions: 5 (Collé, Comé, Lanièce, Marguerettaz, Viérin
M.)
Le Conseil approuve.
Le Conseil sera convoqué pour les jours 25 et 26 novembre
prochain.
La séance est levée.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK