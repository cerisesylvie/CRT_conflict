Consiglio Regionale della Valle d'Aosta - Oggetto del Consiglio n. 2932 del 26 luglio 2007 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
FORESTE E TERRITORI MONTANI
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 2932 del 26 luglio 2007 - Resoconto
OGGETTO N. 2932/XII - Proposta di legge statale:
"Disposizioni per la tutela e la valorizzazione della
montagna".
CAPO I
DISPOSIZIONI GENERALI
Articolo 1
(Oggetto)
1. La Repubblica riconosce la montagna come un insieme di
territori il cui sviluppo eco-compatibile costituisce, ai sensi
dell'articolo 44 della Costituzione, un obiettivo di interesse
nazionale in ragione del loro ruolo economico e sociale, della loro
importanza strategica ai fini della tutela dell'ambiente e del
paesaggio e delle loro peculiarità storiche e culturali.
2. Lo sviluppo eco-compatibile della montagna è perseguito,
nell'ambito delle rispettive competenze, dai Comuni, singoli o
associati, dalle Comunità montane, dalle Province, dalle Regioni e
dallo Stato, che promuove, a tal fine, politiche di sostegno alla
valorizzazione e alla crescita delle aree montane.
3. Nelle diverse sedi comunitarie lo Stato si fa promotore di
azioni volte ad ottenere il riconoscimento della specificità dei
territori montani, anche in deroga ai principi della concorrenza, e
il rafforzamento della loro coesione, sotto il profilo economico,
sociale e territoriale, con le altre realtà territoriali
europee.
CAPO II
TERRITORI DI MONTAGNA
Articolo 2
(Classificazione dei territori di montagna)
1. Ai fini della presente legge, i territori di montagna si
distinguono in:
a) Comuni di montagna;
b) Comuni di alta montagna.
2. Le politiche di sostegno alla valorizzazione e alla
crescita dei territori di cui al comma 1 possono differenziarsi, in
considerazione della specificità degli stessi, per intensità di
interesse e priorità di intervento.
3. La classificazione come Comuni di montagna o di alta
montagna è condizione per l'applicazione di tutte le disposizioni
in materia di tutela e valorizzazione della montagna.
Articolo 3
(Comuni di montagna)
1. Agli effetti della presente legge, sono classificati come
Comuni di montagna i Comuni alpini situati ad una quota altimetrica
compresa tra i 700 metri e i 1200 metri sul livello del
mare:
a) per almeno l'80 per cento del territorio;
b) per almeno il 70 per cento del territorio, se si tratta di
territori a bassa densità demografica ai sensi dell'articolo 52,
comma primo, lettera iii), del Regolamento (CE) n. 1083/2006 del
Consiglio, dell'11 luglio 2006, recante disposizioni generali sul
Fondo europeo di sviluppo regionale, sul Fondo sociale europeo e
sul Fondo di coesione e che abroga il regolamento (CE) n.
1260/1999;
c) per almeno il 65 per cento del territorio, se si tratta di
territori a bassissima densità demografica ai sensi dell'articolo
52, comma primo, lettera iii), del reg. (CE) 1083/2006.
2. Agli effetti della presente legge, sono inoltre
classificati come Comuni di montagna i Comuni non alpini situati ad
una quota altimetrica compresa tra i 500 metri e i 1000 metri sul
livello del mare:
a) per almeno l'80 per cento del territorio;
b) per almeno il 70 per cento del territorio, se si tratta di
zone a bassa densità demografica ai sensi dell'articolo 52, comma
primo, lettera iii), del reg. (CE) 1083/2006;
c) per almeno il 65 per cento del territorio, se si tratta di
zone a bassissima densità demografica ai sensi dell'articolo 52,
comma primo, lettera iii), del reg. (CE) 1083/2006.
3. Con decreto del Ministro competente in materia di
politiche per le aree montane da adottare, d'intesa con la
Conferenza unificata di cui all'articolo 8 del decreto legislativo
28 agosto 1997, n. 281, entro sei mesi dalla data di entrata in
vigore della presente legge, sono fissati ulteriori parametri,
relativi alla densità demografica, alla pendenza, al dislivello del
territorio, alla frammentarietà dei centri abitati e al clima, in
considerazione dei quali i Comuni situati per almeno il 60 per
cento del territorio alle quote altimetriche di cui ai commi 1 e 2
possono essere classificati come Comuni di montagna.
Articolo 4
(Comuni di alta montagna)
1. Agli effetti della presente legge, sono classificati come
Comuni di alta montagna i Comuni alpini situati ad una quota
altimetrica superiore ai 1200 metri sul livello del mare:
a) per almeno l'80 per cento del territorio;
b) per almeno il 70 per cento del territorio, se si tratta di
territori a bassa densità demografica ai sensi dell'articolo 52,
comma primo, lettera iii) del reg. (CE) 1083/2006;
c) per almeno il 65 per cento del territorio, se si tratta di
territori a bassissima densità demografica ai sensi dell'articolo
52, comma primo, lettera iii) del reg. (CE) 1083/2006.
2. Agli effetti della presente legge, sono inoltre
classificati come Comuni di alta montagna i Comuni non alpini
situati ad una quota altimetrica superiore ai 1000 metri:
a) per almeno l'80 per cento del territorio;
b) per almeno il 70 per cento del territorio, se si tratta di
zone a bassa densità demografica ai sensi dell'articolo 52, comma
primo, lettera iii), del reg. (CE) 1083/2006;
c) per almeno il 65 per cento del territorio, se si tratta di
zone a bassissima densità demografica ai sensi dell'articolo 52,
comma primo, lettera iii), del reg. (CE) 1083/2006.
3. Con il decreto di cui all'articolo 3, comma 3, sono
fissati ulteriori parametri, relativi alla densità demografica,
alla pendenza, al dislivello del territorio, alla frammentarietà
dei centri abitati e al clima, in considerazione dei quali i Comuni
situati per almeno il 60 per cento del territorio alle quote
altimetriche di cui ai commi 1 e 2 possono essere classificati come
Comuni di alta montagna.
Articolo 5
(Riconoscimento dei Comuni di montagna e dei Comuni di alta
montagna)
1. Ai fini della classificazione di cui agli articoli 3,
commi 1 e 2, e 4, commi 1 e 2, le Regioni trasmettono, entro due
anni dalla data di entrata in vigore della presente legge, al
Ministero competente in materia di politiche per le aree montane le
cartografie, predisposte da enti pubblici preposti alla mappatura
del territorio, dalle quali risultino le quote altimetriche e la
densità demografica relative al proprio ambito geografico.
2. Ai fini della classificazione di cui agli articoli 3,
comma 3, e 4, comma 3, le Regioni trasmettono, entro due anni dalla
data di entrata in vigore del decreto di cui all'articolo 3, comma
3, al Ministero competente in materia di politiche per le aree
montane le cartografie, predisposte da enti pubblici preposti alla
mappatura del territorio, e i dati dai quali risultino i
presupposti per la classificazione.
3. Entro quattro mesi dal ricevimento delle cartografie e dei
dati di cui ai commi 1 e 2, il Ministero competente in materia di
politiche per le aree montane provvede al riconoscimento dei Comuni
di montagna e di alta montagna, d'intesa con le Regioni
interessate, inserendoli nel registro di cui all'articolo 8 e dando
comunicazione della classificazione all'Unione europea.
Articolo 6
(Disposizioni relative alla Regione Valle d'Aosta/Vallée
d'Aoste e alle Province autonome di Trento e di Bolzano)
1. In relazione all'altitudine e alla morfologia dei loro
territori, e fatta salva l'ulteriore classificazione, con la
procedura di cui all'articolo 5, tra i Comuni di alta montagna, i
Comuni della Regione Valle d'Aosta/Vallée d'Aoste e delle Province
autonome di Trento e di Bolzano sono interamente classificati come
Comuni di montagna ed iscritti di diritto nel registro di cui
all'articolo 8.
Articolo 7
(Zone di alta quota)
1. Al fine dell'attivazione di interventi specifici, le
Regioni possono richiedere al Ministero competente in materia di
politiche per le aree montane il riconoscimento quali Zone di alta
quota di particolari ambiti geografici con altitudine media
superiore ai 2000 metri sul livello del mare. Il Ministero procede
al riconoscimento e alla classificazione entro due mesi dalla
richiesta, provvedendo ad iscrivere le Zone di alta quota nel
registro di cui all'articolo 8 e dando comunicazione della
classificazione all'Unione europea.
Articolo 8
(Registro dei territori di montagna)
1. Presso il Ministero competente in materia di politiche per
le aree montane è istituito il registro dei Comuni di montagna, dei
Comuni di alta montagna e delle Zone di alta quota.
CAPO III
INTERVENTI A SOSTEGNO DEI TERRITORI DI MONTAGNA
Articolo 9
(Servizi d'interesse generale)
1. Al fine di favorire e sostenere lo sviluppo economico,
civile e sociale dei territori di montagna, i Comuni, singoli o
associati, le Comunità montane, le Province, le Regioni e lo Stato
garantiscono ai cittadini e alle imprese operanti sul territorio,
nel rispetto dei vincoli di finanza pubblica, adeguati livelli di
fruibilità dei servizi pubblici, attraverso la promozione di forme
di associazione, di convenzionamento e di collaborazione tra enti e
soggetti sia pubblici che privati, che consentano di garantirne la
gestione in condizioni di continuità, parità di trattamento,
efficacia, efficienza, economicità e flessibilità, universalità
delle prestazioni e accessibilità dei prezzi.
2. Gli enti di cui al comma 1, nel determinare la rilevanza
economica dei servizi pubblici, devono valutare l'esistenza di un
mercato per l'erogazione del singolo servizio con le modalità, la
qualità, il prezzo ed ogni altro elemento caratterizzante il
medesimo, anche mediante analisi ed indagini specifiche e, quindi,
verificando l'effettiva incidenza dello stesso sugli scambi al di
fuori del contesto locale.
3. Lo Stato promuove il decentramento nelle zone montane di
attività e servizi per i quali non è indispensabile la presenza in
aree urbane, quali gli istituti tecnici di ricerca o formazione, i
laboratori, i musei e gli istituti di cura, assistenza o
riabilitazione.
Articolo 10
(Misure di promozione dei Comuni di montagna e di alta
montagna)
1. I Comuni, singoli o associati, le Comunità montane, le
Province, le Regioni e lo Stato garantiscono, nell'ambito delle
rispettive competenze, incentivi a favore dei Comuni di montagna e
di alta montagna volti a:
a) conseguire la piena integrazione dei territori montani nel
sistema economico e sociale regionale;
b) promuovere l'insediamento residenziale e il ripopolamento
del territorio;
c) favorire l'avvio e il mantenimento sul territorio di
attività economiche compatibili con l'ambiente montano;
d) sostenere le attività funzionali al mantenimento del
territorio e allo sviluppo turistico, sociale e culturale;
e) favorire il mantenimento e lo sviluppo di attività e
mestieri legati al territorio, con particolare riferimento a quelli
funzionali alla tutela dell'ambiente e del paesaggio, quali
l'artigianato locale, le produzioni tipiche, le attività
agrituristiche e agro-silvo-pastorali tradizionali;
f) valorizzare il patrimonio storico, culturale,
archeologico, ambientale e paesaggistico, anche mediante il
recupero attivo dei siti presenti nel territorio;
g) promuovere la difesa idrogeologica del territorio;
h) promuovere la sistemazione e la valorizzazione delle fasce
fluviali;
i) favorire il raggiungimento di tutti i territori comunali
con la banda larga e l'annullamento del divario digitale.
2. Al fine di facilitare il perseguimento degli obiettivi di
cui al comma 1, i Comuni, singoli o associati, le Comunità montane,
le Province, le Regioni e lo Stato promuovono e favoriscono inoltre
lo svolgimento delle pluriattività da parte dei privati, nonché il
ricorso, da parte degli stessi, a forme di cooperazione,
associazione e collaborazione che consentano lo svolgimento e il
mantenimento sul territorio di attività altrimenti non
remunerative.
3. Lo Stato promuove, a favore dei territori di montagna e di
alta montagna, politiche volte ad ottenere il riconoscimento da
parte dell'Unione europea di specifiche deroghe alla disciplina
vigente in materia di concorrenza e l'attivazione di politiche
mirate a sostegno delle realtà montane, in considerazione dei
maggiori costi di insediamento e di mantenimento delle attività
economiche, della loro prevalente stagionalità e della minore
redditività legata alle difficoltà di trasporto e di collegamento
rispetto alle zone più antropizzate.
Articolo 11
(Cooperazione transfrontaliera e interregionale)
1. In attuazione della Convenzione quadro europea sulla
cooperazione transfrontaliera delle collettività e autorità
territoriali, firmata a Madrid il 21 maggio 1980, ratificata ai
sensi della legge 19 novembre 1984, n. 948, lo Stato si impegna ad
agevolare e a promuovere la cooperazione transfrontaliera come
attività essenziale per la salvaguardia e la crescita delle
collettività situate nelle zone di montagna confinanti con altri
Stati.
2. La cooperazione sarà attuata nelle forme previste dalla
Convenzione di Madrid e dai relativi trattati di attuazione, nonché
dal regolamento (CE) n. 1082/2006 del Parlamento europeo e del
Consiglio, del 5 luglio 2006, relativo a un gruppo europeo di
cooperazione territoriale (GECT).
Articolo 12
(Programmi di sviluppo integrato)
1. I Comuni, singoli o associati, le Comunità montane, le
Province, le Regioni e lo Stato, nell'ambito delle rispettive
competenze, si impegnano a sostenere e promuovere collaborazioni ed
intese volte a definire strumenti programmatici di dettaglio
condivisi per lo sviluppo locale delle montagne italiane ispirati
ai principi e agli obiettivi della Carta europea della montagna, al
fine di realizzare un efficace sistema integrato di
intervento.
2. Al fine di sostenere i processi di crescita locali, lo
Stato si impegna in particolare a:
a) introdurre un sistema di determinazione e di destinazione
delle risorse ai Comuni di montagna e di alta montagna che abbia
carattere di certezza e continuità e sia legato in percentuale al
prodotto interno lordo nazionale;
b) riconoscere a favore dei Comuni di montagna e di alta
montagna un coefficiente di destinazione ad applicazione universale
ed automatica sui fondi nazionali trasversali.
Président -
La parole au rapporteur, le Conseiller
Cesal.
Cesal (UV) -
Con la presente proposta di legge statale la
nostra Regione intende dare il proprio contributo al dibattito in
corso a livello nazionale per la revisione della legge 31 gennaio
1994 n. 97. Con questa iniziativa il ruolo propositivo della Valle
d'Aosta, nel dibattito politico sulla montagna continua a
rappresentare un chiaro punto di riferimento di tutte le istanze
provenienti dalle altre Regioni italiane e contribuisce a
sviluppare i principi essenziali a cui tutta la futura legislazione
in materia di montagna dovrebbe uniformarsi.
L'articolato in discussione oggi è stato redatto tenendo conto
del documento di proposta di schema di disegno di legge
"Disposizioni per la valorizzazione e la tutela dei territori
montani", approvato dalla Commissione Politica della Montagna
nell'ottobre 2006 (Documento che era stato dibattuto e condiviso
con altri interlocutori istituzionali intervenuti ad Ayas, ad un
tavolo di confronto politico nel mese di giugno scorso). Vengono
inoltre, nello schema che viene proposto a questo Consiglio oggi,
tenute in debita considerazione e quindi proposte le osservazioni e
gli indirizzi che le altre Regioni italiane hanno portato al tavolo
di questo importante momento di approfondimento e di
discussione.
La proposta è stata concepita partendo dalla capacità intrinseca
della montagna di influenzare positivamente i territori circostanti
e della conseguente necessità di poter contare su politiche di
valorizzazione e di sviluppo tanto più necessarie quanto più idonee
ad incidere positivamente anche al di fuori delle aree di
intervento, in considerazione di questa capacità di favorire,
indirettamente, la tutela dell'ambiente e del suolo delle aree
confinanti, nonché il loro sviluppo sociale ed economico. È una
scelta politica chiara quella di aver previsto in capo alle Regioni
il compito di proporre l'individuazione dei Comuni di montagna e
dei Comuni di alta montagna - concetto che viene introdotto per la
prima volta in un testo legislativo - del territorio di propria
competenza e di prevedere che l'iter per il riconoscimento della
classificazione per ognuna di esse sia distinta ed indipendente da
quello delle altre.
La previsione della comunicazione dei Comuni classificati
all'Unione Europea da parte del Ministero competente in materia di
politiche per le aree montane è molto importante in relazione alla
particolare attenzione per i territori montani da parte della
stessa Unione. Il Regolamento europeo (il 1083/2006) che stabilisce
le disposizioni generali sui fondi strutturali, infatti, fa
esplicito rinvio alla definizione di zone di montagna data dalla
legislazione nazionale dello Stato membro e nell'elencazione degli
elementi in funzione dei quali può essere modulata la
partecipazione ai fondi strutturali ed esso è stato utilizzato
anche per la definizione degli ambiti di intervento dei medesimi
fondi.
Significativo è anche l'impegno richiesto allo Stato ad
attivarsi, in ambito europeo, per il riconoscimento di specifiche
deroghe in materia di concorrenza (i cosiddetti "aiuti di stato") e
per la predisposizione di politiche ed azioni mirate per le realtà
montane, in relazione agli oggettivi maggiori costi (i famosi
"sovraccosti della montagna") e agli altri fattori che penalizzano
i territori montani rispetto alle aree urbane, anche in quelle che
sono le valutazioni del mondo imprenditoriale.
Il fatto di essere la Regione pilota in una iniziativa di tale
portata deriva anche dalla vocazione naturale della Valle d'Aosta,
Regione alpina a tutti gli effetti, sia per quanto riguarda i
tratti geografici che la contraddistinguono, sia per la presenza
nei suoi confini delle più alte montagne d'Europa, sia per il forte
senso di appartenenza delle nostre popolazioni alle tradizioni ed
alla cultura della montagna. Tradizioni e cultura che, non va
dimenticato, ci hanno permesso di ottenere con l'avvento
dell'Italia repubblicana, un'ampia autonomia
politico-finanziaria.
Non bisogna poi sottovalutare la scelta precisa operata dalla
nostra Regione, nel corso degli ultimi anni, di essere la
protagonista del dibattito politico sulla montagna, nelle diverse
sedi istituzionali nazionali ed europee attraverso i suoi vari
organi rappresentativi. La legge in vigore (la n. 97/1994)
necessita di una sua modernizzazione e di un suo adeguamento alle
mutate condizioni socio-economiche in considerazione anche del
fatto che parti consistenti di essa sono rimaste inattuate o
risultano superate dal mutato quadro giuridico istituzionale di
riferimento.
Prima di concludere vorrei sottolineare che la proposta in
discussione non si contrappone ad un'analoga iniziativa presentata
dal Senatore Perrin in collaborazione con altri Parlamentari
italiani, ho parlato direttamente con il Senatore Perrin di questa
iniziativa, ma essa rappresenta un ulteriore e complementare
contributo ad un dibattito che si sta sviluppando nel nostro Paese
ed intende rappresentare il punto di vista delle Regioni italiane
quali organismi istituzionali maggiormente coinvolti e direttamente
interessati.
Président -
Je déclare ouverte la discussion
générale.
La parole au Conseiller Bortot.
Bortot (Arc-VA) -
Vorrei articolare l'intervento su
questa proposta di legge in 3 punti: una questione di metodo, una
questione di filosofia della legge, una questione di contenuti
della legge stessa.
Sulla questione di metodo, il fatto che 50 Senatori,
trasversalmente appartenenti a tutte le forze politiche, abbiano
elaborato una proposta, va molto bene, e poi che con questa
proposta di fatto abbiano voluto coinvolgere le Regioni di montagna
e che la nostra Regione, essendo sempre stata capofila nel
legiferare sui problemi della montagna, evidentemente non può che
essere una cosa positiva. La cosa meno positiva riguarda il metodo
che abbiamo adottato, noi, in quanto Regione capofila e in quanto
Governo, cioè quella di approvare un altro disegno di legge e non
lavorare su quello presentato dai Senatori, che ci sembra più
articolato - e ci torneremo -, il giorno successivo presentarcela
in I Commissione Affari istituzionali e, a distanza di 4-5 giorni,
portarla in Consiglio. Un disegno di legge di questo genere
presupponeva la possibilità di confrontarlo, esaminarlo meglio,
approfondire, soprattutto perché quando si passa dalla proposta di
legge statale dei Senatori alle Regioni, le Regioni non sono solo i
Presidenti di Governo che si riuniscono, ma sono anche le categorie
che operano in montagna, le popolazioni, le Commissioni consiliari,
il Consiglio regionale che deve avere i tempi necessari per
approfondire una proposta che sia compiuta e, soprattutto come
metodologia, veda coinvolti tutti i soggetti che nella montagna
lavorano e operano.
Non abbiamo quindi capito da parte del Governo questa urgenza di
arrivare, oggi, con questa proposta di legge, quando si aveva tutto
il tempo di andare a settembre, tenuto conto che la proposta
statale è stata elaborata in modo trasversalmente parlamentare e,
di fatto, sentite le Regioni e percorso tutto l'iter, sicuramente
sarà approvata. Quello che è venuto meno è la possibilità da parte
nostra... a meno che non si accettino poi le nostre proposte e a
meno che di fatto la proposta di legge che approveremo oggi non sia
un testo aperto, dove ognuna delle nostre forze politiche potrà
intervenire a livello parlamentare con degli emendamenti...
emendamenti perché? ... E veniamo al discorso della
filosofia...
La proposta che ci troviamo di fronte per un verso coglie alcuni
aspetti importanti, fra cui la deroga alle regole della concorrenza
che stabilisce l'Europa: finalmente viene riconosciuto che per le
politiche della montagna gli interventi delle attività umane,
l'economia, il sociale, i servizi, queste attività non possono
essere "tout court" soggette alle regole della concorrenza; quindi
come metodologia si chiede allo Stato italiano di farsi carico nei
confronti dell'UE per questo tipo di deroghe, e guardate che è una
cosa non da poco! Finalmente, pian piano, in punta di piedi, si sta
facendo spazio un'Europa delle popolazioni, faremo un'altra volta
noi da capofila come popolazione di montagna, ma andremo a
disegnare un'Europa più confacente alle popolazioni e alle
necessità dei cittadini che non quelle della concorrenza e dei
guadagni.
Un'altra questione è legata a una visione, e in questo caso
diciamo che dal punto di vista filosofico occorreva avere più
coraggio e insistere di più. Abbiamo un grosso cambiamento
climatico che ci determina e ci ha fatto prendere coscienza di come
l'uomo deve intervenire e gestire, e non sfruttare il proprio
territorio. Questo è fondamentale, perché davamo sempre per
scontato che la tecnica sopperisse a tutte le incongruenze che
l'uomo creava in territori fragili come quelli di montagna. Il
cambiamento climatico presuppone un concetto di maggior rispetto e
tutela e una corretta gestione delle risorse del territorio, e come
si applicano le tecnologie a questi territori; non sono le
tecnologie che dettano le condizioni, ma sono le condizioni
ambientali e territoriali che dettano che tipo di tecnologie
dobbiamo adottare nei territori di montagna. Su questo filone ci
sembra che il disegno di legge sia troppo debole, sia legato ancora
a un vecchio modello molto sviluppista dove la tecnica, le
tecnologie e l'uomo, comunque, intervengono indipendentemente dalle
fragilità di tipo ambientale; di conseguenza, da questo punto di
vista, occorrerà migliorare la qualità della legge.
Un altro punto molto importante è definire bene la qualità dei
servizi per evitare lo spopolamento della montagna e una gestione
corretta del territorio, e qui ci rifacciamo alla qualità e alla
quantità dei servizi che dobbiamo dare alle popolazioni di
montagna. Anche questo aspetto che è precisato nel disegno di legge
però va rafforzato; faccio solo due esempi: uno è il decentramento
del lavoro della pubblica amministrazione e delle attività
produttive, parlo di telelavoro, è possibile oggi quantificare una
parte di lavoro della pubblica amministrazione e svolgerlo nelle
proprie abitazioni, quindi facendo risiedere le persone nei
villaggi di montagna e non gravitare tutti i giorni nelle capitali
e nei capoluoghi come sta avvenendo adesso... bisogna innescare dei
processi di sperimentazione... idem per la scuola.
Un altro settore, previsto dalla legge, sul quale dobbiamo stare
attenti, è che si introducono dei parametri per definire il
concetto di montagna, suddividendo montagna in alta montagna. I
parametri sono l'altitudine, sono la popolazione insediata e i
livelli di spopolamento, la qualità dei servizi, la pendenza del
terreno, la vicinanza per esempio dai capoluoghi e la qualità dei
servizi. Su questo concetto che è molto importante dobbiamo
inserire che tipo di attività economiche andiamo a svolgere nella
montagna e nell'alta montagna, il rischio c'è ed è grosso. Se
partiamo da una visione obsoleta della montagna, dividendo per
altimetria, corriamo il rischio di intervenire economicamente in
situazioni di alta montagna già altamente antropizzate. Faccio
l'esempio: dal Breuil a Gressoney, da Champoluc a Cogne, a
Courmayeur, dove siamo già fortemente antropizzati con impianti di
risalita, un modello di sfruttamento della montagna e non di tutela
e di salvaguardia, considerando l'alta montagna, il rischio è che
arrivino più aiuti sulle fasce di montagna già fortemente
antropizzate rispetto alla montagna e alla fascia collinare, che è
la fascia più abbandonata. Diciamo da 800 a 1.500 metri abbiamo uno
spopolamento, abbiamo una diminuzione della qualità di servizi,
abbiamo una riduzione delle attività economiche in questa fascia,
perché abbiamo incentrato tutte le attività economiche sulla
montagna legate a un modello di turismo e un modello di sviluppo.
Ora, una revisione filosofica del concetto di montagna presuppone
una rivalutazione di questa fascia, chiamiamola "di montagna
collinare", e di conseguenza ove occorrono maggiori interventi per
tutelare e salvaguardare l'abbandono della montagna e come
inserirvi attività economiche compatibili con la gestione corretta
del territorio, dell'ambiente e delle risorse. In questi termini
occorre assolutamente precisare meglio i parametri che prenderemo a
riferimento per definire un concetto di montagna.
Dicevamo che era meglio se, come Regione, si prendeva a
riferimento la proposta di legge statale n. 6 dei Senatori, perché
è una proposta di legge che è molto più articolata della nostra,
nel senso che consta di 32 articoli rispetto alla nostra che consta
di 12 articoli. Faccio un esempio: la proposta dei Senatori, con
capofila Carlo Perrin, fa riferimento anche ad un diverso assetto
del territorio, a una maggiore ricomposizione della proprietà, alla
possibilità dell'ente pubblico di intervenire sui territori
abbandonati, e guardate che questo concetto non è da poco, perché
finora siamo sempre partiti dal fatto che veniva prima la proprietà
privata e poi gli interessi collettivi! In questo caso, per almeno
le zone abbandonate o incolte o con una maggiore frammentazione
proprietaria, la legge prevede la possibilità di intervenire per
delle ricomposizioni, per una gestione del territorio
indipendentemente o in collaborazione con i privati. Ripeto: questo
concetto noi lo abbiamo già recepito con una legge del 1980 sul
riordino fondiario, alcuni esempi li abbiamo già praticati nella
nostra Regione, ma sono sempre esempi di riordino fondiario legati
all'economicità dei prodotti che ricaviamo da questo tipo di
insediamenti o di interventi, e mai, invece, al valore aggiunto,
che è dato da una corretta gestione del territorio legato alla
qualità ambientale, che non sempre corrisponde con un immediato
tornaconto di tipo economico. Un altro concetto che introduce il
disegno di legge del Senatore Perrin e degli altri Senatori è
quindi il concetto di pluriattività; di fatto abbiamo già figure
che svolgono pluriattività nelle zone di montagna, ma ritorniamo
sempre a quelle fasce di alta montagna, dove il maestro di sci può
fare i tetti in lose, può fare l'artigiano, ma non interveniamo
nella fascia più debole della montagna, che era quella che
individuavo prima, ed è lì che la legge dovrebbe rafforzare i
propri interventi, introducendo un concetto di pluriattività!
Un'altra cosa molto importante riguarda il comparto finanziario,
legislativo, fiscale, di conseguenza legato alla defiscalizzazione,
agli interventi finanziari misurati al tipo di territorio e della
qualità della gestione del territorio - continuo a insistere su
questo concetto -, introdurre concetti di associazionismo e di
cooperazione. Questo lo fa molto bene la proposta di legge di cui
capofila è Carlo Perrin. Dobbiamo anche qui rivedere i parametri
con i quali permettiamo gli insediamenti agricoli sui territori di
montagna, cioè - per fare un esempio che calza con la nostra realtà
- il rischio è che abbiamo insediamenti agricoli di tipo zootecnico
sovradimensionati rispetto alla necessità di gestire in modo
corretto il territorio rispetto alle risorse che questo ci dà e ci
permette... perché? Perché siamo partiti da una visione
economicistica dell'insediamento agricolo impostoci da parametri
europei che sono quelli della rendita, del rendimento e
dell'economicità degli insediamenti agricoli della pianura. Con il
concetto che dovremmo farci carico, Regioni e Stato, di uscire dal
concetto di concorrenza, si introduce - ripeto, è la filosofia che
dovrebbe maggiormente accentuare la nostra legge - un concetto
diverso di azienda, dove l'economicità e la produzione dell'azienda
non è data solo dal prodotto, ma è data dal prodotto più
l'intervento di manutenzione e gestione corretta del territorio:
questa è una piccola rivoluzione molto importante, qui si possono
introdurre le pluriattività e l'associazionismo e la
cooperazione.
Un altro argomento che bisogna rafforzare, o oggi sul testo di
legge che approveremo o sul testo di legge definitivo che sarà
approvato da Camera e Senato, è legato ai cambiamenti climatici: è
il concetto che abbiamo di azienda turistica cercando di introdurre
modifiche di come le popolazioni, le persone, chi gestisce
l'attività economica, il fruitore cioè il turista si inserisce
nell'azienda turistica di montagna e di alta montagna. Qui occorre
una maggiore interazione, e la relazione alla legge regionale lo
individua, anche se in modo sintetico, una modifica dei rapporti e
dell'interazione fra la montagna e il resto del territorio. Questa
modifica presuppone anche cambi di mentalità culturale, per cui sia
chi usufruisce del turismo di montagna, sia chi gestisce le
attività economiche di turismo di montagna, deve partire dal
presupposto di tutelare un valore del territorio non solo di tipo
ambientale, ma anche di tener conto della fragilità dello stesso,
cosa che noi non davamo per niente per scontata, nel senso che
abbiamo una cultura di intervento massiccio, indipendentemente
dalla fragilità, e vedete come i cambiamenti climatici ci
comportano un cambiamento di mentalità e un maggior rispetto della
natura della montagna e della gestione del proprio territorio.
Sulla base di questi presupposti - ripeto - non abbiamo capito
l'urgenza di questo disegno di legge regionale. È giusto che la
Regione sia capofila, lo è sempre stata; è giusto che le Regioni, i
Comuni siano coinvolti, è giusto che siano coinvolti i soggetti che
operano nella montagna e su questo "non ci piove", ma non troviamo
giusta l'urgenza di questa proposta di legge, perché non ci
permette di approfondire fino in fondo le cose che andiamo ad
approvare e le ricadute che richiedono una piccola rivoluzione
culturale sul modo di vivere, operare, stare in montagna, sul modo
di utilizzare le tecniche e le tecnologie, e in quale misura e con
quale impatto le introduciamo in questi territori così fragili. In
questo senso è importantissimo che, pur approvando la legge, oggi
facciamo un piccolo passo indietro; si creino i presupposti di una
conferenza, di un convegno fra l'iter dell'approvazione della
nostra legge e l'approvazione del testo definitivo in Parlamento,
in questo iter si mettano in moto tutti i presupposti e tutti i
meccanismi nell'ascoltare e nel capire metodologie e contenuti di
questo disegno di legge, partendo, sì, dalle necessità e dai
bisogni degli operatori, di chi vive in città, ma con una visione
che cambia di 360 gradi, che non è solo l'uomo che è preso a
riferimento e di come l'uomo deve interagire, ma è la montagna, il
territorio, l'ambiente e il clima, che detta le condizioni con le
quali l'uomo deve interagire, operare, lavorare nella montagna e
nell'alta montagna.
La nostra proposta a tutti gli effetti è quindi, rispetto alle
altre Regioni, intanto nella nostra Regione, essendo capofila...
dobbiamo dare l'esempio di una metodologia corretta nel definire
questo disegno di legge, di coinvolgere tutti con degli indirizzi
precisi che secondo noi vanno nella direzione che abbiamo accennato
finora, per capire come riuscire ad integrare bene il testo di
legge regionale, che ci sembra messo in piedi all'ultimo minuto, e
il testo di legge del Senatore Perrin e degli altri Senatori, che
vorrei tornasse in commissione per essere esaminato, magari con un
lavoro degli uffici, in modo da comparare il nostro testo con la
proposta dei Senatori, e capire in che direzione correggere e, di
conseguenza, proporre gli emendamenti come Regione Valle d'Aosta,
capofila delle altre Regioni di montagna, dopo aver sentito tutti
gli operatori che devono essere coinvolti su questo enorme
problema.
Presidente -
La parola al Vicepresidente Tibaldi.
Tibaldi (CdL) -
Per fare alcune considerazioni:
indubbiamente la montagna è un "leitmotiv" molto gettonato da un
po' di tempo a questa parte. Da parte di alcune comunità come la
nostra viene utilizzato giustamente come presupposto per
distinguere una condizione del nostro territorio, della vita della
nostra comunità rispetto ad altre zone del Paese, per altri è
diventato quasi un motivo speculativo. Se pensiamo che ci sono ben
4.201 Comuni, oggi, in Italia, su poco più di 8.000 che vengono
classificati come montani, ci rendiamo conto che forse c'è
un'esagerazione in questa classificazione. È vero che il territorio
della penisola italiana è particolarmente accidentato da un punto
di vista geografico e le Alpi e gli Appennini fanno sì che buona
parte del territorio sia collocata a un livello altimetrico e in
una condizione orografica che può essere considerata montana, ma è
altrettanto vero che questa concezione del termine "montagna" si è
ampliata a dismisura.
Leggevo l'altro giorno su "Il Sole 24Ore" delle Comunità
montane, enti istituzionali di cui si sta discutendo molto a
livello parlamentare, che ormai vanno a comprendere zone che sono
in prossimità del mare o addirittura nel mare: l'isola di Capraia è
parte di una Comunità montana. È naturale che riconsiderare il
concetto di montagna è cosa buona e giusta, perché le risorse
destinate alla montagna sono limitate e devono essere distribuite
secondo parametri differenziati a tutti i territori che ne sono
individuati come percettori.
C'è una proposta di legge a livello nazionale che viene chiamata
"proposta di legge Perrin", ma sappiamo bene che è ampiamente
condivisa, ci sono 46 Senatori che l'hanno firmata, fra i quali
Antonione, Asciutti, Ghigo, Malan, Pianetta, Sacconi, che sono
Senatori di "Forza Italia", ce ne sono altri della "Lega", qualcuno
di "AN", della Sinistra, che partecipa con la "Margherita" o con i
"DS" in questa folta schiera di Parlamentari che hanno condiviso un
progetto comune: questo disegno di legge sintetizza delle rinnovate
esigenze per far sì che la montagna venga promossa, tutelata e
valorizzata. C'è stata a livello parlamentare - e qui la nostra
Regione ha avuto un ruolo propulsivo - la creazione del gruppo "Gli
amici della montagna" che ha creato questo trasversalismo, che in
questo caso non significa inciucio, ma una sensibilità comune che
si è diffusa da Destra a Sinistra passando per il Centro e ha
creato questa concezione per cui i territori di montagna soffrono
di uno svantaggio naturale che deve essere riconosciuto e
aiutato.
Sinceramente mi ha fatto specie vedere con quale velocità e
urgenza la Giunta si sia lanciata nel fare una proposta di legge,
proposta di legge che peraltro non è regionale, ma statale, quindi
ben venga che dalla piccola Val d'Aosta, terra montana per
eccellenza, provenga questa idea nobile di tutela e di promozione
della montagna, ma questa celerità è sospetta. È sospetta perché è
stata presentata, discussa e approvata dalla Giunta il 18 luglio
scorso, è arrivata in commissione il giorno dopo e ha ricevuto un
parere volante lo stesso giorno; oggi, a distanza di poco più di
una settimana, è già all'esame del Consiglio. Analoghe leggi non
hanno avuto una simile attenzione, quindi ci piacerebbe sapere
perché c'è stata questa compressione dei termini. Il relatore non
ha fatto molto cenno a questo, forse ci sarà qualcun altro della
Giunta che sarà in grado di darci spiegazioni più corpose sulla
motivazione di questa accelerazione, quando a livello nazionale - e
il problema è anzitutto nazionale - c'è una larga condivisione che
si è tradotta in un articolato di legge particolarmente complesso
che va a toccare tutti gli ambiti, dall'istituzionale al culturale,
al sociale, all'economico e al geografico, che riguardano la
montagna.
L'accelerazione di questa proposta di legge non l'abbiamo
vissuta in un'altra legge importante: la legge che venne discussa
un mese fa sulla riduzione tariffaria dei costi elettrici per i
Valdostani, che invece è stata deliberatamente, dopo 3 anni di
giacenza in commissione, prorogata con l'ennesimo gruppo di lavoro
e dilazionata a questo autunno. Questo comportamento non riusciamo
a comprenderlo e forse saranno gli amici della "Stella Alpina" a
darci qualche ragguaglio in merito: come mai una proposta di legge
come la loro ha avuto un'ulteriore dilatazione mentre qui, in una
settimana, su una proposta di legge statale arriviamo a discuterla
e magari ad approvarla!
Sulla montagna bisogna fare una considerazione di carattere
classificatorio, anzitutto: cos'è la montagna e qual è la montagna
che vogliamo tutelare. Qui va da sé che una considerazione
altimetrica e territoriale deve essere fatta, altrimenti un'isola
di Capraia che viene considerata terra di montagna mi fa
inorridire! Sarà una zona montuosa che poi va a picco nel mare, ma
è una situazione di isolanità che è completamente diversa dalla
situazione nostra o di un Trentino Alto Adige.
Sono d'accordo con chi sostiene che considerare semplicemente
tutto montagna, rischia alla fine di danneggiare la montagna,
perché più si amplia questa concezione di montagna, più si
danneggia la montagna che ha dei requisiti che possono essere
considerati "montagna". Credo un po' meno invece a quanto ha detto
recentemente il Ministro degli Affari regionali, Lanzillotta: che
tutti i risparmi derivanti dai tagli ai costi delle istituzioni
verranno destinati alla montagna. Mi sembra una dichiarazione di
propaganda, che è servita al Ministro forse per accattivarsi le
simpatie di coloro che invece stanno lavorando concretamente sul
tema della montagna e che, come in questo caso, hanno fatto il 31
maggio scorso un disegno di legge presentato al Senato, il disegno
di legge n. 1607, che mi sembra particolarmente interessante.
La montagna ha degli handicap, che sono le dimensioni
demografiche dei Comuni le quali sono alquanto ridotte, quindi una
popolazione scarsa e che rischia di diminuire, perché c'è il
problema dello spopolamento della montagna ed è un problema che
stiamo vivendo anche in Val d'Aosta, dove i Comuni delle valli
laterali rischiano di perdere in consistenza demografica a
vantaggio di un fondovalle che diventa un vero e proprio corridoio
urbano che parte da Courmayeur e arriva a Pont-Saint-Martin, un
serpentone urbanizzato lungo l'asse delle principali vie di
comunicazione che vede che questa concentrazione demografica va a
detrimento della vitalità della montagna delle valli laterali. È un
problema che riguarda non solo la nostra Regione, riguarda altre
zone della nostra penisola, e naturalmente lo spopolamento trascina
con sé l'altro problema del mantenimento di determinati servizi,
che sono comunque essenziali per chi resiste in montagna e ha il
coraggio di rimanere in zone che sono spesso svantaggiate. Qua lo
viviamo con una serie di servizi, si è parlato recentemente in
Consiglio del servizio postale che è un servizio essenziale, ma che
sta perdendo di efficienza ed attenzione da parte dello stesso ente
"Poste" e, di conseguenza, con tutti i disagi che ne scaturiscono
per la popolazione che vi abita.
Sul reddito... è vero che secondo una statistica nazionale il
reddito nazionale prodotto dalle zone di montagna è del 16,1%
rispetto alla popolazione che è del 18,7% rispetto al complesso del
Paese, ma è altrettanto vero che in montagna ci sono delle
situazioni di tipicità, delle caratteristiche proprie che non
possono essere dimenticate o non valorizzate. Per questo una legge
in materia, un ammodernamento della legge n. 97/1994 è quanto mai
indispensabile. Fra l'altro una legge che è rimasta in buona parte
sulla carta, molti suoi principi interessanti e veramente
importanti per la nostra Regione sono rimasti inapplicati, ne cito
uno: si tratta dell'articolo 10, che introduceva un principio che
per noi Valdostani era entusiastico, ovvero prevedeva l'esclusione
del pagamento del sovrapprezzo termico dai canoni elettrici. Mi
ricordo che ci fu una ventata di entusiasmo in tutti quanti, perché
si diceva: i Valdostani non dovranno pagare quel sovrappiù che
pagano altri cittadini di altre Regioni, perché la nostra energia
si può alimentare dal punto di vista elettrico grazie alla
ricchezza idrica che possediamo. Purtroppo quella del sovrapprezzo
termico si è rivelato un principio sulla carta, che di fatto non si
è mai potuto applicare. Allora la legge n. 97/1994 ha bisogno di un
ammodernamento, la politica nazionale per la montagna deve essere
riadeguata alle nuove esigenze delle popolazioni residenti, tenendo
presente il contesto europeo, dove i fondi strutturali si stanno
riducendo, che ci obbliga a far sì che siano destinati a quelle
zone che hanno presupposti "ad hoc".
Sulla proposta di legge n. 6 sarà il Presidente, che è tornato
in aula adesso, a dirci perché questa urgenza, perché urgenza
analoga non è stata data ad una iniziativa come quella sugli sgravi
in bolletta proposti dalla legge della "Stella Alpina", dove ci
sono dilatazioni paradossali, oltre 3 anni, mentre qui, in una
settimana, si riesce quasi a scimmiottare una legge statale che è
articolata in maniera più approfondita. Di fronte a questa celerità
- a nostro avviso un po' sospetta -, sul contenuto non ci sembra
che ci siano particolari innovazioni rispetto a quanto è stato
fatto proficuamente da un gruppo parlamentare ampio e trasversale
che ha lavorato sulla materia in materia egregia.
Président -
Il n'y a pas d'autres collègues qui
souhaitent intervenir? Je ferme la discussion générale.
La parole au Président de la Région, Caveri.
Caveri (UV) -
Sono molti anni che mi occupo dei problemi
della montagna e ritengo che questa sia una delle vocazioni
naturali che la Val d'Aosta ha sullo scenario politico italiano e
sullo scenario politico europeo e vorrei dire persino, con il
recente accordo sulla collaborazione per la cooperazione con la
"FAO", anche sullo scenario mondiale, perché questa è sicuramente
una caratteristica che abbiamo e che è marcata anche dalla storia
politica e amministrativa della nostra Valle. Le antiche forme di
autonomia che la Val d'Aosta ha avuto nell'ambito di "Casa Savoia"
erano tutte legate alla particolarità che deriva dall'appartenere
ad una civiltà alpina intramontana, secondo la celebre definizione
di Monsignor Bailly, questo intramontanesimo è una caratteristica
marcante, che ci consente di poter esportare una riflessione
complessiva sulle problematiche della montagna. Mi sono state poste
nel corso della discussione alcune questioni, e poi verrò al merito
della proposta di legge.
Intanto mi è stato chiesto dal collega Tibaldi perché questa
fretta... allora, questa legge sulla montagna è una legge nata
vecchia non appena fu votata, cioè quando la legge n. 97 venne
votata nel 1994 venne votata a poche settimane dallo scioglimento
delle Camere, quindi i Parlamentari come il sottoscritto, che già
all'epoca si occupavano delle problematiche della montagna, hanno
ritenuto l'approvazione di questa legge il male minore, sapendo fin
da allora che sarebbe stato necessario metterci mano, un po' perché
questa legge, essendo stata all'epoca di iniziativa parlamentare,
non venne mai ritenuta idonea da parte delle grandi burocrazie
ministeriali. Il caso più significativo era la famosa questione per
il piccolo commercio di montagna di non avere i registratori di
cassa, che all'epoca era un fatto assolutamente rivoluzionario che
mai si concretizzò. Altro elemento importantissimo, per il quale ci
volle moltissimo tempo per avere un'applicazione, era quella
possibilità che consentiva ai Comuni di dare degli appalti ai
coltivatori diretti per sgombero neve, per la manutenzione delle
aree verdi, e anche in questo caso la norma non piaceva alle
burocrazie ministeriali per cui si attese molto tempo, ma la
ragione sostanziale per cui questa legge non conteneva elementi
innovatori, stava nel fatto che questa legge non affrontava
coraggiosamente il tema della perimetrazione della montagna: troppa
montagna, nessuna montagna. Sapete che c'è una norma della
Costituzione italiana (articolo 44) che prevede la specificità dei
territori montani, ma in realtà fin dall'applicazione, soprattutto
a partire dagli anni '50, la grande ambiguità italiana è stata
quella di dire: "classifichiamo la montagna e le zone
svantaggiate", creando fin dall'inizio una situazione di ambiguità
e di equivoco. Dire che l'Italia è tra il 53 e il 57% territorio di
montagna è, in fondo, una debolezza; troppa montagna significa che
non puoi fare delle politiche mirate.
Verrò nella parte conclusiva a questo tema, perché è anche il
tema più caldo in questo momento. Allora... perché in questo
momento? In questo momento perché sembra maturare la consapevolezza
che quella legge è da rifare; ci si era già impegnati nella scorsa
legislatura a farlo, questo non è avvenuto, in questa legislatura
c'è stato un ruolo molto più attivo da parte delle Regioni, molto
più attivo e propositivo nell'ambito di questa commissione, che ho
l'onore di presiedere all'interno del Comitato delle Regioni dove
abbiamo fatto, appena è nata la nuova legislatura, delle proposte
concrete. Uno dei temi cardine è proprio quello della necessità di
fare in fretta e la ragione per cui ci presentiamo, a luglio, con
questa proposta, è perché così ci è stato chiesto dai Parlamentari
"Amici della montagna", che ci hanno chiesto di approvare in fretta
questa nostra normativa, in maniera che l'attesa di una normativa
di proposta regionale non finisca per essere un alibi da parte di
coloro che non vogliono affrontare la legge al Senato. La fretta
deriva quindi da un'intesa con i Parlamentari "Amici della
montagna" che hanno chiesto che almeno una Regione approvasse
questa legge entro la fine del mese di luglio... e noi siamo i
battistrada di questa proposta!
Cosa differenzia nella sostanza, pur essendoci un accordo con
gli "Amici della montagna" del Parlamento italiano, la proposta che
stiamo per votare dalla proposta di Perrin i cui contenuti sono
stati ripresentati pedissequamente nei 33 emendamenti presentati
dall'opposizione? Emendamenti che io invito a ritirare... mi sembra
che ieri ci fosse stato l'annunzio di un ritiro, perché fatto salvo
che non esiste alcuna contrapposizione spiegherò qual è la
differenza sostanziale fra la nostra e la loro e cosa consente
loro, presentando la nostra, di poter tenere un po' più elevato il
dibattito rispetto a quello che loro non erano riusciti a fare, pur
con un accordo by-partisan, firmatario Perrin coalizione del
Centro-Sinistra, firmatario Santini opposizione di Centro-Destra.
L'elemento di grande differenziazione sta nel fatto che la "legge
Perrin-Santini" ricorda nella sostanza tutte quelle iniziative
legislative che, a partire dalla legislatura immediatamente
successiva all'approvazione (legislatura 1994-1996), erano state
presentate per novellare immediatamente e rendere più efficace la
legge sulla montagna, ben prima della riforma del Titolo V della
Costituzione del 2001.
L'impostazione che viene data - ma questo viene anche
riconosciuto dai Parlamentari "Amici della montagna" - risente di
un'impostazione non regionalistica; era ancora un momento nel quale
le Regioni a Statuto ordinario avevano meno poteri di oggi e il
grande rimprovero nel dibattito molto franco che abbiamo avuto in
occasione di un incontro a Champoluc, dove c'erano tutti i decisori
della politica, quindi l'"UNCEM", i Comuni, l'imprenditoria, è
stato il fatto che abbiamo bisogno di una legge sulla montagna che
sia una legge di principi, non una legge di dettaglio. Ancora oggi
nelle proposte parlamentari ci sono, ad esempio: gestione del
demanio idrico (questa è ormai una competenza regionale); sviluppo
del turismo montano (questa è una competenza regionale);
forestazione (questa è una competenza regionale); sanità di
montagna (questa è una competenza regionale).
Cosa deve restare in capo allo Stato, collega Bortot? Ci sono
poche cose che devono rimanere in capo allo Stato: la prima è che
ci sia una scelta della perimetrazione della montagna che sia
condivisa nella legge, per evitare che ciascuno si faccia i fatti
suoi, e noi abbiamo proposto qualcosa di estremamente nuovo, e su
questo tornerò fra breve. Poi vi sono tutta una serie di temi come
i rapporti con l'UE che devono transitare attraverso lo Stato: le
norme della concorrenza, i servizi pubblici di interesse generale,
l'applicazione del "Patto di stabilità" ai particolari territori di
montagna; con una recente sentenza della Corte costituzionale anche
l'individuazione delle professioni della montagna, e ancora
questioni molto delicate come la fiscalità, perché la fiscalità nel
sistema italiano (fatta eccezione per la fiscalità derivata e per
l'ICI) è in mano ancora allo Stato.
L'impostazione che è stata data parte da questo concetto: troppa
montagna, nessuna montagna. In queste ultime settimane c'è stata
una brusca accelerazione, cioè per molti anni questa specie di
imbuto che prima o poi ci avrebbe portato alla necessità di
rivedere i criteri di mondanità, ha subito una brusca accelerazione
quando è stato firmato quel patto sui costi della politica che
stamani citavo, perché nel patto sui costi della politica, che è
stato stipulato da Comuni, Regioni, Province, Stato e Comunità
montane, era scritto per quel che riguarda le Comunità montane
questo punto: rivisitazione dei criteri di definizione di Comune
montano, stabilendo un'altitudine puntuale a cui far riferimento
con disegno di legge del Governo, al fine di prevedere una
riduzione significativa del numero attuale dei Comuni montani,
conseguente riduzione del numero dei componenti degli organi delle
Comunità montane non inferiore al 50%. Si era inteso, nell'accordo
politico a cui ho partecipato, che questo disegno di legge sarebbe
stato proprio la revisione della legge sulla montagna. L'indomani,
con reazione rabbiosa di tutte le Comunità montane italiane,
invece, all'articolo 13, accordo politico il 12 luglio, 13 luglio
la legge, il disegno di legge sui costi della politica, c'è
l'articolo 13 in cui invece si è fissato questo famoso termine, 600
metri, che noi riteniamo brutale, tant'è che nella nostra proposta
c'è un elemento di grande originalità, perché prevediamo Comuni di
montagna differenziando l'altitudine Alpi, Appennini e altre
montagne, immaginando una nozione nuova, ma per noi strategica che
è quella dell'alta montagna... poi voi vedrete che ho presentato
degli emendamenti correttivi che sono il frutto di un confronto,
successivo alla presentazione e alla discussione in commissione,
con le altre Regioni, che rende meno stringente... la tesi nostra
era alla fine riportata sulla cartografia dell'Italia un po'
brutalmente, con questi correttivi, che abbiamo presentato come
emendamenti, facciamo rientrare nella montagna alcune zone che, a
mio avviso, hanno tutto il diritto di rientrarvi, senza essere
eccessivamente lassisti, perché in quel caso è inutile fare la
riforma.
Prevediamo poi una specificità per le zone di alta quota, perché
riteniamo che c'è la montagna, l'alta montagna e poi anche l'alta
quota, perché là ci sono delle difficoltà di vita che sono ancora
superiori. Vivere a Saint-Barthélemy non è vivere a Cogne, non è
vivere a Châtillon, sono delle cose diverse le une dalle altre.
Dopodiché c'è il Capo III, dedicato al sostegno dei territori di
montagna, i servizi di interesse generale, che sappiamo cosa sono,
sono le poste, il trasporto pubblico locale, sono
(nell'interpretazione sempre più vasta, collega Bortot, dell'UE)
anche servizi che noi, una volta, non consideravamo servizi di
interesse generale, come la sanità, la scuola... c'è una tendenza
un po' invasiva dell'UE. Dopodiché si prevedono una serie di misure
- che sono elencate dalla lettera a) fino alla lettera i) - che
riguardano diverse cose, emerse anche nel dibattito. Ringrazio il
relatore Cesal che mi esime dall'entrare nel dettaglio, articolo
per articolo.
L'insediamento residenziale e il ripopolamento del territorio,
attività economiche compatibili con l'ambiente... io pensavo di
avere una medaglia dalla collega Squarzino, perché nell'articolo 1
abbiamo scritto "sviluppo eco-compatibile"... invece mai una
soddisfazione... sviluppo turistico, sociale e culturale, i
mestieri legati al territorio, l'agriturismo, le attività
agro-silvo-pastorali tradizionali, l'artigianato locale, il
patrimonio storico culturale archeologico ambientale e
paesaggistico, la difesa idrogeologica del territorio: la montagna
è un ambiente fragile, reso ancora più fragile dai cambiamenti
climatici, la valorizzazione delle nuove tecnologie come la banda
larga, i "digital divide" (abbiamo scritto divario digitale per non
cadere in un anglicismo).
Devo ovviamente ringraziare i funzionari degli Affari europei,
l'Ufficio legislativo della Regione, tutti con grande entusiasmo
hanno collaborato alla scrittura di questo articolato, che non è
alternativo, è complementare, è un contributo al dibattito, e
vorrei menzionare in particolare una giovane funzionaria arrivata
di recente in Regione dall'esperienza comunale, Jeannette
Grosjacques, che ha messo moltissimo del suo entusiasmo e delle sue
conoscenze... è di Brusson, è la figlia dell'ingegnere... abbiamo
dimenticato un articolo sulla purezza etnica degli abitanti di
Brusson, credo che potremo presentare un emendamento...
C'è poi il tema della cooperazione transfrontaliera e
interregionale e poi c'è questo elemento nuovo, a me spiace molto
che qualche giorno di vacanza mi impedisca il primo agosto (ma
andrà a rappresentarmi, con la solita competenza, il Vicepresidente
Cerise) di essere presente al momento della firma definitiva di
questo progetto per la montagna che si chiama "DUPIMONT", che è un
documento di programmazione della montagna italiana che è quello
che è scritto all'articolo 12, cioè programmi di sviluppo
integrato. L'idea condivisa con il Vicepresidente del Consiglio
Gobbo e con il Sottosegretario del Ministero dell'economia Bubbico
è quella di immaginare di rimpinguare il fondo per la montagna
sempre così sparagnino (si parla di una cinquantina di milioni di
euro l'anno), per avere dei progetti speciali per la montagna
italiana, quindi progetti strategici.
Credo che la nostra proposta sia meritoria; altre Regioni
italiane presenteranno delle proposte, può darsi che ciascuna lo
faccia aggiungendo degli elementi che ritiene utili. Credo che per
noi sia un elemento politicamente marcante il fatto di poter
approvare questo testo, che verrà depositato al Senato assieme agli
altri testi per far parte di quel "bouquet" di proposte di legge -
credo che oggi siano almeno una decina - compresa quella che
condivido in buona parte, ne abbiamo discusso con molta franchezza,
e il presentare un testo snello come abbiamo fatto, con elementi
molto ficcanti e anche con alcuni elementi di originalità,
consentirà al Parlamento italiano, a cui spetta il compito di
legiferare, di arricchire il dibattito e di contare su alcuni
suggerimenti che renderanno buona la legge che potrà essere
approvata.
Président -
Nous pouvons passer à l'examen du texte.
La parole à la Conseillère Squarzino Secondina.
Squarzino (Arc-VA) -
Per dichiarazione di voto. Lo faccio
adesso, anche per reagire a caldo all'intervento del Presidente
Caveri.
Intanto il Presidente Caveri ha raccontato la genesi di questa
legge, che parte da lontano; nel corso della sua esposizione ha
ricordato anche che esiste questo disegno di legge presentato al
Senato da tutti i Parlamentari "Amici della montagna", un progetto
di legge in cui tutti gli schieramenti si sono riconosciuti e che
ha iniziato solo il 3 luglio il suo iter al Senato, quindi forse
fino a settembre-ottobre non sarà discussa. È un disegno di legge -
come hanno ricordato i colleghi Bortot e Tibaldi - che vuole
rispettare il ruolo e le competenze delle Regioni e delle Province,
proponendo indicazioni, azioni innovative urgenti a favore dei
territori di montagna, e introduce anche un diverso approccio
fondato sul riconoscimento pieno ed effettivo della specificità
della montagna stessa, ponendo i pilastri per un vero e proprio
codice della montagna che il Governo è delegato ad attuare, e mi
sembra che tutti i temi importanti che sono stati trattati siano
stati elencati bene dai miei colleghi; pertanto non so qui ad
elencarli. Noi speriamo che, proprio perché questo disegno di legge
ha l'ampia convergenza di forze politiche di entrambi gli
schieramenti, possa offrire strumenti reali di intervento a favore
della montagna nei diversi settori.
In questo percorso parlamentare è emerso che anche le Regioni,
specie di montagna... ma in Italia tutte le Regioni hanno un pezzo
di montagna, non ce n'è una che non ne abbia un pezzettino...
Caveri (fuori microfono)
- ... con l'ultima proposta
della Lanzillotta, se mi permette l'interruzione, ce ne sono alcune
che spariscono, ad esempio la Puglia sparisce...
Squarzino (Arc-VA) -
... adesso rischia di sparire per
altri motivi, a causa degli incendi che la devastano! Forse è
giusto che le regioni facciano sentire anche la loro voce, non solo
per sottolineare l'importanza che ha questo disegno di legge,
quindi anche l'argomento, ma anche facendo un'azione di pressione
ulteriore e per indicare quale dovrebbe essere l'approccio alla
"questione montagna".
La proposta di legge statale che stiamo analizzando nasce
proprio da questa esigenza e, guardando sia quel che ha detto il
Presidente sia i comunicati stampa, essa è stata condivisa dalle
Regioni di montagna poco più di un mese fa a Champoluc, in una
riunione di lavoro che il nostro Presidente ha organizzato. Questa
proposta di legge dovrebbe esprimere quanto le Regioni di montagna
hanno individuato come principi essenziali per un approccio nuovo
alle tematiche tipiche dei territori di montagna.
Il fatto di presentare questa proposta pare - secondo i
comunicati stampa - sia stato concordato con lo stesso Senatore
Perrin, nella consapevolezza che solo un'azione sinergica fra i
diversi rappresentanti istituzionali può raggiungere più facilmente
lo scopo. Quello che ci stupisce, e qui ritorno a sottolineare il
metodo a cui hanno accennato già i colleghi prima, è prima di tutto
la fretta, nel senso che forse a settembre non sarebbe stato così
tardivo, e quindi avere il tempo di approfondire ulteriormente in
commissione, e in secondo luogo perché - se questo disegno di legge
è sinergico con l'altro presentato al Parlamento - non se ne fa
cenno? Mi stupisce che, sia nella relazione del disegno di legge,
sia in quella presentata in aula consiliare oggi, ci si comporti
come se non ci fosse questo tentativo di presentare un disegno di
legge che sia omnicomprensivo. Se è vero - come io credo - che
questo disegno di legge che oggi siamo chiamati a votare, integra e
rafforza quello parlamentare, perché non dirlo? È come se si avesse
il pudore di riconoscere il ruolo che i nostri rappresentanti al
Parlamento hanno, fra l'altro tra i firmatari ci sono anche
rappresentanti di altre forze politiche, non solo il nostro
Senatore; quindi mi stupisce che ci si comporti come se non ci
fosse questa iniziativa parlamentare, non una parola in alcun testo
di relazione, proprio come se non ci fosse, come se noi avessimo la
nostra primogenitura in questo discorso. Credo che questo non sia
rispettoso riguardo agli altri rappresentanti istituzionali del
Parlamento.
Avremmo preferito, signor Presidente, che, visto che la
decisione di presentare questo disegno di legge mi sembra fosse
emersa già il 9 giugno a Champoluc, arrivasse in tempo utile in
commissione per poterlo analizzare confrontandolo con quello
parlamentare. Abbiamo un Senatore che è il capofila di questo
gruppo, che ha seguito tutti i lavori, che può interagire... perché
non completare il discorso anche in commissione per approfondire le
questioni? Un po' più di tempo sarebbe stato utile anche ai
Consiglieri per approfondire la questione e forse si sarebbe anche
in commissione avuto più tempo per affrontare quel tema che lei
giudica importante: la perimetrazione della montagna. È un tema
molto difficile, tanto che lei stesso ha presentato proprio oggi,
in sede di discussione, ulteriori emendamenti. Probabilmente quello
è un tentativo per avvicinarci ad una maggiore descrizione della
realtà di montagna, però forse è possibile fare ulteriori
approfondimenti, chissà... ed è un punto cruciale quello, perché ci
sono grosse difficoltà a definire. Il fatto soprattutto che si
scelga il principio dell'altimetria come l'unico fattore importante
credo che non sia proprio così fedele ad una realtà, perché lei sa
bene che è vero, come dice anche la legge, che bisogna calcolare
ulteriori parametri relativi alla densità demografica, pendenza,
dislivello... ma il primo criterio è quello dell'altitudine...
(interruzione del Presidente della Regione, fuori
microfono)
... ma non sono io a dirlo, sto leggendo quanto hanno detto
recentemente nell'incontro a Torino il 24 luglio, 2 giorni
fa...
Caveri (fuori microfono)
- ... c'ero anch'io...
Squarzino (Arc-VA) -
... non lo metto in dubbio, ma lei
non ha riferito dell'incontro, non sapevo che lei ci fosse, cosa ha
detto non lo so. Sto leggendo quello che appare su "Piemonte
Informa", proprio sul sito ufficiale della Regione Piemonte, in cui
da una parte si dice che il Ministro Lanzillotta propone 600 metri
di altitudine, e poi c'è la reazione della stessa Mercedes Bresso,
e poi anche dell'Assessore regionale della montagna, dello stesso
rappresentante dell'"UNCEM", in cui si dice che bisogna evitare
scelte parziali come quella altimetrica, per non compromettere la
positiva azione delle Comunità montane, eccetera... questo per dire
- e concludo - che avere più tempo forse avrebbe consentito di fare
le cose meglio.
Comunque noi riconosciamo che da un punto di vista politico
questa legge vada fatta, avremmo voluto farla con più
partecipazione perché come ricordava prima il collega Bortot, la
Regione non è solo il Presidente della Regione, ma forse la
commissione avrebbe potuto lavorare di più e non soltanto lo stesso
giorno essere chiamata a nominare il relatore, far svolgere la
relazione e dare il parere su una legge così importante. Noi
crediamo che sia importante che la nostra Regione faccia sentire a
Roma la propria voce accanto a quella dei Parlamentari; quindi
voteremo questa proposta di legge senza dare alcuna pagella, perché
non credo che tocchi a noi dare i voti e le pagelle. I voti ce li
danno gli elettori, sono quelli coloro che ci giudicano!
Presidente -
La parola al Consigliere Viérin Marco.
Viérin M. (SA) -
Credo che anche chi mi ha preceduto
abbia ammesso che è necessaria una rivisitazione della legge n.
97/1994, questo è un dato di partenza, come un dato di partenza
dovrebbe essere quello che - mi rivolgo alla collega Squarzino -
non è da ieri che questa assise o altre hanno cercato di pungolare
il Governo nazionale per meglio normare le necessità della
montagna. Io credo che se andiamo a ripercorrere un percorso già
ante 1994, per arrivare al 1994 a questa legge, che è stata una
legge di transizione (meglio poco che niente!), sempre i
Parlamentari che si sono succeduti hanno comunque portato avanti
l'idea della necessità di una normativa sempre più forte.
Speriamo che oggi le condizioni si siano avverate, crediamo che
questa legge sia ormai più che necessaria, anche perché sono mutate
le condizioni socio-economiche, è mutato il quadro giuridico anche
con l'avvento della Comunità europea e credo che, come ha già detto
il Consigliere Cesal, i 2 punti cardine siano: il primo, che il
soggetto che dovrà decidere di individuare i Comuni di montagna o
alta montagna dovranno essere le Regioni autonomamente e, secondo,
il riconoscimento di specifiche deroghe in materia di concorrenza
che permetteranno maggiori e più libere azioni politiche mirate
alle reali necessità di ogni comunità di montagna.
Credo che poter decidere come spendere le proprie risorse
finanziarie e come meglio proporle ai cittadini sia una cosa
prioritaria, per evitare quel famoso abbandono della montagna che
troppo spesso... ce lo ripetiamo solo in quest'aula, ma che
continua ad avvenire e che se non ci metteremo mano tutti insieme,
dalla Comunità europea allo Stato e alle Regioni, non sarà
possibile fermare, perché senza servizi e senza opportunità la
gente preferisce abitare in altri luoghi. È ora che lo Stato
centrale ci ascolti, ma non solo a parole come è avvenuto in
passato. Speriamo che non sia troppo tardi, perché solo il
rafforzamento dell'autonomia e gli strumenti di autogoverno possono
permettere di dare risposte chiare alle esigenze specifiche che
hanno le popolazioni di montagna, perché sono esigenze diverse
rispetto ad altri ambiti, ed è con questo che voteremo con fiducia
questo provvedimento di legge.
Presidente -
La parola al Consigliere Lavoyer.
Lavoyer (FA) -
Brevissimamente per dichiarare il voto
favorevole della "Fédération Autonomiste" a questo disegno di
legge, sottolineando due aspetti importanti.
Il primo è il ruolo che la nostra Regione può giocare
all'interno di questo dibattito, pensiamo che questa esperienza di
60 anni di autonomia speciale, che ha fatto sì che in Val d'Aosta
si sia costruito un modello di sviluppo unico in tutto l'arco
alpino, possa essere un esempio da esportare in questo momento.
Infatti quanto si dice nell'articolo 10, cioè che oltre al
conseguimento della piena integrazione dei territori montani è
previsto che siano diretti a favorire l'insediamento residenziale,
il ripopolamento del territorio e lo sviluppo economico
sostenibile, lo sviluppo turistico sociale e culturale... ebbene,
noi pensiamo, come Regione, che se non "in toto", ma parzialmente,
questi obiettivi li abbiamo raggiunti, sono sotto gli occhi di
tutti: come si può mantenere una presenza diffusa sul territorio
della popolazione, come si può avere un'attenzione di una difesa
idrogeologica del territorio preventiva, non solo passiva, con una
presenza importante e vigile dei nostri... Certo è una politica
costosa, è una politica che non si può affrontare solo con i
parametri economici, ed è questo il secondo aspetto che vogliamo
sottolineare, il secondo aspetto politico per cui diamo un voto
favorevole e convinto. Purtroppo in questo momento ci troviamo a
fronteggiare non un'attenzione alla montagna, ma una disattenzione
alla montagna e pensiamo che proprio in un contesto europeo il "fil
rouge" della montagna possa essere il punto di partenza per
ricollocare una ragion d'essere dell'autonomia speciale della
nostra Regione.
Noi crediamo più a una politica che guarda a Roma più che a
Londra, per usare un eufemismo, nel senso che Londra rappresenta un
po' la "city", l'economia, la visione di sviluppo economico
dell'Europa e ci accorgiamo che l'economia nella sua
globalizzazione rende omogenei tutti i programmi: Destra, Centro,
Sinistra... rimane qualche piccola differenza sui temi della
fiscalità, ma quando diciamo che guardiamo più verso Roma, vogliamo
dire che guardiamo più verso le tradizioni, verso una cultura che
va salvaguardata non solo a livello nazionale; quindi immaginatevi
la Val d'Aosta quanto deve difendere queste sue tradizioni e questa
sua cultura e la montagna è uno degli argomenti e dei capisaldi sui
quali possiamo dare un senso alla continuità e a un rilancio
dell'autonomia speciale negli anni 2000.
Presidente -
La parola al Consigliere Sandri.
Sandri (GV-DS-PSE) -
Qualche giorno fa abbiamo avuto la
possibilità, insieme al collega Bortot, di ragionare su un tema
molto interessante che era: la montagna e l'Europa, dopo una
bellissima prolusione del prof. Zanzi in occasione di un'iniziativa
organizzata dal movimento "Renouveau Valdôtain" - che ringraziamo
-, tenutasi ad Ayas la settimana scorsa. È stata fatta una
relazione molto ampia sul grande impatto che la montagna ha sulle
istituzioni politiche e ci è stato fatto anche notare come il non
tener conto della montagna, a livello di istituzioni politiche
europee nel caso, ma non solo perché siamo arrivati verso la fine
della serata anche nel dettaglio della nostra Regione, rischia di
far perdere un elemento essenziale nel giudizio. Alcuni testi del
prof. Zanzi sono stati anche adottati dall'Università della Val
d'Aosta, di cui il nostro Presidente della Regione è anche
Presidente della fondazione che la gestisce...
(interruzione del Presidente della Regione, fuori
microfono)
... no, so che sono tutti suoi amici, non si può citare nessuno
che non sia un suo amico! Lei, Presidente, ci avverta quando non
conosce qualcuno, così facciamo prima e ci evitiamo la
discussione!
Il prof. Zanzi da Pavia ci ha fatto questa bella relazione e io
credo che questa relazione ci abbia portato un sacco di stimoli - è
stato anche un po' pesante per certi aspetti perché talmente ricco
di contenuti questo dibattito, a cui ha assistito anche l'ex
Senatore Dondeynaz, c'erano personalità di varie formazioni
politiche - e che debba portare a una riflessione più generale. Qui
c'è il primo elemento: non abbiamo avuto tempo di rifletterci, e
questo è un elemento importante. A causa della fretta mediatica del
nostro Presidente, che doveva oscurare il povero Senatore Perrin,
che quando fa qualcosa bisogna cercare di sovrabbordarlo con altre
iniziative ancora più eclatanti per far vedere che il Senatore non
fa niente, abbiamo dovuto vedere, in poco più di un mese, dal 18
giugno ad oggi, l'approvazione della legge sulla montagna che
sicuramente per l'importanza dell'argomento di cui si tratta è un
elemento politicamente essenziale, forse il più essenziale che c'è
nella nostra politica regionale, senza avere la possibilità di
ragionare con calma... Da qui un moto di ribellione che mi ha visto
accomunato con il collega Bortot, in seguito al quale abbiamo
voluto ripresentare come emendamenti a questa proposta di legge, la
proposta di legge che ha presentato il 31 maggio il Senatore
Perrin, ed era alla fine di un lungo lavoro di coordinamento con
una larga fetta dell'arco costituzionale. Bene ha detto prima il
collega Tibaldi che su questi temi, passando per il Centro, ci si
può trovare una larga alleanza e trasversalità. Non vorrei dire una
sciocchezza, c'era la collega Squarzino che aveva fatto dei numeri
in materia, ma credo che fra i 70 Parlamentari firmatari della
proposta, almeno 15 erano del Centro-Destra, grosso modo. Questa
ribellione c'è stata non per contestare i contenuti di tale legge,
ma per poterla discutere seriamente. Il nostro obiettivo era quello
di presentare un ordine del giorno per rinviare in commissione
questo testo affinché sia approfondito e coordinato... noi abbiamo
la presentazione di questa legge senza che il relatore o il
Presidente citino il fatto che la legge è stata presentata un mese
prima dal Senatore Perrin... è infantile!
Allora bisogna, secondo me, prendere atto della situazione e
rendersi conto che su questi temi si sta giocando sulla pelle dei
Valdostani. Questa è una legge importante che dobbiamo portare a
casa a livello nazionale, che deve vedere la Val d'Aosta unita e
non chi è più bravo ad essere in televisione! Dopodiché, per amor
di patria e per richiesta diretta del Senatore Perrin che abbiamo
condiviso, abbiamo deciso di ritirare questi emendamenti, di
ritirare la proposta di rinviare il tutto in commissione e voteremo
questo provvedimento di legge. Rimane il disagio di una procedura
veramente di bassissimo profilo!
Presidente -
Gli emendamenti dei colleghi Sandri e Bortot
sono quindi ritirati.
Do lettura, per il verbale, dell'emendamento n. 1 del collega
Sandri:
Emendamento
Il titolo della proposta di legge è sostituito dal seguente:
"Misure a favore dei territori di montagna e delega al Governo per
l'adozione di un codice della legislazione sulla montagna".
All'articolo 1 vi era l'emendamento n. 2 del collega Sandri, di
cui do lettura per il verbale:
Emendamento
L'articolo 1 è sostituito dal seguente:
"Articolo 1
(Finalità della legge)
1. Ai sensi dell'articolo 44 della Costituzione, le finalità
della presente legge sono la salvaguardia e la valorizzazione delle
specificità culturali, economiche, sociali ed ambientali delle zone
montane a garanzia di un'adeguata qualità della vita dei residenti
e delle famiglie, allo scopo di evitare lo spopolamento dei
territori montani e di contenere la tendenza all'invecchiamento
delle popolazioni.
2. Alla realizzazione delle predette finalità concorrono, per
quanto di rispettiva competenza, lo Stato, le regioni e le province
autonome e gli enti locali.
3. Lo Stato riconosce la specificità dei territori montani e
vi attribuisce la giusta considerazione nell'ambito di tutte le
norme e le iniziative di interesse, anche indiretto, per queste
aree, favorendo le popolazioni che vi risiedono. In relazione alla
definizione annuale del Patto di stabilità interno, tiene conto del
particolare impegno finanziario delle Regioni e degli enti locali
caratterizzati da territorio montano.
4. La realizzazione in ambito locale delle politiche per la
montagna spetta di preferenza alla comunità montana, ente locale
associativo dei comuni interamente e parzialmente montani.
5. Gli interventi previsti e le risorse individuate dalla
presente legge devono considerarsi aggiuntivi rispetto alle altre
disposizioni vigenti sulle aree montane e sono volti a limitare gli
squilibri economici e sociali esistenti rispetto ai territori non
montani e tra territori montani, nonché a garantire l'effettivo
esercizio dei diritti e l'agevole accesso ai servizi essenziali di
coloro che risiedono in montagna.
6. Gli aiuti concessi rientrano tra le attività di cui
all'articolo 87, paragrafo 3, lettere a), c) e d) e, per la
politica agricola, all'articolo 36 del trattato che istituisce la
Comunità europea. Nelle diverse sedi comunitarie l'Italia si fa
promotrice di azioni volte al riconoscimento della specificità dei
territori montani, nonché al raggiungimento di una definizione
comunitaria che tenga conto delle diverse realtà dell'Unione
europea.".
Pongo in votazione l'articolo 1:
Consiglieri presenti, votanti e favorevoli: 31
Il Consiglio approva all'unanimità.
Presidente -
All'articolo 2 vi era l'emendamento n. 3 del
collega Sandri, di cui do lettura per il verbale:
Emendamento
L'articolo 2 è sostituito dal seguente:
"Articolo 2
(Ambito di applicazione e definizioni)
1. Fatte salve le competenze regionali e delle province
autonome di Trento e di Bolzano, agli effetti della presente legge
si intendono per "comuni montani" i comuni definiti tali ai sensi
dell'articolo 1, comma 3, della legge 31 gennaio 1994, n.
97.
2. Al fine di garantire lo sviluppo durevole, omogeneo ed
equilibrato del territorio, il Ministro per gli affari regionali e
le autonomie locali, con proprio decreto da emanare entro novanta
giorni dalla data di pubblicazione della presente legge nella
Gazzetta Ufficiale, sentito il Comitato interministeriale per la
programmazione economica (CIPE), di concerto con il Ministro
dell'interno e d'intesa con la Conferenza unificata di cui
all'articolo 8 del decreto legislativo 28 agosto 1997, n. 281, e
successive modificazioni, definisce i criteri per modulare la
classificazione dei comuni montani o di parte di essi, nonché
l'applicabilità di eventuali deroghe nella classificazione.
3. I criteri di cui al comma 2 tengono conto della dimensione
territoriale, della dimensione demografica, dell'indice di
spopolamento, del reddito medio pro capite, del tasso di
disoccupazione, della pendenza dei terreni, dell'altimetria del
territorio comunale, della distanza dal capoluogo di provincia,
delle presenze turistiche, delle attività produttive
extra-agricole, dell'altitudine del capoluogo del comune, della
situazione dei comuni posti in area di confine.
4. Le regioni, in attuazione dei criteri fissati dal decreto
di cui al comma 2, entro i novanta giorni successivi alla data di
entrata in vigore del medesimo decreto, provvedono alla
classificazione del territorio montano di riferimento.
5. Le regioni possono applicare correttivi nella
individuazione dei comuni montani evidenziando specifiche
condizioni di differenziazione ed esigenze di sviluppo, con
riferimento all'applicazione dei criteri e parametri di cui al
comma 3.
6. Al fine di favorire specifiche esigenze di sviluppo
territoriale la comunità montana o il comune montano interessato
possono chiedere alla regione che per una frazione del proprio
territorio sia prevista una classificazione diversa da quella
attribuita al comune nel suo complesso.
7. La classificazione dei territori montani costituisce
criterio per la modulazione delle misure di cui alla presente
legge, in termini di priorità e di intensità degli
interventi.".
Pongo in votazione l'articolo 2:
Consiglieri presenti, votanti e favorevoli: 33
Il Consiglio approva all'unanimità.
Presidente -
All'articolo 3 vi era l'emendamento n. 4 del
collega Sandri, di cui do lettura per il verbale:
Emendamento
L'articolo 3 è sostituito dal seguente:
"Articolo 3
(Disposizioni particolari per le regioni a statuto speciale e
per le province autonome)
1. Sono fatte salve le competenze delle regioni a statuto
speciale e delle province autonome, che provvedono alle finalità
della presente legge secondo quanto previsto dai rispettivi statuti
e dalle relative norme di attuazione, fermo restando quanto
disposto dall'articolo 10 della legge costituzionale 18 ottobre
2001, n. 3.".
Vi sono poi gli emendamenti n. 1, n. 2 e n. 3 del Presidente
Caveri.
La parola alla Consigliera Charles Teresa sull'emendamento n.
1.
Charles (UV) -
Moi je veux simplement demander un
éclaircissement; naturellement je suis d'accord sur toute la loi,
comme l'ont confirmé d'ailleurs tous les collègues.
Je me demande, à l'article 3, 1
er
alinéa, si
"Agli
effetti della presente legge... i Comuni alpini situati ad una
quota altimetrica fra i 700 e i 1200 metri sul livello del
mare..."
se sono per almeno l'80% del territorio... est-ce
qu'on est sûrs que toutes les Communes valdôtaines rentrent dans
ces conditions, y compris Pont-Saint-Martin et Bard? J'ai des
doutes; il faudra avoir le plan, peut-être que la vérification a
été faite, j'espère, totalement sur toutes les Communes
valdôtaines.
Président -
La parole au Président de la Région,
Caveri.
Caveri (UV) -
Si vous regardez l'article 6, dans
l'article 6 on explique que la Vallée d'Aoste et les Provinces de
Trente et de Bolzano, pour éviter de mettre en marche la
classification, sont déjà classées comme montagne.
Presidente -
Pongo in votazione l'emendamento n. 1 del
Presidente Caveri, all'articolo 3, comma 1, che recita:
Emendamento
Si propone:
1. nel primo capoverso, la sostituzione delle parole " ...
tra i 700 metri..." con le parole "... tra i 600 metri...";
2. alla lettera a), la sostituzione delle parole "per almeno
l'80..." con le parole "per almeno il 70...";
3. alla lettera b), la sostituzione delle parole "per almeno
il 70..." con le parole "per almeno il 60...";
4. alla lettera c), la sostituzione delle parole "per almeno
il 65..." con le parole "per almeno il 55...";
Consiglieri presenti, votanti e favorevoli: 33
Il Consiglio approva all'unanimità.
Presidente -
Pongo in votazione l'emendamento n. 2 del
Presidente Caveri, all'articolo 3, comma 2, che recita:
Emendamento
Si propone:
1. nel primo capoverso, la sostituzione delle parole "... tra
i 500 metri..." con le parole "... tra i 400 metri...";
2. alla lettera a), la sostituzione delle parole "per almeno
l'80..." con le parole "per almeno il 70...";
3. alla lettera b), la sostituzione delle parole "per almeno
il 70..." con le parole "per almeno il 60...";
4. alla lettera c), la sostituzione delle parole "per almeno
il 65..." con le parole "per almeno il 55..."
Consiglieri presenti, votanti e favorevoli: 33
Il Consiglio approva all'unanimità.
Presidente -
Pongo in votazione l'emendamento n. 3 del
Presidente Caveri, all'articolo 3, comma 3, che recita:
Emendamento
Si propone la sostituzione delle parole "per almeno il 60..."
con le parole "per almeno il 50...";
Consiglieri presenti, votanti e favorevoli: 33
Il Consiglio approva all'unanimità.
Presidente -
Pongo in votazione l'articolo 3 nel testo
così emendato:
Articolo 3
(Comuni di montagna)
1. Agli effetti della presente legge, sono classificati come
Comuni di montagna i Comuni alpini situati ad una quota altimetrica
compresa tra i 600 metri e i 1200 metri sul livello del
mare:
a) per almeno il 70 per cento del territorio;
b) per almeno il 60 per cento del territorio, se si tratta di
territori a bassa densità demografica ai sensi dell'articolo 52,
comma primo, lettera iii), del Regolamento (CE) n. 1083/2006 del
Consiglio, dell'11 luglio 2006, recante disposizioni generali sul
Fondo europeo di sviluppo regionale, sul Fondo sociale europeo e
sul Fondo di coesione e che abroga il regolamento (CE) n.
1260/1999;
c) per almeno il 55 per cento del territorio, se si tratta di
territori a bassissima densità demografica ai sensi dell'articolo
52, comma primo, lettera iii), del reg. (CE) 1083/2006.
2. Agli effetti della presente legge, sono inoltre
classificati come Comuni di montagna i Comuni non alpini situati ad
una quota altimetrica compresa tra i 400 metri e i 1000 metri sul
livello del mare:
a) per almeno il 70 per cento del territorio;
b) per almeno il 60 per cento del territorio, se si tratta di
zone a bassa densità demografica ai sensi dell'articolo 52, comma
primo, lettera iii), del reg. (CE) 1083/2006;
c) per almeno il 55 per cento del territorio, se si tratta di
zone a bassissima densità demografica ai sensi dell'articolo 52,
comma primo, lettera iii), del reg. (CE) 1083/2006.
3. Con decreto del Ministro competente in materia di
politiche per le aree montane da adottare, d'intesa con la
Conferenza unificata di cui all'articolo 8 del decreto legislativo
28 agosto 1997, n. 281, entro sei mesi dalla data di entrata in
vigore della presente legge, sono fissati ulteriori parametri,
relativi alla densità demografica, alla pendenza, al dislivello del
territorio, alla frammentarietà dei centri abitati e al clima, in
considerazione dei quali i Comuni situati per almeno il 50 per
cento del territorio alle quote altimetriche di cui ai commi 1 e 2
possono essere classificati come Comuni di montagna.
Consiglieri presenti, votanti e favorevoli: 33
Il Consiglio approva all'unanimità.
Presidente -
All'articolo 4 vi era l'emendamento n. 5 del
collega Sandri, di cui do lettura per il verbale:
Emendamento
L'articolo 4 è sostituito dal seguente:
"Articolo 4
(Organizzazione dei servizi pubblicinei Comuni
montani)
1. Le Agenzie fiscali, ad invarianza di spesa e tenuto conto
delle attività di decentramento già avviate, promuovono una
razionale organizzazione degli uffici, al fine di consentire
l'agevole accesso ai servizi da parte dei residenti nei territori
montani di province con più dell'80 per cento di comuni montani. Il
Ministro dell'economia e delle finanze, d'intesa con le regioni e
le province autonome di Trento e di Bolzano, definisce con proprio
decreto l'organizzazione degli uffici.
2. Il Ministro delle comunicazioni quale autorità di
regolamentazione del settore postale, sentita la Conferenza
unificata di cui all'articolo 8 del decreto legislativo 28 agosto
1997, n. 281, e successive modificazioni, è autorizzato a
stipulare, previo conforme parere del Ministro dell'economia e
delle finanze, nonché del Comitato interministeriale per la
programmazione economica (CIPE), un'apposita Nota con Poste
Italiane Spa, al fine di assicurare, quale livello essenziale
minimo delle prestazioni che devono essere erogate su tutto il
territorio nazionale, che nelle zone montane gli uffici postali
periferici e le strutture di recapito siano accessibili a
prescindere dalle condizioni di equilibrio economico, anche con
apertura degli uffici part-time o con operatori polivalenti e, in
ogni caso, garantendo la presenza di uno sportello fisso in ogni
ambito territoriale corrispondente a non più di due comuni
montani.
3. Nei comuni montani, d'intesa tra gli enti interessati, è
autorizzata l'istituzione di centri multifunzionali, senza nuovi o
maggiori oneri per la finanza pubblica per quanto attiene al
funzionamento, nei quali concentrare una pluralità di servizi,
quali i servizi ambientali, energetici, scolastici, artigianali,
turistici, di comunicazione, di volontariato e di associazionismo
culturale, commerciali e di sicurezza. Ai fini di cui al presente
comma si avvalgono del Sistema informativo della montagna (SIM) di
cui all'articolo 5.
4. Le amministrazioni pubbliche di cui all'articolo 1, comma
2, del decreto legislativo 30 marzo 2001, n. 165, e successive
modificazioni, promuovono e favoriscono forme di organizzazione del
lavoro che agevolano i dipendenti residenti nei comuni montani,
anche attraverso l'utilizzo delle tecnologie informatiche e lo
sviluppo del telelavoro, nonché l'adeguata applicazione del
principio di pari opportunità e dell'istituto della flessibilità
dell'orario.
5. Lo Stato, le regioni, gli enti locali e gli enti pubblici
comunque denominati o strutturati che assumono funzioni delle
disciolte aziende delle Poste e telecomunicazioni, delle Ferrovie
dello Stato e dell'ANAS, agevolano i dipendenti che chiedono di
trasferirsi in uffici o sedi periferiche site in comuni montani,
anche attraverso il passaggio diretto di personale tra
amministrazioni diverse, in specie se i dipendenti medesimi sono
originari del Comune di destinazione o della provincia che lo
comprende.".
Sempre sullo stesso articolo vi sono poi gli emendamenti n. 4,
n. 5 e n. 6 del Presidente Caveri, rispettivamente: all'articolo 4,
comma 1, all'articolo 4, comma 2, e all'articolo 4, comma 3.
Pongo in votazione l'emendamento n. 4, che recita:
Emendamento
Si propone:
1. nel primo capoverso, la sostituzione delle parole "... tra
i 1200 metri..." con le parole "... tra i 1100 metri...";
2. alla lettera a), la sostituzione delle parole "per almeno
l'80..." con le parole "per almeno il 70...";
3. alla lettera b), la sostituzione delle parole "per almeno
il 70..." con le parole "per almeno il 60...";
4. alla lettera c), la sostituzione delle parole "per almeno
il 65..." con le parole "per almeno il 55...";
Consiglieri presenti, votanti e favorevoli: 32
Il Consiglio approva all'unanimità.
Presidente -
Pongo in votazione l'emendamento n. 5, che
recita:
Emendamento
Si propone:
1. nel primo capoverso, la sostituzione delle parole "... tra
i 1000 metri..." con le parole "... tra i 800 metri...";
2. alla lettera a), la sostituzione delle parole "per almeno
l'80..." con le parole "per almeno il 70...";
3. alla lettera b), la sostituzione delle parole "per almeno
il 70..." con le parole "per almeno il 60...";
4. alla lettera c), la sostituzione delle parole "per almeno
il 65..." con le parole "per almeno il 55...";
Consiglieri presenti, votanti e favorevoli: 32
Il Consiglio approva all'unanimità.
Presidente -
Pongo in votazione l'emendamento n. 6, che
recita:
Emendamento
Si propone la sostituzione delle parole "per almeno il 60..."
con le parole "per almeno il 50...";
Consiglieri presenti, votanti e favorevoli: 32
Il Consiglio approva all'unanimità.
Presidente -
Pongo in votazione l'articolo 4 nel testo
così emendato:
Articolo 4
(Comuni di alta montagna)
1. Agli effetti della presente legge, sono classificati come
Comuni di alta montagna i Comuni alpini situati ad una quota
altimetrica superiore ai 1100 metri sul livello del mare:
a) per almeno il 70 per cento del territorio;
b) per almeno il 60 per cento del territorio, se si tratta di
territori a bassa densità demografica ai sensi dell'articolo 52,
comma primo, lettera iii) del reg. (CE) 1083/2006;
c) per almeno il 55 per cento del territorio, se si tratta di
territori a bassissima densità demografica ai sensi dell'articolo
52, comma primo, lettera iii) del reg. (CE) 1083/2006.
2. Agli effetti della presente legge, sono inoltre
classificati come Comuni di alta montagna i Comuni non alpini
situati ad una quota altimetrica superiore ai 800 metri:
a) per almeno il 70 per cento del territorio;
b) per almeno il 60 per cento del territorio, se si tratta di
zone a bassa densità demografica ai sensi dell'articolo 52, comma
primo, lettera iii), del reg. (CE) 1083/2006;
c) per almeno il 55 per cento del territorio, se si tratta di
zone a bassissima densità demografica ai sensi dell'articolo 52,
comma primo, lettera iii), del reg. (CE) 1083/2006.
3. Con il decreto di cui all'articolo 3, comma 3, sono
fissati ulteriori parametri, relativi alla densità demografica,
alla pendenza, al dislivello del territorio, alla frammentarietà
dei centri abitati e al clima, in considerazione dei quali i Comuni
situati per almeno il 50 per cento del territorio alle quote
altimetriche di cui ai commi 1 e 2 possono essere classificati come
Comuni di alta montagna.
Consiglieri presenti, votanti e favorevoli: 32
Il Consiglio approva all'unanimità.
Presidente -
All'articolo 5 vi era l'emendamento n. 6 del
collega Sandri, di cui do lettura per il verbale:
Emendamento
L'articolo 5 è sostituito dal seguente:
"Articolo 5
(Potenziamento del sistema informativo della
montagna)
1. Al potenziamento del sistema informativo della montagna
(SIM) realizzato ai sensi dell'articolo 24 della legge 31 gennaio
1994, n. 97, è attribuito carattere prioritario nell'ambito
dell'attuazione dei piani di sviluppo informatico nel settore delle
politiche agricole e forestali.
2. Il Ministero delle politiche agricole alimentari e
forestali, sentito il Centro nazionale per l'informatica nelle
pubbliche amministrazioni, può stipulare accordi con altre
pubbliche amministrazioni, ovvero con soggetti privati operanti nel
settore informatico e telematico, al fine di assicurare la
diffusione ed integrazione dei servizi telematici già esistenti in
seno alla pubblica amministrazione, attraverso le infrastrutture
tecnologiche ed organizzative del SIM. Restano salve le regole
tecniche concernenti la rete unitaria delle pubblica
amministrazione e successive evoluzioni.
3. Gli sportelli del SIM presso gli enti locali potranno
essere utilizzati per l'emissione delle carte di identità
elettronica e delle carte nazionali dei servizi, tramite
connessione al Centro nazionale per i servizi demografici previa
autorizzazione del Ministero dell'interno. Detti sportelli potranno
fungere da punti di accesso dei tecnici e degli esercenti la
professione notarile per l'invio certificato e documentato degli
atti di variazione ipo-catastale, con modalità da determinare con
decreto del Ministero dell'economia e delle finanze, sentito il
Centro nazionale per l'informatica nella pubblica
amministrazione.
4. Per l'avvio degli interventi di cui al presente articolo è
autorizzata la spesa di 1.500.000 euro per ciascuno degli anni
2007, 2008 e 2009.".
Pongo in votazione l'articolo 5:
Consiglieri presenti, votanti e favorevoli: 32
Il Consiglio approva all'unanimità.
Presidente -
All'articolo 6 vi era l'emendamento n. 7 del
collega Sandri, di cui do lettura per il verbale:
Emendamento
L'articolo 6 è sostituito dal seguente:
"Articolo 6
(Servizi radiotelevisivi e di telefonia mobile e fissa, reti
elettriche)
1. Nell'ambito delle politiche volte al mantenimento dei
servizi essenziali, il Ministero delle comunicazioni promuove la
fruibilità nelle zone montane del servizio pubblico generale
radiotelevisivo, nell'ambito degli obblighi derivanti dalla
convenzione e dal contratto di servizio nel rispetto della vigente
normativa, un graduale aumento di disponibilità delle reti
radiomobili di comunicazione pubblica GSM, delle reti Internet a
banda larga e delle reti wireless.
2. L'installazione, la manutenzione e la gestione degli
impianti radiotelevisivi, di telefonia mobile e fissa e di reti
Internet, che servono i territori montani, sono a totale carico
degli enti gestori. Incentivi di natura fiscale possono essere
previsti a favore di questi soggetti al fine di favorire il loro
interesse all'installazione dei servizi summenzionati nei comuni
montani.
3. Fermo quanto previsto dagli articoli 53 e 54 del codice
delle comunicazioni elettroniche, di cui al decreto legislativo 1º
agosto 2003, n. 259, i collegamenti telefonici in favore dei
soggetti residenti nei territori montani sono assoggettati a
formule tariffarie agevolate per consumatori con esigenze sociali
particolari, ai sensi dell'articolo 59 del citato codice di cui al
decreto legislativo 1º agosto 2003, n. 259.
4. La realizzazione e il potenziamento delle linee elettriche
a case sparse e piccoli agglomerati situati in montagna sono
effettuati a totale carico degli enti gestori, fatta salva la
possibilità di prevedere incentivi di cui al comma 2 del presente
articolo.".
Pongo in votazione l'articolo 6:
Consiglieri presenti, votanti e favorevoli: 32
Il Consiglio approva all'unanimità.
Presidente -
All'articolo 7 vi era l'emendamento n. 8 del
collega Sandri, di cui do lettura per il verbale:
Emendamento
L'articolo 7 è sostituito dal seguente:
"Articolo 7
(Sanità di montagna)
1. Il Ministro per le riforme e le innovazioni nella pubblica
amministrazione, di concerto con il Ministro della salute e con il
Ministro dell'economia e delle finanze, predispone un progetto per
lo sviluppo dei servizi di telemedicina destinato alle aree
montane. Il progetto è approvato d'intesa con la Conferenza
permanente per i rapporti tra lo Stato, le regioni e le province
autonome di Trento e di Bolzano. Il finanziamento della
realizzazione del progetto è definito nell'ambito dell'intesa con
la medesima Conferenza, relativa al riparto del Fondo sanitario
nazionale iscritto nello stato di previsione del Ministero
dell'economia e delle finanze.
2. In sede di revisione del sistema dei trasferimenti
erariali si tiene adeguato conto della necessità di potenziamento
dei servizi sanitari nelle aree montane. Negli atti relativi alla
fissazione dei criteri di finanziamento delle aziende sanitarie
locali, le regioni individuano di conseguenza appositi parametri
per incrementare la quota capitaria spettante alle aziende operanti
nei comuni montani.
3. Il servizio prestato dal personale medico nell'ambito di
strutture sanitarie operanti nelle zone montane è valutato ai fini
dell'articolo 8, comma 2-bis, del decreto legislativo 30 dicembre
1992, n. 502.
4. Il Ministro dell'università e della ricerca stabilisce
nell'ambito degli stanziamenti di bilancio, relativi alle attività
istituzionali, assegni di studio a favore di giovani laureati che
si iscrivano a scuole di specializzazione, a condizione che si
impegnino ad esercitare la professione, per un periodo di almeno
cinque anni, in seno a strutture sanitarie ubicate nelle zone
montane.
5. Il Ministro dell'università e della ricerca, le regioni e
le province autonome di Trento e di Bolzano favoriscono, con misure
economiche e altre provvidenze, coloro i quali, dopo aver
conseguito un diploma di laurea, intendono specializzarsi e
perfezionare la propria formazione presso strutture ed enti siti in
comuni montani.".
Pongo in votazione l'articolo 7:
Consiglieri presenti, votanti e favorevoli: 32
Il Consiglio approva all'unanimità.
Presidente -
All'articolo 8 vi era l'emendamento n. 9 del
collega Sandri, di cui do lettura per il verbale:
Emendamento
L'articolo 8 è sostituito dal seguente:
"Articolo 8
(Sistema scolastico in montagna)
1. Lo Stato, le regioni e gli enti locali, nell'ambito delle
rispettive competenze, collaborano nel realizzare un equilibrato
sviluppo territoriale dell'offerta di scuola materna e dell'obbligo
nei comuni montani, mediante la conclusione di accordi di
programma. Gli accordi possono concernere anche le riduzioni
tariffarie o la gratuità dei trasporti pubblici locali da riservare
agli studenti. Si applicano, in quanto compatibili o non
espressamente derogate, le disposizioni di cui all'articolo 34 del
testo unico delle leggi sull'ordinamento degli enti locali, di cui
al decreto legislativo 18 agosto 2000, n. 267. Gli accordi di
programma sono attuati a livello provinciale, previa intesa tra
l'autorità scolastica provinciale e gli enti locali
interessati.
2. Le istituzioni scolastiche insistenti nelle zone montane,
nell'ambito della propria autonomia, possono prevedere forme
diverse di frequenza scolastica, concentrandola in periodi
settimanali o mensili, salvo lo svolgimento del monte di ore minimo
di lezione, o prevedendo la possibilità di lezioni a distanza. A
tal fine il Ministro della pubblica istruzione, di concerto con
l'Unione nazionale comuni, comunità, enti montani (UNCEM) e in
accordo con le regioni e le province autonome di Trento e di
Bolzano, predispone progetti pilota di istruzione tenendo conto
delle esigenze delle diverse realtà territoriali.
3. In sede contrattuale di comparto sono favorite le misure
volte alla stabilizzazione del personale docente che presta e che
intende continuare a prestare servizio nelle scuole situate nei
comuni di montagna. Al fine delle graduatorie permanenti, il
servizio prestato nelle scuole di ogni ordine e grado situate nel
territorio dei comuni di montagna è valutato in misura
doppia.
4. È autorizzata la spesa di 2 milioni di euro per ciascuno
degli anni del triennio 2007-2009 per il finanziamento del progetto
pilota di istruzione, di cui all'articolo 22, comma 2, della legge
1º agosto 2002, n. 166, riservato a giovani atleti italiani
praticanti gli sport invernali.
5. Le istituzioni scolastiche, nell'ambito dei propri
programmi e in particolare nei comuni con impianti e attrezzature
dedicati, favoriscono la pratica degli sport invernali, delle
attività sportive praticate in montagna, dell'escursionismo e
dell'alpinismo. Le regioni, d'intesa con comuni montani e comunità
montane interessati, agevolano la fornitura delle attrezzature
necessarie.".
Pongo in votazione l'articolo 8:
Consiglieri presenti, votanti e favorevoli: 32
Il Consiglio approva all'unanimità.
Presidente -
All'articolo 9 vi era l'emendamento n. 10
del collega Sandri, di cui do lettura per il verbale:
Emendamento
L'articolo 9 è sostituito dal seguente:
"Articolo 9
(Disposizioni in materia di associazionismo sociale)
1. La stipula di convenzioni, ai sensi dell'articolo 5 della
legge 8 novembre 1991, n. 381, e successive modificazioni, nonché
dell'articolo 7 della legge 11 agosto 1991, n. 266, con le
associazioni sociali e di volontariato operanti nei comuni montani,
per finalità di sostegno alle popolazioni locali, può rientrare tra
le iniziative finanziabili dal Fondo per le politiche sociali,
istituito con l'articolo 59, comma 44, della legge 27 dicembre
1997, n. 449.".
Pongo in votazione l'articolo 9:
Consiglieri presenti, votanti e favorevoli: 32
Il Consiglio approva all'unanimità.
Presidente -
All'articolo 10 vi era l'emendamento n. 11
del collega Sandri, di cui do lettura per il verbale:
Emendamento
L'articolo 10 è sostituito dal seguente:
"Articolo 10
(Utilizzo dei prodotti energetici e dell'acqua in
montagna)
1. L'articolo 10 della legge 31 gennaio 1994, n. 97, è
sostituito dal seguente:
"Articolo 10. - (Autoproduzione e benefici in campo
energetico).
- 1. Nei territori montani, in ragione del disagio
ambientale, è concessa dall'Autorità per l'energia elettrica e il
gas una riduzione del sovrapprezzo termico sui consumi domestici
dei residenti e sui consumi relativi ad attività produttive. La
stessa Autorità determina la misura percentuale della
riduzione".
2. L'energia elettrica prodotta nei territori montani da
piccoli generatori comunque azionati, quali pannelli solari,
aerogeneratori, piccoli gruppi elettrogeni, piccole centraline
idroelettriche, impianti fotovoltaici, con potenza elettrica non
superiore a novanta kilowatt, o da gruppi elettrogeni funzionanti a
gas metano biologico, non è sottoposta alla relativa imposta
erariale sul consumo.
3. A integrazione del piano nazionale contenente le linee
guida per l'ammodernamento del sistema distributivo dei carburanti,
di cui al decreto del Ministro delle attività produttive 31 ottobre
2001, pubblicato nella Gazzetta ufficiale n. 279 del 30 novembre
2001, le regioni, sentiti anche i comuni e le comunità montane, di
intesa con le associazioni degli esercenti gli impianti di
distribuzione dei carburanti, possono determinare le condizioni per
assicurare, nei territori comprendenti comuni montani, la presenza
del servizio di erogazione quale servizio fondamentale. Alla
copertura dei maggiori costi del servizio si provvede mediante
corrispondente riduzione del Fondo per la razionalizzazione della
rete di distribuzione dei carburanti, di cui all'articolo 6 del
decreto legislativo 11 febbraio 1998, n. 32.
4. Nelle more della realizzazione di adeguate reti
acquedottistiche, la deroga di cui all'articolo 13 del decreto
legislativo 2 febbraio 2001, n. 31, e successive modificazioni, in
materia di qualità delle acque destinate al consumo umano, può
essere esercitata nelle zone di montagna laddove non sia
economicamente sostenibile la realizzazione di reti
acquedottistiche, in specie per i rifugi di montagna.
5. Limitatamente alle zone montane, sono rese permanenti le
agevolazioni sul gasolio e sul GPL previste ai sensi dell'articolo
5 del decreto-legge 1º ottobre 2001, n. 356, convertito, con
modificazioni, dalla legge 30 novembre 2001, n. 418. Nelle medesime
zone, le accise previste nell'allegato I al testo unico delle
disposizioni legislative concernenti le imposte sulla produzione e
sui consumi e relative sanzioni penali e amministrative, di cui al
decreto legislativo 26 ottobre 1995, n. 504, e successive
modificazioni, gravanti sui prodotti petroliferi indicati nel comma
1 dell'articolo 21 del medesimo testo unico, sono ridotte del 20
per cento.
6. Per i comuni individuati ai sensi della legge 31 gennaio
1994, n. 97, e comunque per i comuni con popolazione fino a 1.500
abitanti inclusi nel territorio delle comunità montane, l'adesione
alla gestione unica del servizio idrico integrato è facoltativa, a
condizione che la gestione del servizio idrico sia operata
direttamente dalla amministrazione comunale ovvero tramite una
società a capitale interamente pubblico e controllata dallo stesso
comune. Sulle gestioni di cui al presente comma l'Autorità d'ambito
esercita funzioni di regolazione generale e di controllo. Con
apposito contratto di servizio stipulato con l'Autorità d'ambito,
previo accordo di programma, sono definiti criteri e modalità per
l'eventuale partecipazione ad iniziative promosse dall'Autorità
d'ambito medesima.
7. Le Autorità d'ambito destinano una quota della tariffa
d'ambito, non inferiore allo 0,5 per cento e non superiore al 3 per
cento, alle attività di tutela e difesa dell'assetto idrogeologico
del territorio montano. I suddetti fondi sono assegnati alle
comunità ed ai Comuni montani sulla base di accordi di programma
per l'attuazione di specifici interventi connessi alla tutela e
alla produzione delle risorse idriche e delle relative attività di
sistemazione idrogeologica del territorio.
8. Le regioni a statuto ordinario possono attribuire alle
comunità ed ai comuni montani fino al 50 per cento dell'introito
dei proventi di cui all'articolo 86, comma 2, del decreto
legislativo 31 marzo 1998, n. 112, e successive modificazioni,
relativamente a quelli generati sul territorio di competenza delle
comunità montane.
9. Le regioni a statuto ordinario possono trasferire alle
comunità ed ai comuni montani quota parte dei canoni applicati
dalle stesse relativamente all'utilizzo di acque termali e
minerali.".
Pongo in votazione l'articolo 10:
Consiglieri presenti, votanti e favorevoli: 32
Il Consiglio approva all'unanimità.
Presidente -
All'articolo 11 vi era l'emendamento n. 12
del collega Sandri, di cui do lettura per il verbale:
Emendamento
L'articolo 11 è sostituito dal seguente:
"Articolo 11
(Gestione del demanio idrico)
1. Alla gestione dei beni del demanio idrico provvedono le
regioni e gli enti locali competenti per territorio.
2. I proventi ricavati dalla utilizzazione del demanio idrico
sono introitati dalla regione e destinati, sentiti gli enti locali
interessati, al finanziamento degli interventi di tutela delle
risorse idriche e dell'assetto idraulico e idrogeologico sulla base
delle linee programmatiche di bacino.
3. Nella programmazione dei finanziamenti dello Stato in
materia di difesa del suolo, da definirsi d'intesa con la
Conferenza Stato-Regioni, si terrà conto, ai fini della
perequazione tra le diverse regioni, degli introiti di cui al comma
2, nonché del gettito finanziario collegato alla riscossione
diretta degli stessi da parte delle Regioni attraverso la
possibilità di accensioni di mutui.".
Pongo in votazione l'articolo 11:
Consiglieri presenti, votanti e favorevoli: 32
Il Consiglio approva all'unanimità.
Presidente -
All'articolo 12 vi era l'emendamento n. 13
del collega Sandri, di cui do lettura per il verbale:
Emendamento
L'articolo 12 è sostituito dal seguente:
"Articolo 12
(Agevolazioni per l'estrazione dei prodotti del
sottosuolo)
1. L'utilizzazione di materiale inerte proveniente da
territori nei comuni montani, originato da lavorazioni di cava, da
fanghi di segagione di materiali di cava o comunque da lavori di
scavo, utilizzato per la costruzione di opere pubbliche o per il
recupero di aree ad alto degrado ambientale nei comuni montani, non
costituisce cessione ai sensi dell'articolo 85, comma 1, lettere a)
e b), del testo unico delle imposte sui redditi, di cui al decreto
del Presidente della Repubblica 22 dicembre 1986, n. 917.
2. Il Ministro dello sviluppo economico, di concerto con il
Ministro dell'ambiente e della tutela del territorio e del mare e
con il Ministro dell'economia e delle finanze, entro tre mesi dalla
data di entrata in vigore della presente legge, emana un decreto
recante le modalità di attuazione del comma 1.
3. Nei comuni montani, la captazione e l'utilizzo delle
sorgenti naturali d'acqua da parte di coltivatori diretti, di
imprenditori agricoli a titolo principale, di gestori di rifugi di
montagna, per scopi domestici o aziendali, sono gratuiti.".
Pongo in votazione l'articolo 12:
Consiglieri presenti, votanti e favorevoli: 32
Il Consiglio approva all'unanimità.
Presidente -
Vi erano poi gli emendamenti aggiuntivi dal
n. 14 al n. 33 del collega Sandri, di cui do lettura per il
verbale:
Emendamento
Dopo l'articolo 12 è inserito il seguente:
"Articolo 13
(Sviluppo del turismo montano)
1. In attuazione dei princìpi di cui alle lettere c), e) ed
h) del comma 2 dell'articolo 1 della legge 29 marzo 2001, n. 135,
le regioni promuovono, con propri provvedimenti, lo sviluppo del
turismo giovanile, scolastico e degli anziani nelle zone montane
del territorio nazionale.
2. Salvo diversa decisione regionale, le comunità montane
costituiscono sistemi turistici locali ai sensi dell'articolo 5
della legge 29 marzo 2001, n. 135, accedendo agli interventi ivi
previsti. A tal fine è riservata quota non inferiore al 20 per
cento del Fondo di cui all'articolo 6, comma 1, della detta legge
n. 135 del 2001.
3. Nei comuni montani, le costruzioni o porzioni di
costruzioni rurali e relative pertinenze destinate all'esercizio
dell'attività agrituristica, di cui alla legge 20 febbraio 2006, n.
96, sono equiparate alle costruzioni rurali previste nell'articolo
42 del testo unico delle imposte sui redditi, di cui al decreto del
Presidente della Repubblica 22 dicembre 1986, n. 917.
4. Al comma 2 dell'articolo 10 della legge 29 marzo 2001, n.
135, l'ultimo periodo è sostituito dal seguente: "Hanno inoltre
priorità nell'assegnazione delle agevolazioni le istanze relative a
pacchetti di vacanza localizzati nell'ambito delle zone
montane".
5. Per il triennio 2007-2009 le proposte formulate dalle
regioni e dalle province autonome di Trento e di Bolzano, riferite
al settore turistico-alberghiero, ai sensi del decreto del Ministro
dell'industria, del commercio e dell'artigianato 3 luglio 2000,
pubblicato nella Gazzetta Ufficiale n. 163 del 14 luglio 2000,
concernente la concessione e l'erogazione delle agevolazioni dalle
attività produttive nelle aree depresse ai sensi del decreto-legge
22 ottobre 1992, n. 415, convertito, con modificazioni, dalla legge
19 dicembre 1992, n. 488, hanno priorità nella formazione delle
graduatorie speciali e nell'assegnazione delle risorse finanziarie
alle stesse destinate.
6. Ai fini degli interventi di cui ai commi 5 e 6
dell'articolo 7 della legge 24 dicembre 2003, n. 363, al predetto
articolo 7 sono apportate le seguenti modificazioni:
a) al comma 5, dopo le parole: "5.000.000 di euro per l'anno
2003" sono inserite le seguenti: "e di 10.000.000 di euro per
l'anno 2007" e le parole: "A decorrere dall'anno 2004" sono
sostituite dalle seguenti: "A decorrere dall'anno 2008";
b) dopo il comma 6 è inserito il seguente:
"6-bis. In favore dei soggetti di cui ai commi 5 e 6 e con le
medesime modalità applicative è autorizzata la spesa di 2.000.000
di euro per ciascuno degli anni 2007, 2008 e 2009 per la
realizzazione, la messa in sicurezza e la segnaletica dei percorsi
per racchette da neve e nordic walking".
7. Il Collegio nazionale delle guide alpine, nell'ambito
della propria attività istituzionale e in virtù della tradizione
storica e culturale delle guide alpine in campo turistico montano,
può elaborare progetti di sicurezza e prevenzione in montagna,
attività propedeutiche di avvicinamento dei giovani alla
professione di guida alpina, iniziative a supporto della propria
attività istituzionale, incentivazione di una frequentazione
consapevole della montagna e di attività compatibili all'ambiente
montano, iniziative rivolte alla valorizzazione delle risorse
montane. Il Collegio nazionale delle guide alpine, per sviluppare
tali progetti, può ricevere i finanziamenti previsti dalla presente
legge.
8. Sono definiti "rifugi di montagna" le strutture ricettive
custodite da soggetti qualificati, ubicate in zone disagiate o
isolate di montagna ed idonee ad offrire ricovero e ristoro nonché
soccorso a sportivi ed escursionisti. Le regioni con proprie norme
ne determinano la classificazione nonché i requisiti per l'apertura
e la gestione. Le regioni, anche in deroga alle disposizioni
vigenti, stabiliscono i requisiti minimi dei locali di cucina e di
quelli destinati al pernottamento ed al ricovero delle persone
nonché le caratteristiche e la qualità degli scarichi e degli
impianti di smaltimento dei reflui delle strutture. È abrogato il
testo organico delle norme sulla disciplina dei rifugi alpini, di
cui al decreto del Presidente della Repubblica 4 agosto 1957, n.
918.
9. I rifugi di montagna in possesso dei requisiti previsti
dalle regioni sono esenti dall'imposta comunale sugli immobili
quando rientrano nelle categorie C, D ed E come risultanti dalla
classificazione degli stessi definita dal decreto del Ministro
dell'interno 9 aprile 1994, pubblicato nella Gazzetta Ufficiale n.
95 del 26 aprile 1994.
10. Gli immobili di proprietà del Demanio, del Ministero
dell'economia e delle finanze o del Ministero della difesa,
attualmente in uso come rifugi di montagna, non possono costituire
oggetto delle operazioni di dismissione e cartolarizzazione di cui
al decreto-legge 25 settembre 2001, n. 351, convertito, con
modificazioni, dalla legge 23 novembre 2001, n. 410. Tali rifugi
potranno essere concessi in locazione a persone fisiche o
giuridiche o enti non aventi scopo di lucro ai sensi della
normativa vigente.
11. Il Club alpino italiano, nell'ambito della propria
attività istituzionale, può elaborare progetti di iniziativa di
tutela e valorizzazione della rete sentieristica e dei rifugi
presenti sul territorio, finanziabili in base alle misure previste
dalla presente legge.
12. In favore dell'ENIT - Agenzia nazionale del turismo è
attribuita per ciascuno degli anni 2007, 2008 e 2009 la somma di
euro 500.000 per il finanziamento di iniziative di promozione a
livello internazionale della montagna italiana, da inserire nei
propri piani e programmi di attività, d'intesa con la Conferenza
permanente per i rapporti tra lo Stato, le regioni e le province
autonome di Trento e di Bolzano, quale parte integrante
dell'offerta turistica italiana.
13. I comuni e le comunità montane sono autorizzate ad
accedere a mutui a tasso agevolato erogati dalla Cassa depositi e
prestiti Spa, ad un tasso pari al 30 per cento del tasso di
riferimento, per la ristrutturazione di edifici storici, anche di
proprietà dei privati, e per il recupero dei centri storici situati
in comuni montani.".
Emendamento
Dopo l'articolo 13 è inserito il seguente:
"Articolo 14
(Incentivi alle attività diversificate degli agricoltori di
montagna e impianti produttivi agricoli)
1. I coltivatori diretti, singoli o associati, i quali
conducono aziende agricole ubicate nei comuni montani, in deroga
alle vigenti disposizioni di legge possono assumere in appalto sia
da enti pubblici che da privati, impiegando esclusivamente il
lavoro proprio e dei familiari di cui all'articolo 230-bis del
codice civile, nonché utilizzando esclusivamente macchine ed
attrezzature di loro proprietà, lavori relativi alla sistemazione e
manutenzione del territorio montano, quali lavori di forestazione,
di costruzione di piste forestali, di arginatura, di sistemazione
idraulica, di difesa dalle avversità atmosferiche e dagli incendi
boschivi, di ricostruzione e manutenzione di muri terrazzati,
nonché lavori agricoli e forestali tra i quali l'aratura, la
semina, la potatura, la falciatura, la mietitrebbiatura, i
trattamenti antiparassitari, la raccolta di prodotti agricoli, il
taglio del bosco, per importi non superiori a euro 100.000 per ogni
anno. Tale importo è rivalutato annualmente con decreto del
Ministro competente in base all'indice dei prezzi al consumo per le
famiglie di operai e impiegati rilevato dall'Istituto nazionale di
statistica.
2. I lavori di cui al comma 1 non sono considerati
prestazioni di servizi ai fini fiscali e non sono soggetti ad
imposta, se sono resi tra soci di una stessa associazione non
avente fini di lucro ed avente lo scopo di migliorare la situazione
economica delle aziende agricole associate e lo scambio
interaziendale di servizi.
3. I soggetti di cui al comma 1 sono esclusi dal regime
comunitario delle quote latte di cui al regolamento CE n. 1788/2003
del Consiglio, del 29 settembre 2003, purché esercitino
l'allevamento in forme tradizionali ed estensive e nel limite
produttivo di 80.000 litri annui per azienda. Possono inoltre
trasportare il latte fresco fino alla propria cooperativa per sé e
per altri soci della stessa cooperativa impiegando mezzi di
trasporto di loro proprietà, anche agricoli, iscritti agli uffici
ex-UMA (utenti motori agricoli). Tale ultima attività ai fini
fiscali non è considerata quale prestazione di servizio e non è
soggetta ad imposta.
4. I contributi agricoli unificati versati dai coltivatori
diretti all'Istituto nazionale della previdenza sociale (INPS),
gestione agricola, garantiscono la copertura assicurativa
infortunistica per i soggetti e le attività di cui ai commi 2 e
3.
5. Le cooperative di produzione agricola e di lavoro
agricolo-forestale che abbiano sede ed esercitino prevalentemente
le loro attività nei comuni montani e che, conformemente alle
disposizioni del proprio statuto, esercitino attività di
sistemazione e manutenzione agraria, forestale e, in genere, del
territorio e degli ambienti rurali, possono ricevere in affidamento
dagli enti locali e dagli altri enti di diritto pubblico, in deroga
alle vigenti disposizioni di legge ed anche tramite apposite
convenzioni, l'esecuzione di lavori e di servizi attinenti alla
difesa e alla valorizzazione dell'ambiente e del paesaggio, quali
la forestazione, il riassetto idrogeologico e la sistemazione
idraulica, a condizione che l'importo dei lavori o servizi non sia
superiore a euro 200.000 per anno.
6. All'articolo 18, comma 1, della legge 31 gennaio 1994, n.
97 dopo le parole: "operanti nei Comuni montani" sono inserite le
seguenti: "nonché, nelle regioni a statuto speciale, gli enti
territorialmente competenti".
7. All'articolo 27, sesto comma, della legge 22 ottobre 1971,
n. 865, e successive modificazioni, dopo la parola: "commerciale" è
inserita la seguente: ", agricolo".
8. Al fine di favorire l'accesso dei giovani alle attività
agricole, l'Istituto di servizi per il mercato agricolo alimentare
(ISMEA), nell'esercizio dei propri compiti istituzionali,
attribuisce priorità agli acquisti di terreni proposti dai
coltivatori diretti di età compresa tra i 18 e i 35 anni, residenti
nei comuni montani, nella ripartizione dei fondi destinati alla
formazione della proprietà coltivatrice, nei limiti delle
disponibilità finanziarie annuali.
9. La priorità di cui al comma 8 è applicabile alle
cooperative agricole previste dall'articolo 16 della legge 14
agosto 1971, n. 817, che hanno sede nei comuni montani e nelle
quali la compagine dei soci sia composta per almeno il 40 per cento
da giovani di età compresa tra i 18 e i 35 anni, residenti in
comuni montani, nonché alle cooperative agricole nelle quali la
compagine dei soci cooperanti sia composta per almeno il cinquanta
per cento da donne.
10. I soggetti di cui al comma 1 possono assumere in appalto
da enti pubblici il servizio di trasporto locale di persone, ivi
compreso il trasporto di alunni delle scuole dell'obbligo, purché
utilizzino esclusivamente automezzi di loro proprietà e siano in
possesso delle prescritte autorizzazioni relative alla sicurezza
per il trasporto pubblico.
11. Per i comuni montani, l'aliquota per la produzione
dell'alcole etilico prevista dall'allegato I del testo unico delle
disposizioni legislative concernenti le imposte sulla produzione e
sui consumi e relative sanzioni penali e amministrative, di cui al
decreto legislativo 26 ottobre 1995, n. 504, è ridotta per l'alcole
etilico in cui concorrano le condizioni indicate all'articolo 33,
comma 2, lettere a) e b) del predetto testo unico: a) per quantità
fino a un ettolitro: euro 365,44 per ettolitro anidro; b) per
quantità eccedenti un ettolitro e fino a tre ettolitri: euro 548,16
per ettolitro anidro.
12. Nel decreto legislativo 30 dicembre 1992, n. 504, dopo
l'articolo 7 è inserito il seguente:
"Articolo 7-bis. - (Esenzioni nei comuni montani).
- Al fine di favorire il mantenimento e la conservazione dei
fabbricati rurali di tipo tradizionale, i comuni montani possono
disporre l'esenzione dell'imposta comunale sugli immobili di cui
all'articolo 1 per i fabbricati ubicati su fondo agricolo, anche se
non più destinati ad attività professionali agricole, a condizione
che i fabbricati mantengano la destinazione rurale".
13. I fabbricati rurali non più adibiti ad attività agricole,
siti in zone montane e non accessibili da strade carrozzabili o con
altre infrastrutture, previa certificazione da parte
dell'amministrazione comunale, sono esentati dagli obblighi di
accatastamento previsti dalla normativa vigente per il catasto
edilizio urbano.
14. Nei comuni montani con meno di 1.500 abitanti, al fine di
favorire l'accorpamento fondiario e la coltivazione dei terreni
agricoli promossi dai residenti che praticano l'attività agricola
non a titolo principale, si applicano le agevolazioni fiscali ed i
conseguenti vincoli di cui ai commi 1 e 5 dell'articolo 5-bis della
legge 31 gennaio 1994, n. 97.".
Emendamento
Dopo l'articolo 14 è inserito il seguente:
"Articolo 15
(Conservazione del patrimonio forestale)
1. Il Ministero delle politiche agricole alimentari e
forestali e il Ministero dell'ambiente e della tutela del
territorio e del mare, al fine di conservare, rafforzare e
ripristinare le funzioni della foresta, possono attribuire alle
regioni, alle province, alle comunità montane ed ai comuni montani
finanziamenti per interventi di forestazione o di agricoltura
eco-compatibile nell'ambito del piano forestale nazionale, nonché
finanziare le quote di parte nazionale previste dalla normativa
comunitaria a completamento delle erogazioni a carico del Fondo
europeo di garanzia agricolo (FEAGA) e di programmi comunitari,
anche in tema di pari opportunità.
2. I consorzi di miglioramento fondiario, costituiti ai sensi
degli articoli 71 e seguenti del regio decreto 13 febbraio 1933, n.
215, nonché le associazioni di proprietari riconosciute idonee e
finalizzate al rimboschimento, alla tutela ed alla migliore
gestione dei boschi, possono beneficiare di contributi statali,
definiti con decreto del Ministro delle politiche agricole
alimentari e forestali, di concerto con il Ministro dell'ambiente e
della tutela del territorio e del mare e con il Ministro
dell'economia e delle finanze, commisurati agli oneri derivanti
dalle suddette attività, purché siano ritenute di interesse
generale e assunte mediante apposite convenzioni
pluriennali.
3. Tutte le forme di gestione indicate nel presente articolo
possono godere dei benefici previsti dall'articolo 139 del regio
decreto 30 dicembre 1923, n. 3267, a condizione che le superfici
silvo-pastorali interessate abbiano un'estensione di almeno cinque
ettari.
4. Per gli interventi di cui al presente articolo è
autorizzata la spesa annua di 1 milione di euro a decorrere
dall'esercizio finanziario 2007.".
Emendamento
Dopo l'articolo 15 è inserito il seguente:
"Articolo 16
(Acquisto, affitto ed esproprio di terre incolte per usi
agricoli)
1. Le regioni, le comunità montane e i comuni sono
autorizzati ad acquistare o a prendere in affitto per un periodo
non inferiore a venti anni terreni compresi nei rispettivi
territori montani non più utilizzati a coltura agraria o nudi o
cespugliati o anche parzialmente boscati per destinarli alla
formazione di boschi, prati, pascoli anche attraverso il
rifacimento e la conservazione di muri terrazzati, o riserve
naturali.
2. Quando sia necessario per la difesa del suolo e per la
protezione dell'ambiente naturale in conformità agli scopi di cui
al comma 1, le regioni, le comunità montane e i comuni possono, in
mancanza di accordo per l'acquisto ai valori correnti, procedere
anche ad espropriare i terreni di cui al medesimo comma 1 e quelli
di cui al primo comma dell'articolo 29 della legge 27 ottobre 1966,
n. 910, con le modalità previste dal testo unico delle disposizioni
legislative e regolamentari in materia di espropriazione per
pubblica utilità, di cui al decreto del Presidente della Repubblica
8 giugno 2001, n. 327.
3. Ai beni acquistati o espropriati si applica l'articolo 107
del regio decreto 30 dicembre 1923, n. 3267. Qualora tali beni
risultino incorporati ad altri beni sottoposti al regime di cui
alla legge 16 giugno 1927, n. 1766, di conversione dei regi decreti
22 maggio 1924, n. 751, 28 agosto 1924, n. 1484, e 16 maggio 1926,
n. 895, i predetti beni devono essere assoggettati alle
disposizioni della stessa legge.
4. Ai contratti di compravendita e a quelli per la
contrazione dei mutui si applicano l'imposta fissa di registro ed
ipotecaria e l'esenzione dai diritti di voltura.
5. I redditi dei terreni acquistati ed utilizzati ai termini
dei commi precedenti sono esenti da ogni imposta per quaranta anni,
sempre che si tratti di boschi.
6. Il beneficio si riconferma ogni cinque anni, con
l'osservanza delle modalità previste dall'articolo 58 del regio
decreto 30 dicembre 1923, n. 3267.
7. Agli acquisti di cui al presente articolo sono estese le
provvidenze di cui all'articolo 12 della legge 3 dicembre 1971, n.
1102 e di cui all'articolo 5-bis della legge 31 gennaio 1994, n.
97.
8. I piani di acquisto, di affittanza e di rimboschimento dei
terreni di cui al presente articolo devono essere approvati prima
della concessione del mutuo dalla autorità forestale
regionale.
9. La Cassa depositi e prestiti Spa è autorizzata a concedere
mutui quindicennali alle regioni, alle comunità montane ed ai
comuni per l'acquisto e il rimboschimento dei terreni, la
formazione di prati e pascoli ed il ripristino e manutenzione di
muri terrazzati garantendosi sul valore dei beni stessi. L'onere
relativo a tali mutui è assunto con il concorso dello Stato per il
pagamento degli interessi nella misura del 50 per cento.".
Emendamento
Dopo l'articolo 16 è inserito il seguente:
"Articolo 17
(Utilizzo di terreni incolti di montagna per uso produttivo
nei comuni inferiori ai 1.000 abitanti)
1. Entro un anno dalla data di entrata in vigore della
presente legge, i comuni montani aventi popolazione non superiore a
mille abitanti provvedono all'individuazione delle terre che, in
base ad oggettivi ed univoci elementi, si presentano come
abbandonate dai relativi proprietari e da qualsiasi avente diritto,
da almeno venti anni. Costituiscono elementi idonei
all'individuazione la totale assenza di colture, di utilizzo e di
manifestazioni di possesso continuativo, anche sulla base di
informazioni concordi raccolte in loco. Il comune che voglia
accedere alle informazioni dei registri immobiliari ai fini della
presente legge è esente da oneri e spese.
2. Chi intenda promuovere un'attività avvalendosi,
esclusivamente o congiuntamente ad altre, di terre abbandonate,
deve farne richiesta al comune in cui esse si trovano, corredata da
idonea documentazione e da un progetto analitico. Il richiedente si
impegna, nel caso di accoglimento della domanda, a realizzare il
progetto ed a risiedere nel comune per un tempo non inferiore a sei
anni.
3. Il comune, espletate le formalità di cui al presente
articolo, delibera l'accoglimento del progetto di cui al comma 2
qualora riconosca che lo stesso attiene ad attività produttive di
particolare utilità per la comunità locale. Sono considerate tali
l'allevamento, la coltivazione, l'attività di lavorazione o di
trasformazione dei prodotti della montagna, anche nella forma di
ampliamento o sviluppo di attività già esercitate al momento della
richiesta. Possono essere considerate tali altresì attività
artigianali, commerciali e industriali, se l'utilizzo della terra
abbandonata è ritenuto indispensabile al loro efficace esercizio.
In presenza di una pluralità di progetti, sono preferiti quelli che
comportano una maggiore possibilità occupazionale.
4. Il comune acquisisce ogni utile informazione in ordine a
coloro che dai pubblici registri risultino essere proprietari delle
terre oggetto della richiesta di cui al comma 3, nonché sui loro
eredi se gli stessi risultino deceduti. Provvede quindi a
notificare agli stessi la richiesta, avvertendo che, ove gli aventi
diritto non assumano essi stessi, entro sessanta giorni, l'impegno
ad uno stabile utilizzo delle terre in oggetto, queste verranno
dichiarate soggette ad utilizzo mediante conferimento in uso a
privati con garanzia pubblica. La richiesta è altresì resa pubblica
mediante affissione per almeno sessanta giorni all'albo del comune
interessato e dei comuni di ultima residenza conosciuta degli
intestatari. Contro la richiesta di utilizzo dell'immobile è
ammessa opposizione al tribunale, che giudica in composizione
monocratica, ai sensi dell'articolo 3 della legge 10 maggio 1976,
n. 346.
5. Il comune, decorsi i termini per eventuali opposizioni, o
pronunciato il rigetto delle medesime, esamina la richiesta, previa
assunzione, se del caso, di ogni informazione utile a confermare
l'affidabilità del richiedente. Ove il progetto sia approvato, esso
viene inviato, con le osservazioni necessarie ad evidenziare
l'utilità generale del medesimo, alla regione, che lo esamina ed
esprime il proprio parere. Detto parere, che deve essere formulato
entro sessanta giorni, non dispensa dall'ottenimento di
autorizzazioni, approvazioni e pareri eventualmente previsti per il
merito del progetto da altre disposizioni di legge o di
regolamento. Il parere della regione non è vincolante, ma se
negativo esonera la regione dalla concessione di eventuali benefici
a suo carico in favore della realizzazione del progetto.
6. Il presentatore della richiesta viene immesso nel possesso
dell'immobile, mediante verbale nel quale sono specificati il
canone d'affitto, gli obblighi e le responsabilità che a lui fanno
capo.
7. Il canone d'affitto è stabilito tenendo conto del
beneficio che alla comunità deriva dall'esercizio dell'attività, e
comunque non può superare i due terzi di quello praticato in loco
per terreni aventi le medesime caratteristiche.
8. I canoni sono tenuti a disposizione degli aventi diritto
all'immobile per la durata di tre anni dal primo pagamento. Decorso
tale periodo, essi sono acquisiti dal comune, che può destinarli ad
indennizzare il possessore per eventuali migliorie di natura
durevole da lui apportate al fondo.
9. Il presentatore del progetto approvato deve iniziare
l'attività alla quale si è impegnato non oltre quattro mesi dalla
data di immissione in possesso. Ove il possesso non sia esercitato
per almeno sei mesi continuativi, senza giustificato motivo, egli
decade dal beneficio.
10. Qualora, in corso di attuazione del progetto approvato,
intervenga contestazione da parte di persona che dimostri di essere
proprietaria del bene, o titolare di altro diritto reale, la stessa
acquisisce la posizione di concedente in affitto, subentra
successivamente nella percezione dei canoni, ma deve consentire che
il possessore continui ad esercitare la sua attività sino ad almeno
il compimento del sesto anno dall'immissione in possesso. Decorso
tale termine, egli può agire per il rilascio dell'immobile soltanto
se si impegna a sua volta ad esercitare sul medesimo un'attività
produttiva di utilità non minore per la comunità locale.".
Emendamento
Dopo l'articolo 17 è inserito il seguente:
"Articolo 18
(Agricoltura di montagna e biodiversità)
1. Il Ministero delle politiche agricole alimentari e
forestali e il Ministero dell'ambiente e della tutela del
territorio e del mare, in collaborazione con le regioni e le
province autonome di Trento e di Bolzano, promuovono un censimento
delle specie vegetali e animali di montagna, al fine di preservare
in tal modo la biodiversità di queste aree.
2. Nel rispetto della Convenzione sulla biodiversità, fatta a
Rio de Janeiro il 5 giugno 1992, di cui alla legge 14 febbraio
1994, n. 124, e seguendo le indicazioni della Convenzione sulla
protezione delle Alpi, fatta a Salisburgo il 7 novembre 1991, di
cui alla legge 14 ottobre 1999, n. 403, in particolare del
Protocollo attuativo della medesima Convenzione "Agricoltura di
montagna", fatto a Chambéry il 20 dicembre 1994, programmi
specifici garantiscono la conservazione e la valorizzazione del
germoplasma autoctono della montagna.
3. Il Ministero delle politiche agricole alimentari e
forestali e le regioni, per quanto di rispettiva competenza,
favoriscono tutte le misure utili ad escludere l'impatto di colture
di organismi geneticamente modificati (OGM) sulle altre colture e
su quelle autoctone in particolare, a promuovere l'impiego e la
diffusione nelle zone montane di metodi di coltivazione estensiva,
adatti alla natura e caratteristici del luogo, nonché a tutelare e
a valorizzare prodotti agricoli tipici che si distinguono per i
metodi di produzione originali e localmente limitati.
Emendamento
Dopo l'articolo 18 è inserito il seguente:
"Articolo 19
(Salvaguardia dei pascoli montani)
1. Ai fini del mantenimento e del recupero dei pascoli
montani per la produzione di carni e formaggi di qualità, nonché
per la conservazione del paesaggio e dell'ecosistema tradizionali,
le regioni predispongono piani per l'individuazione, il recupero,
l'utilizzazione razionale e la valorizzazione dei sistemi
pascolativi montani, anche promuovendo la costituzione di forme
associative tra i proprietari e gli affittuari interessati. Il
Ministero delle politiche agricole alimentari e forestali, d'intesa
con le regioni, può emanare apposite linee guida al
riguardo.
2. Il Ministero delle politiche agricole alimentari e
forestali, le regioni e le province autonome di Trento e di Bolzano
per quanto di rispettiva competenza favoriscono tutte le misure
utili a consolidare e sviluppare la zootecnia di montagna,
mantenendovi le necessarie strutture agricole, pastorizie e
forestali, nel rispetto di un rapporto adeguato tra consistenza
delle superfici foraggere e degli allevamenti, nonché a mantenere
negli allevamenti la diversità di razze peculiari alle diverse zone
montane.".
Emendamento
Dopo l'articolo 19 è inserito il seguente:
"Articolo 20
(Certificazione di ecocompatibilità)
1. Per i boschi esistenti e per le formazioni forestali
create nei territori montani con specie indigene di pregio e a
lungo ciclo di maturazione, gestiti con criteri di
ecocompatibilità, sono istituiti la certificazione di
ecocompatibilità e il marchio di garanzia che attestano la
provenienza della materia prima legno.
2. La certificazione di ecocompatibilità e il marchio di cui
al presente articolo possono essere rilasciati a tutti i prodotti
derivati dal legno proveniente dalle zone di cui al comma 1. A tali
attività si provvede con il personale ed i beni strumentali in
dotazione.
3. Entro sei mesi dalla data di entrata in vigore della
presente legge il Ministro delle politiche agricole alimentari e
forestali, di concerto con il Ministro dell'ambiente e della tutela
del territorio e del mare, d'intesa con la Conferenza unificata di
cui all'articolo 8 del decreto legislativo 28 agosto 1997, n. 281,
e successive modificazioni, stabilisce con proprio decreto i
criteri, le modalità e i diritti per il rilascio e per l'uso della
certificazione e del marchio previsti nel presente
articolo.
4. Ferme restando le competenze regionali in materia di
foreste, le funzioni ed i compiti di controllo relativi alla
certificazione di ecocompatibilità ed al corretto uso del marchio
di cui al presente articolo sono esercitate dal Corpo forestale
dello Stato, nell'ambito della propria dotazione organica. Nelle
regioni a statuto speciale e nelle province autonome le funzioni e
i compiti di cui al presente comma sono esercitate dai competenti
Corpi forestali, regionali e provinciali.".
Emendamento
Dopo l'articolo 20 è inserito il seguente:
"Articolo 21
(Usi civici in montagna)
1. Nei comuni montani le controversie relative a
compravendite di beni, risultanti, successivamente al
perfezionamento dell'atto, gravati da diritti di uso civico,
qualora non siano dimostrati dolo o colpa da parte degli
acquirenti, sono definite applicando oneri calcolati sulla base del
valore dei beni nello stato di fatto antecedente alla
compravendita.".
Emendamento
Dopo l'articolo 21 è inserito il seguente:
"Articolo 22
(Agevolazioni per attività economiche nei comuni
montani)
1. L'articolo 16 della legge 31 gennaio 1994, n. 97, è
sostituito dal seguente:
"Articolo 16. - (Agevolazioni per i piccoli imprenditori
commerciali).
- 1. Per i comuni montani con popolazione fino a 1.500
abitanti, la determinazione del reddito d'impresa per attività
commerciali, agricole, artigianali e per i pubblici esercizi con un
giro di affari assoggettato all'imposta sul valore aggiunto
nell'anno precedente inferiore a 100.000 euro può avvenire, per gli
anni di imposta successivi, sulla base di un concordato con gli
uffici dell'amministrazione finanziaria. In tale caso le imprese
stesse sono esonerate dalla tenuta di ogni documentazione contabile
e di ogni certificazione fiscale. La durata del concordato è almeno
triennale, e il reddito presunto non supera quello dell'anno in cui
il concordato è stato realizzato. Gli uffici dell'amministrazione
finanziaria sono tenuti ad accettare la proposta di concordato ove
questa si faccia sulla base dell'ultima dichiarazione presentata.
Il soggetto richiedente il concordato può recedere da esso in ogni
momento e decidere di ritornare alla contabilità ordinaria. Al
termine del triennio, salvo Comune accordo tra le parti, un anno di
contabilità ordinaria è necessario al fine di determinare la base
per un eventuale nuovo concordato.
2. Per le imprese di cui al comma 1 gli orari di apertura e
chiusura, le chiusure domenicali e festive, nonché le tabelle
merceologiche sono definite con apposito regolamento approvato dal
Consiglio comunale".".
Emendamento
Dopo l'articolo 22 è inserito il seguente:
"Articolo 23
(Lavori pubblici)
1. Nei comuni montani, per le opere di competenza statale,
regionale o comunale di importo fino a 750.000 euro, gli enti
appaltanti possono ricorrere alla licitazione privata con procedura
semplificata.
2. Per l'affidamento dei lavori di cui al comma 1,
finalizzati al ripristino di opere già esistenti e danneggiate da
calamità naturali o da eventi connessi al dissesto idrogeologico
delle aree montane, gli enti appaltanti possono procedere, mediante
trattativa privata, previo esperimento di gara informale, con
l'invito di almeno cinque imprese. Per importi uguali o inferiori a
100.000 euro il numero delle imprese può essere ridotto a
tre.".
Emendamento
Dopo l'articolo 23 è inserito il seguente:
"Articolo 24
(Agevolazioni per impianti di risalita, teleferiche, palorci,
ponti e passi carrai)
1. L'aliquota prevista nell'allegato I al testo unico delle
disposizioni legislative concernenti le imposte sulla produzione e
sui consumi e relative sanzioni penali e amministrative, di cui al
decreto legislativo 26 ottobre 1995, n. 504, e successive
modificazioni, per il gasolio utilizzato dalle imprese esercenti
trasporti a fune in servizio pubblico per trasporto di persone nei
comuni montani è ridotta di 51,65 euro per ogni mille litri di
prodotto. Le stesse agevolazioni sono concesse ai gestori di rifugi
di montagna per gli utilizzi legati all'attività del
rifugio.
2. I comuni montani non sono soggetti al pagamento di un
canone annuo per gli attraversamenti aerei e stradali dei corsi
d'acqua e di una cauzione per l'occupazione di terreni
demaniali.
3. I palorci eserciti dai privati nei comuni montani non sono
soggetti a canoni purché conformi alle norme di sicurezza
vigenti.
4. Nei comuni montani con popolazione inferiore a 5.000
abitanti, l'ANAS Spa e RFI - Rete ferroviaria italiana provvedono
ad adeguare i canoni riguardanti i passi carrai relativamente a
strade statali, prevedendone la riduzione nella misura minima del
50 per cento.".
Emendamento
Dopo l'articolo 24 è inserito il seguente:
"Articolo 25
(Interventi di protezione civile)
1. Al fine di rendere efficienti e tempestivi gli interventi
di protezione civile anche nelle zone montane, la realizzazione di
idonee aree di atterraggio per elicotteri, aree logistiche per
l'organizzazione di soccorsi in caso di calamità e la costituzione
di reti radio d'emergenza sono da considerare esigenze
prioritarie.".
Emendamento
Dopo l'articolo 25 è inserito il seguente:
"Articolo 26
(Promozione del reclutamento nelle Truppe alpine)
1. L'Associazione nazionale alpini (ANA) promuove, d'intesa
con il Ministero della difesa, che ne supporta conseguentemente
l'attività, il reclutamento volontario nei reparti delle Truppe
alpine, secondo il criterio del reclutamento regionale tipico degli
stessi reparti, con particolare attenzione al reclutamento nei
comuni montani.".
Emendamento
Dopo l'articolo 26 è inserito il seguente:
"Articolo 27
(Modifiche alla legge 21 marzo 2001, n. 74, concernente
l'attività del Corpo nazionale soccorso alpino e speleologico del
Club alpino italiano)
1. Alla legge 21 marzo 2001, n. 74, sono apportate le
seguenti modificazioni:
a) all'articolo 1, il comma 3 è sostituito dal
seguente:
"3. Il CNSAS contribuisce, altresì, alla prevenzione ed alla
vigilanza degli infortuni nell'esercizio delle attività
alpinistiche, sci-alpinistiche, escursionistiche e degli sport di
montagna, delle attività speleologiche e di ogni altra attività
connessa alla frequentazione a scopo turistico, sportivo,
ricreativo e culturale, ivi comprese le attività professionali,
svolta in ambiente montano, ipogeo e in ambienti ostili e
impervi";
b) all'articolo 2, il comma 3 è sostituito dal
seguente:
"3. Le regioni e le province autonome di Trento e di Bolzano,
nell'ambito dell'organizzazione dei servizi di urgenza ed emergenza
sanitaria, possono stipulare apposite convenzioni con le strutture
operative regionali e provinciali del CNSAS, atte a normare i
servizi di soccorso ed elisoccorso";
c) all'articolo 3, sono aggiunti, in fine, i seguenti
commi:
"1-bis. Il CNSAS, in caso di particolare necessità e al fine
di ottemperare alle proprie finalità d'istituto e agli obblighi di
legge, può assumere lavoratori dipendenti o avvalersi di
prestazioni di lavoro autonomo usufruendo di professionisti
abilitati allo svolgimento dell'attività richiesta, anche
ricorrendo ai propri associati, nei limiti imposti dalle delibere
assunte dal Consiglio nazionale del CNSAS e dai servizi provinciali
e regionali del Corpo medesimo e nel rispetto delle disposizioni di
legge di cui all'articolo 4.
1-ter. Il CNSAS è considerato associazione di promozione
sociale ai fini della legge 7 dicembre 2000, n. 383, e può
usufruire delle sole agevolazioni di natura fiscale previste dal
decreto legislativo 4 dicembre 1997, n. 460";
d) all'articolo 4 sono aggiunti, in fine, i seguenti
commi:
"5-bis. Le società concessionarie o esercenti di impianti
funicolari aerei in servizio pubblico stipulano apposite
convenzioni con il CNSAS per l'evacuazione e la messa in sicurezza
dei passeggeri.
5-ter. Il CNSAS propone all'ENAC le proprie osservazioni per
la predisposizione delle normative SAR (Search and rescue) e di
ogni altra normativa concernente i servizi di elisoccorso che
operano in ambiente montano ed in genere negli ambienti ostili ed
impervi del territorio nazionale.
5-quater. Per l'attuazione dei princìpi di cui ai commi 5 e
5-bis è istituita senza oneri per lo Stato una commissione
paritetica ENAC-CNSAS".
2. Entro sei mesi dalla data di entrata in vigore della
presente legge, il Ministro del lavoro e della previdenza sociale è
autorizzato ad apportare le occorrenti modifiche al regolamento di
cui al decreto del Ministro del lavoro e della previdenza sociale
24 marzo 1994, n. 379.".
Emendamento
Dopo l'articolo 27 è inserito il seguente:
"Articolo 28
(Codice della legislazione in materia di montagna)
1. Il Governo è delegato ad adottare, senza nuovi o maggiori
oneri per la finanza pubblica, entro un anno dalla data di entrata
in vigore della presente legge, su proposta del Ministro per gli
affari regionali e le autonomie locali, d'intesa con il CIPE e con
la Conferenza permanente per i rapporti tra lo Stato, le regioni e
le province autonome di Trento e di Bolzano, un decreto legislativo
per il riassetto e la codificazione delle disposizioni legislative
in materia di montagna, secondo i princìpi, i criteri direttivi e
le procedure di cui all'articolo 20 della legge 15 marzo 1997, n.
59, e successive modificazioni, nonché nel rispetto dei seguenti
princìpi e criteri direttivi:
a) riassetto, coordinamento e razionalizzazione delle
disposizioni legislative in materia, apportando tutte le modifiche
necessarie per l'attuazione delle medesime disposizioni;
b) adeguamento e semplificazione del linguaggio normativo,
anche attraverso la rimozione di sovrapposizioni e
duplicazioni.
2. Decorso il termine di cui all'articolo 20, comma 5, della
citata legge n. 59 del 1997, il decreto legislativo di cui al comma
1 può essere comunque emanato.".
Emendamento
Dopo l'articolo 28 è inserito il seguente:
"Articolo 29
(Fondo nazionale per gli interventi nelle aree
montane)
1. Le risorse già previste per il Fondo nazionale per la
montagna, istituito ai sensi della legge 31 gennaio 1994, n. 97,
confluiscono tutte nel Fondo nazionale per gli interventi nelle
aree montane, di seguito denominato "Fondo", istituito presso il
Ministero dell'economia e delle finanze.
2. Il Fondo è alimentato da trasferimenti comunitari, dello
Stato e di enti pubblici di rilevanza nazionale, ed è iscritto in
un apposito capitolo dello stato di previsione del Ministero
dell'economia e delle finanze. Le somme provenienti dagli enti
pubblici di rilevanza nazionale sono versate all'entrata del
bilancio dello Stato per essere riassegnate al suddetto
capitolo.
3. Le risorse erogate dal Fondo hanno carattere aggiuntivo
rispetto ad ogni altro trasferimento ordinario o speciale dello
Stato a favore degli enti locali e sono ripartite fra le regioni,
che le fanno confluire nei rispettivi bilanci tra i fondi regionali
per la montagna.
4. Per le province autonome di Trento e di Bolzano si applica
quanto previsto dell'articolo 5 della legge 30 novembre 1989, n.
386.
5. Il Fondo è altresì alimentato dal versamento diretto al
Ministero dell'economia e delle finanze da parte degli enti
concessionari di autostrade, a decorrere dal 2009, di un canone
annuo, aggiuntivo a quello previsto dal comma 3 dell'articolo 10
della legge 24 dicembre 1993, n. 537, a favore dello Stato, nella
misura dello 0,1 per cento dei proventi netti da pedaggio di
competenza dei concessionari medesimi. A decorrere dalla stessa
data sono modificate le clausole convenzionali autostradali in
materia di canone di concessione.
6. La ripartizione delle risorse del Fondo riguarda comuni
montani e parzialmente montani ed è effettuata entro il 31 marzo di
ciascun anno con deliberazione del CIPE, d'intesa con la Conferenza
unificata, di cui all'articolo 8 del decreto legislativo 28 agosto
1997, n. 281, e successive modificazioni, su proposta del Ministro
dell'economia e delle finanze, di concerto con il Ministro per gli
affari regionali e le autonomie locali.
7. I criteri di ripartizione del Fondo tengono conto della
dimensione territoriale, della dimensione demografica, dell'indice
di spopolamento, del reddito medio pro capite, del tasso di
disoccupazione, della pendenza dei terreni, dell'altimetria del
territorio comunale, della distanza dal capoluogo di provincia,
delle presenze turistiche, dell'oggettivo svantaggio di entità
amministrative poste in aree di confine o in contiguità con il
territorio di regioni o province autonome, delle attività
produttive extra-agricole, dell'altitudine del capoluogo del
comune.
8. I criteri di cui al comma 7 sono stabiliti con
deliberazione del CIPE, d'intesa con la Conferenza unificata, su
proposta del Ministro dell'economia e delle finanze, di concerto
con il Ministro per gli affari regionali e le autonomie locali e
con il Ministro dell'interno. Una quota del Fondo, in misura non
inferiore al 10 per cento, deve essere destinata al finanziamento
dei progetti speciali di cui all'articolo 31.
9. Le regioni disciplinano con proprio provvedimento i
criteri relativi all'impiego delle risorse di cui al comma
3.".
Emendamento
Dopo l'articolo 29 è inserito il seguente:
"Articolo 30
(Fondo regionale per la montagna)
1. Ciascuna regione può istituire e regolare con legge, ai
sensi degli articoli 117, terzo comma, e 119 della Costituzione, il
Fondo regionale per la montagna. Alla copertura finanziaria di tale
Fondo la regione provvede destinando a tal fine:
a) una quota compresa tra il 5 per cento ed il 20 per cento
di quanto accertato dalla regione a titolo di addizionale sul
consumo di gas metano nell'esercizio precedente ed eventuali altri
stanziamenti a carico del bilancio regionale determinati
annualmente con la legge di bilancio;
b) eventuali altre risorse specificatamente destinate allo
sviluppo della montagna derivanti da trasferimenti dello
Stato;
c) i finanziamenti comunitari volti a sostenere programmi
regionali per lo sviluppo delle zone montane.".
Emendamento
Dopo l'articolo 30 è inserito il seguente:
"Articolo 31
(Progetti speciali)
1. In attuazione degli obiettivi prefissati dal Piano
nazionale delle aree montane possono essere presentati, anche su
iniziativa delle regioni, delle province autonome e degli altri
enti pubblici o di associazioni senza scopo di lucro, progetti
speciali in favore della montagna che si traducano in un complesso
di interventi mirati, organici e coordinati, di valenza
interregionale, in favore di territori montani disagiati.
2. Gli interventi previsti nei progetti speciali dovranno
perseguire prioritariamente gli obiettivi legati allo sviluppo
delle attività economiche e sociali, anche mediante la garanzia di
adeguati servizi per la collettività, alla sicurezza ambientale
delle zone montane, al riassetto idrogeologico, alla sistemazione
idraulico forestale e dei muri terrazzati, al miglioramento delle
vie d'accesso e dei trasporti locali, all'uso sostenibile delle
risorse idriche, allo sviluppo dell'economia locale e ad interventi
volti al sostegno dell'industria turistica dell'area, alla
valorizzazione ed alla conservazione della rete sentieristica, alla
valorizzazione del catasto nazionale dei sentieri e delle alte vie,
del patrimonio monumentale, architettonico, artistico, civile,
religioso, all'edilizia rurale, ai centri storici ed al paesaggio
montano, alla valorizzazione del patrimonio culturale e delle
tradizioni locali delle popolazioni montane.
3. Resta ferma la disciplina contenuta nel codice dei beni
culturali e del paesaggio, di cui al decreto legislativo 22 gennaio
2004, n. 42.
4. Il CIPE, d'intesa con la Conferenza unificata di cui
all'articolo 8 del citato decreto legislativo n. 281 del 1997, e
successive modificazioni, approva i progetti speciali in favore
della montagna e ne dispone il finanziamento a valere sulla quota
delle risorse previste dal Fondo nazionale per gli interventi nelle
aree montane di cui all'articolo 29 della presente legge,
privilegiando le iniziative che prevedono una partecipazione
finanziaria, superiore al 30 per cento della spesa complessiva, da
parte del soggetto che ha presentato il progetto.
5. Al fine della prevenzione dei dissesti ambientali e
territoriali e degli incendi boschivi, il Corpo forestale dello
Stato attua progetti speciali finalizzati al monitoraggio degli
ecosistemi e alla realizzazione del catasto delle aree percorse dal
fuoco. A tal fine è autorizzata la spesa di 2 milioni di euro a
decorrere dall'esercizio finanziario 2007. Nelle regioni a statuto
speciale e nelle province autonome le funzioni e i compiti di cui
al presente comma sono esercitate dai competenti Corpi forestali
regionali e provinciali.".
Emendamento
Dopo l'articolo 31 è inserito il seguente:
"Articolo 32
(Copertura finanziaria)
1. Agli oneri, ivi comprese le minori entrate, derivanti
dalla presente legge, valutati in 300 milioni di euro annui, si
provvede mediante corrispondente riduzione dello stanziamento
iscritto, ai fini del bilancio triennale 2007-2009, nell'ambito
dell'unità previsionale di base di parte corrente "Fondo speciale"
dello stato di previsione del Ministero dell'economia e delle
finanze per l'anno 2007, allo scopo parzialmente utilizzando
l'accantonamento relativo al Ministero delle politiche agricole
alimentari e forestali e al Ministero della solidarietà
sociale.
2. Il Ministro dell'economia e delle finanze è autorizzato ad
apportare, con propri decreti, le occorrenti variazioni di
bilancio.".
Pongo in votazione la proposta di legge nel suo complesso:
Consiglieri presenti, votanti e favorevoli: 32
Il Consiglio approva all'unanimità.
Presidente -
La proposta di legge testè approvata verrà
inviata a entrambi i rami del Parlamento.
Il Consiglio
Visto il parere della I Commissione consiliare
permanente;
Visto che gli emendamenti presentati dai Consiglieri Sandri e
Bortot sono stati ritirati;
Preso atto che i singoli articoli della proposta, nonché gli
emendamenti del Presidente della Regione Caveri, sono stati tutti
approvati all'unanimità di voti favorevoli;
Ai sensi del secondo comma dell'articolo 121 della
Costituzione;
Delibera
di proporre al Parlamento l'allegata proposta di legge
statale: "Disposizioni per la tutela e la valorizzazione della
montagna", presentandola alla Camera dei deputati ed al Senato
della Repubblica.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK