Consiglio Regionale della Valle d'Aosta - Oggetto del Consiglio n. 793 del 25 ottobre 1989 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 793 del 25 ottobre 1989 - Resoconto
OGGETTO N. 793/IX - APPROVAZIONE DI RISOLUZIONE RECANTE
INIZIATIVE A TUTELA DEI DIRITTI DEI LAVORATORI IMMIGRATI.
PRESIDENTE:
Do lettura della proposta di risoluzione in
oggetto, iscritta al punto 13 dell'ordine del giorno.
RISOLUZIONE
Il Consiglio regionale
della Regione Valle d'Aosta,
rilevato:
- che lo sviluppo economico e la situazione sociale e
demografica del Paese determinano un richiamo di lavoratori di
nazioni extracomunitarie in situazione di grave sottosviluppo;
- che tale immigrazione, anche per il ritmo disordinato con la
quale si svolge, trova spesso le Istituzioni del tutto impreparate
per una valida risposta ai bisogni dei lavoratori e delle
lavoratrici;
- che altri Paesi europei, ad alti livelli di
industrializzazione, hanno saputo, nel recente passato, anche se
con obiettive difficoltà, affrontare il fenomeno;
- che, in strati della popolazione, manca
un’adeguata coscienza culturale verso gli immigrati
che sfocia a volte in atti di intolleranza inammissibili;
ricordato: -
- che le vicissitudini patite dalla stessa Società valdostana
alla fine del secolo scorso e all'inizio del presente sono sfociate
nella massiccia emigrazione di suoi cittadini verso altri Paesi
alla ricerca di un'occupazione e di una vita dignitosa;
- che la Comunità valdostana ha accolto, a sua volta, persone
provenienti da tutte le Regioni d'Italia, le quali si sono via via
inserite e integrate con la popolazione originaria formando una
Società improntata alla pacifica convivenza con intenti comuni di
progresso;
ritenuto:
- indispensabile che ai cittadini extracomunitari sia
riconosciuto il pieno rispetto dei diritti del lavoratore e dei
livelli di protezione e di sicurezza sociale e che tali garanzie
siano regolamentate ed applicate con rigore allo scopo di evitare
un'immigrazione selvaggia che si ritorce a danno essenzialmente dei
lavoratori esposti in tal modo alla discriminazione, allo
sfruttamento e alla umiliazione;
convinto:
- che, al di là delle affermazioni di principio, spesso
velleitarie e meramente rituali, occorre assumere iniziative
concrete secondo le rispettive competenze e le responsabilità di
tutti;
richiamato:
- il primo provvedimento assunto dalla Giunta regionale nel 1988
per l'erogazione di prestazioni di assistenza sociale ed alla
fruizione di servizi sociali da parte di apolidi e stranieri
residenti, domiciliati o occasionalmente presenti nel territorio
della Regione Valle d'Aosta;
SI IMPEGNA
- a creare una coscienza di tolleranza, di solidarietà e di
sostegno verso gli immigrati, nell'ambito delle proprie
competenze;
- a favorire gli organismi che si pongono l'obiettivo di
agevolare l'inserimento dei lavoratori extracomunitari;
- a promuovere servizi di accoglienza, di orientamento e di
informazione allo scopo di garantire gli inalienabili diritti
umani, universalmente riconosciuti;
AUSPICA
- che a livello nazionale siano adottati provvedimenti volti a
rendere concreti i diritti dei lavoratori immigrati garantendo loro
l'assistenza sociosanitaria, la tutela sindacale, la copertura
assicurativa e previdenziale, su un piano di parità con i cittadini
italiani.
PRESIDENTE:
Ha chiesto la parola il Presidente della
Giunta, Rollandin; ne ha facoltà.
ROLLANDIN (UV):
Comme on avait annoncé au cours de
l'avant dernière séance, on présente à l'attention du Conseil une
proposition concernant soit les problèmes de la drogue, soit ceux
des travailleurs immigrés. Par conséquent on a prédisposé, pour ce
dernier argument, un texte qui, je crois, est à l'attention des
différentes forces politiques pour être ensuite discuté. Ce thème
avait déjà été présenté: on voulait souligner les caractéristiques
de notre culture et de notre histoire face aux différents problèmes
de l'immigration et de l'émigration. Aujourd'hui on parle de ce de
l'immigration, problème que tout le monde connaît.
Je crois que l'attitude de l'Administration régionale et, plus
en général, de toute la Région, est avant tout d'être sérieux, de
ne pas donner des réponses qui comportent à paroles un engagement
qui dans les faits ne se réalisera pas, d'être attentifs à toutes
les petites réalités, car le problème de l'immigration n'a pas un
seul aspect, mais comporte plusieurs considérations sanitaires,
sociales, économiques et psychologiques.
On doit considérer la possibilité de prévoir une intervention
qui ne vienne pas à résoudre un problème déjà en acte, mais qui
puisse le prévenir. Celui-ci devrait être surtout le but des forces
politiques, afin qu’il y ait la possibilité d'aider
ces pays à se gérer de façon autonome d'un point de vue
socio-économique.
Au-delà de cette remarque générale, je pense que dans les
différents secteurs le problème a des implications particulières;
on souhaite, ici, qu'il y ait un accord, une collaboration entre
toutes les forces sociales et syndicales qui déjà travaillent dans
les différents secteurs. A ce propos on a eu des consultations avec
l'Agence de coopération et les autres secteurs économiques, pour
avoir une réponse positive.
Donc, je pense que, même si avec des modifications et
corrections, cette proposition peut-être une base de discussion
sérieuse.
PRESIDENTE:
Ha chiesto la parola il Consigliere Rusci; ne
ha facoltà.
RUSCI (PRI):
L'ordine del giorno presentato dalla Giunta
ha sicuramente il pregio di porre in discussione l'argomento con un
altro stile ed un altro taglio rispetto a quanto rischiavamo di
fare nell'ultima seduta del Consiglio regionale. Si tratta di una
pregevole enunciazione di principi universalmente riconosciuti nei
consessi sociali e quindi dico sin d'ora che sicuramente il
documento è condivisibile nelle sue grandi linee.
Ritengo però indispensabile fare una serie di considerazioni,
perché c'è il rischio che un documento di questo tipo, come tra
l'altro mi è sembrato di capire dalle parole del Presidente della
Giunta, non intende intaccare la soluzione del problema di là a
venire, cioè per come si porrà nel corso dei prossimi anni, ma
tenta di dire come dovrebbe essere, dal punto di vista umanitario,
la risposta nei confronti dell'immigrazione extracomunitaria.
Il Vicepresidente del Consiglio, On. Martelli, riferendo alla
Commissione affari sociali della Camera, ha comunicato dei dati
estremamente allarmanti sul discorso dell'immigrazione
extracomunitaria. Non si hanno dati precisi, ma il termine di
raffronto sembra poter essere individuato in un numero complessivo
che sta tra 700.000 unità e 1.200.000 unità, con un incremento
annuo di qualcosa come 150.000 unità. Di questo passo noi rischiamo
di raggiungere molto velocemente nazioni che da anni stanno
affrontando il loro problema. Mi riferisco, ad esempio, alla
Francia, alla Germania o ai Paesi del Benelux, che nella Conferenza
di Shengen hanno stabilito, con accordi molto precisi, di
introdurre nei rispettivi Paesi una legislazione che contenga norme
precise ed efficacemente sanzionate, per organizzare questi flussi
di immigrazione in maniera programmata.
Per quello che ci riguarda, la situazione attuale vive un po'
sulle conseguenze di una legge anche molto avanzata dal punto di
vista sociale, la n. 943, che risale alla fine del 1986 e che
prevedeva una sanatoria per tutti i cittadini extracomunitari che
si fossero presentati e che l'avessero chiesta. Allora i risultati
non furono felici, tant'è che il dibattito politico di questi
giorni e di questo periodo a livello nazionale sembra far
intravedere e prevedere un'ulteriore sanatoria dell'attuale
situazione.
A questo punto, però, a nostro parere sorgono spontanee alcune
domande, alle quali credo che anche questo Consiglio regionale
debba dare una risposta, specie se al documento presentato si
vogliono dare, come io ritengo, "gambe" e contenuti e se si vuole
far sentire la voce del nostro Consesso regionale anche in sede
nazionale.
Noi abbiamo il timore che la proposizione di una nuova sanatoria
a distanza di così poco tempo rischierebbe veramente di rafforzare,
all'interno di quei Paesi dai quali arrivano in Italia gli
immigrati extracomunitari (magari attraverso strade differenti, una
delle quali potrebbe essere, ad esempio, la Grecia), la convinzione
che tanto e comunque, venendo in Italia, a distanza di poco si ha
la certezza di trovare un riparo immediato ed una dimora
definitiva.
Io credo che dovremmo anche dare delle risposte relative alla,
secondo noi, necessaria formulazione di una programmazione di
questi ingressi. Un Paese come il nostro, e come tale intendo sia
la Nazione sia la Regione nella quale noi viviamo, ha patito sulla
sua pelle per moltissimi anni il problema dell'emigrazione, però io
credo che non possiamo nasconderci dietro al dito e dire: "Queste
cose le abbiamo patite sulla nostra pelle e perciò il nostro Paese
deve essere totalmente libero ed aperto a qualsiasi ingresso non
programmato".
Credo invece che occorra una valutazione precisa degli equilibri
sociali che il nostro Paese vive; occorre una valutazione precisa
delle esigenze del mercato. Quanti ne può assorbire il mercato o
l'economia nazionale? Occorre anche una valutazione sulle relazioni
internazionali del nostro Paese con gli altri Paesi. Occorre,
soprattutto, avere dei termini di raffronto e di paragone precisi,
individuabili in un censimento, che attualmente manca nel modo più
assoluto, di questa realtà, tant'è che, torno a ripetere, a livello
nazionale lo stesso Vicepresidente del Consiglio ne ha dato una
valutazione di grande approssimazione, citando comunque delle cifre
che sono di grossa preoccupazione.
Io credo che una nuova sanatoria porrebbe a questo Paese dei
grossi problemi, così come credo che continuare, con
un'accettazione indifferenziata, ad ospitare chicchessia, sia in
qualche modo un atteggiamento di falso moralismo, perché ho la
netta sensazione che tutti noi sappiamo molto bene quali sono le
conseguenze e la qualità di vita alle quali gli immigrati
extracomunitari vanno incontro, entrando in maniera così
disorganizzata nel nostro Paese. Noi rischiamo di dare fiato, con
un tipo di atteggiamento "umanitario", ad una serie di problemi
estremamente negativi. Rischiamo di dare fiato, per esempio, al
mercato nero; di dare fiato a infinite possibilità di sfruttamento
che sono poste quotidianamente di fronte ai nostri occhi dai mass
media.
Si tratta di una serie di preoccupazioni che io ho e che ho
voluto evidenziare al Consiglio regionale ed è per questo che mi
sono permesso di ampliare, verso la fine, l'ordine del giorno
presentato dalla Giunta, esattamente laddove si arriva all'auspicio
"che a livello nazionale siano adottati provvedimenti volti a
rendere concreti i diritti dei lavoratori immigrati, garantendo
loro l'assistenza sociosanitaria, la tutela sindacale, la copertura
assicurativa e previdenziale, su un piano di parità con i cittadini
italiani".
Tutto questo mi sta molto bene, ma a questa serie di
enunciazioni e petizioni di principio, da Paese ovviamente civile,
aggiungerei questo secondo punto di auspici:
"Che a livello nazionale si compia una scelta di civiltà nei
confronti degli immigrati da paesi extracomunitari, coerente con la
lezione che abbiamo recepito dalla storia attraverso l'esperienza
di tanti immigrati valdostani, e che non si identifica certo
nell'accogliere indiscriminatamente la "domanda di ingresso" ma
nella programmazione del numero attraverso la predeterminazione di
un tetto massimo, sulla base di precisi criteri economici e di
sostenibili equilibri sociali, al di là di una troppo facile ed
interpretabile logica di umanitarismo farisaico".
Noi siamo molto preoccupati soprattutto dai grandi numeri.
Quando esistono così grossi numeri di popolazione da gestire, noi
riteniamo che ancora di più ci debba essere, da parte degli
amministratori e dei politici, tutta l'attenzione dovuta, anche
perché è troppo facile, su questi grandi numeri, fare della
demagogia, che alle volte può ritornare utile.
PRESIDENTE:
Ha chiesto la parola il Consigliere Tonino; ne
ha facoltà.
TONINO (PCI):
Noi riteniamo che il documento presentato
all'esame del Consiglio regionale sia un'utilissima base di
discussione e dico subito che ne condividiamo anche i contenuti.
L'immigrazione clandestina nel nostro Paese è un problema di grande
rilievo, perlomeno su due aspetti.
Innanzitutto lo è su quel piano che io definirei etico e morale,
perché è una questione che riguarda la dignità degli uomini e tocca
da vicino i principi della solidarietà, dell'uguaglianza e della
tolleranza e che, per quanto ci riguarda come Valdostani, ha un
legame molto stretto con una cultura che noi dovremmo sostenere,
quella del rispetto e della valorizzazione delle differenze. Si
tratta quindi di valori profondi che, se mi consentite uno slogan,
caratterizzano o meno la civiltà di un popolo e di una nazione.
Tale questione ha anche un grande valore etico e morale, perché
tocca da vicino il grande tema dei diritti dei cittadini.
Io credo che sia segno di lungimiranza prendere atto, da parte
nostra, del fatto che il futuro ci prospetta una società che sarà
plurietnica e plurilinguistica, in cui il diritto all'autogoverno,
che è questione che a noi interessa molto, dovrà essere
riconosciuto a tutti gli abitanti ed a tutti i residenti,
prescindendo dalla località di nascita o dalla stessa
cittadinanza.
Questo significa in concreto estendere nel modo giusto il
cosiddetto diritto di cittadinanza.
Il secondo piano, per cui questo tema ha, a mio avviso, un
grande rilievo, è quello che tocca i rapporti internazionali. Non
sono loro che ci stanno invadendo, ma siamo noi, i Paesi ricchi, ad
aver invaso e sfruttato quelle parti più povere del mondo e ad aver
causato questi flussi immigratori, prima con le politiche coloniali
e poi con una politica economica, che, in cambio di una vera e
propria rapina di materie prime, ha lasciato o venduto in quei
Paesi tecnologie superate, indebitandone progressivamente le
economie, fino a farle pervenire ad un punto di collasso. Io credo
che dobbiamo aver coscienza che è questo il nodo vero che deve
essere affrontato.
Stando così le cose, i flussi migratori sono sicuramente
destinati ad aumentare notevolmente in un prossimo futuro, fino a
raggiungere livelli che possono davvero essere drammatici, a meno
che, e questo è il nodo, i Paesi europei tecnicamente più
progrediti si decidano a guardare oltre la cinta del proprio orto
privilegiato e ad intervenire positivamente per riequilibrare la
situazione del mondo. Solo così si possono davvero affrontare i
problemi di controllo dei flussi immigratori.
Voglio dire anche che è amaro e deprimente constatare che, anche
in Paesi che hanno una antica tradizione civile e che hanno
dimostrato una grande ospitalità verso i perseguitati politici ed
in generale verso tutti gli stranieri che si trovavano in
situazioni di bisogno, c'è qualcuno che propone di chiudere le
frontiere. Io dico che ciò sarebbe tragico per l'Europa, che
tradirebbe se stessa ed anche quella tradizione e grande idea di
cittadinanza universale che proprio nei Paesi europei è venuta
maturando in questi ultimi decenni.
E' chiaro che, da questo punto di vista, il problema è molto
complesso e non può essere affrontato da un solo Paese, per cui è
necessario il concorso ed il coinvolgimento di tutti i Paesi
europei ed una forte azione dell'Europa. Questa è l'unica direzione
veramente possibile e perseguibile.
Noi non siamo per niente convinti che la soluzione possa essere
il numero chiuso e devo dire che abbiamo seri dubbi anche sul
cosiddetto numero programmato. E' stato ampiamente dimostrato
infatti che il numero chiuso in un certo senso addirittura
incoraggia gli ingressi clandestini in un Paese. Io invito i
Consiglieri a riflettere sulla situazione odierna. Già oggi infatti
donne e uomini che provengono dai Paesi più poveri sono ogni giorno
ufficialmente respinti alla frontiera, nell'illusione di poter
fermare in quel modo un movimento migratorio che invece (e credo
che anche questo vada detto, perché è anche storia d'Europa) è un
fenomeno che esiste da che mondo è mondo, nel senso che esiste da
quando esistono squilibri tra Paese e Paese.
Per noi, quindi, l'unico modo di affrontare il problema è quello
di agire su questi grandi rapporti di tipo internazionale e, per
quanto riguarda la situazione di oggi, noi riteniamo che occorra
conoscere, censire, sapere quanti sono gli stranieri che oggi nel
nostro Paese sono in una situazione di clandestinità, quale
attività svolgono, perché hanno lasciato il loro Paese, se
intendono restare in questo Paese più o meno a lungo.
Noi siamo anche a favore della sanatoria, perché quella è
l'unica strada che consente davvero di risolvere i problemi che
sono stati ricordati anche dal Consigliere Rusci poco fa, vale a
dire: la lotta contro il lavoro nero, contro lo sfruttamento e
contro le situazioni di emarginazione di queste categorie di
lavoratori nel nostro Paese, che gridano vendetta perché sono
vergognose. L'unico modo, a nostro avviso, è la sanatoria, il
censimento e l'adeguamento delle leggi, affinché siano estesi anche
a questi cittadini i diritti ed i servizi che un Paese civile ed
ospitale deve garantire a tutti.
Per quanto riguarda la Valle d'Aosta, io credo che anche noi
dovremmo muoverci in questa ottica. Il documento dice molto bene
che la Valle d'Aosta non può tradire la sua caratteristica di
Regione tollerante ed ospitale, in cui si è sempre realizzata una
armonica convivenza tra cittadini provenienti da diverse parti
d'Italia e del mondo; ma direi che occorre anche andare oltre,
perché questo tipo di rapporto ha portato ad un arricchimento
reciproco e quindi è stato benefico per la stessa comunità
valdostana.
Ecco, a mio avviso, noi dobbiamo tradurre in concreto, nella
nostra Regione, queste affermazioni e questi principi ed essere
aperti ad una prospettiva che vedrà anche questa Regione
caratterizzata dalla multietnicità e da una presenza multiculturale
e plurilinguistica.
Ho detto "in concreto" e non solo a parole, ed in questo senso,
rivolgendomi al Presidente della Giunta, auspico che anche in Valle
d'Aosta siano portate avanti le richieste proposte ufficialmente da
alcune associazioni, sostituendoci là dove è carente l'iniziativa
dello Stato, per conoscere, per censire, per capire e soprattutto -
ma su questo credo di sfondare una porta aperta, perché il
Presidente della Giunta si è già espresso in tal senso - per poter
fornire a questi cittadini provenienti da altri paesi condizioni e
servizi adeguati.
Concludo augurandomi che la risoluzione non sia solo un invito,
che ovviamente noi accogliamo, a rivedere le leggi nazionali ed a
sollecitare un’azione nazionale ed europea, ma sia
anche, specie per quanto ci riguarda, un invito ad attuare
un'azione concreta. Credo che questa sia, moralmente e civilmente,
la forma migliore per qualificare uno degli aspetti più profondi
del modo di essere della nostra Regione.
PRESIDENTE:
Il Consigliere Rusci ha fatto pervenire a
questa Presidenza l'emendamento aggiuntivo che aveva annunciato nel
corso del suo intervento e che ora vi viene distribuito in
fotocopia.
Ha chiesto la parola il Vicepresidente del Consiglio, Beneforti;
ne ha facoltà.
BENEFORTI (DC):
Ho preparato alcuni appunti per esprimere
il pensiero del partito che qui rappresento, ma anche per non
correre il rischio di uscire dalle linee che esso si è dato.
Dichiaro subito che su questo argomento e sulla proposta di
risoluzione che andremo a votare ci sarà il parere favorevole del
Gruppo della Democrazia Cristiana. Non voglio dilungarmi troppo
nell'illustrare le motivazioni per le quali il nostro partito vota
a favore di questa risoluzione che condividiamo. Nell'ordine del
giorno sono riportati alcuni principi e alcune linee di pensiero
che la Democrazia Cristiana va sostenendo qui come in altre sedi.
Mi limito perciò a fare una premessa per indicare alcune delle
linee sostenute dalla Democrazia Cristiana ed alcune riflessioni
che ovviamente sono conseguenti.
Pur essendo certi di non scoprire l'acqua calda, noi diciamo
che, per avanzare delle proposte e fare delle riflessioni, occorre
partire dalla premessa che gli immigrati extracomunitari nel nostro
Paese rappresentano ormai una realtà tangibile e diversificata di
culture e di uomini che vanno accolti ed aiutati, in particolare
nella nostra Regione, che per tradizione si è sempre dimostrata
aperta verso tutti coloro che per diversi motivi hanno abbandonato
le loro terre e sono venuti in terra valdostana.
Alla luce di questa premessa, nonché dell'attuale legislazione
nazionale, la Democrazia Cristiana ritiene di dover sostenere
alcune proposte che ha già fatto in altre sedi ed anche al
Parlamento italiano, mentre si discutevano mozioni presentate dalla
stessa DC come da altre forze politiche.
Occorre innanzitutto una sanatoria per tutti gli extracomunitari
presenti sul territorio, senza alcuna discriminazione. Detta
sanatoria deve essere finalizzata al riconoscimento della parità
dei diritti previsti dalla legge n. 943 per tutti gli immigrati
residenti. Pertanto lo Stato, come le Regioni, in caso di necessità
devono attivarsi per la loro accoglienza, per i servizi sanitari,
per la formazione scolastica e per la casa.
Occorre poi una legge per la regolamentazione degli accessi, non
tanto per prevedere il numero chiuso, ma per eliminare le
speculazioni, la clandestinità e lo sfruttamento oggi esistenti nei
confronti degli immigrati extracomunitari, come dei rifugiati
politici.
La DC, per quanto possibile, sostiene ed intende portare avanti
le intese bilaterali con i Paesi da cui questi immigrati
provengono, com'è nella tradizione degli accordi fatti dall'Italia
con i Paesi esteri per i nostri emigrati. Noi oggi dobbiamo poter
fare altrettanto con quei Paesi che espellono una certa quantità di
mano d'opera e di cittadini.
Riteniamo importante non dimenticare, ma favorire le domande di
rientro degli italiani emigrati, che a più riprese hanno fatto
conoscere le loro con dizioni di indigenza e la loro volontà di
essere aiutati a rientrare ed a reinserirsi nella comunità
nazionale. Dobbiamo pensare agli immigrati extracomunitari, ma
dobbiamo pensare anche ai nostri emigrati che oggi chiedono di
rientrare nel nostro Paese, dopo essere andati in varie parti del
mondo, specie in Sud America, dove purtroppo non si sono trovati
molto bene.
Cari amici, per chi come noi crede nell'uguaglianza dei diritti
e nella solidarietà ed è contro ogni forma di razzismo e di
segregazione razziale, questa è la strada da seguire. Noi infatti
non possiamo e non dobbiamo accettare forme di sfruttamento e di
emarginazione, in cui gli immigrati ed i rifugiati sono costretti a
vivere. In tal senso siamo con chi lotta a sostegno dei diritti
degli emigrati e contro ogni forma di razzismo.
Le proposte che vi ho indicato derivano da alcune riflessioni
che abbiamo fatto e che qui vogliamo portare a vostra conoscenza.
Innanzitutto dobbiamo prendere atto che il Paese, dopo essere stato
per decenni esportatore di forza lavoro, a cominciare dagli anni
'70 è diventato importatore di forza lavoro. Dobbiamo inoltre
prendere atto che, di fronte alla crescita produttiva, allo
sviluppo finanziario e alla dilatazione dei servizi, ma anche ad
una forte caduta degli indici di natalità, sarebbe impossibile
mantenere la crescita e la qualità dello sviluppo senza attingere
risorse umane anche da mercati esterni. Ma sarebbe anche
imperdonabile leggerezza ritenere che sia sufficiente questa
disponibilità ad alzare le sbarre delle frontiere, senza
predisporre una politica adeguata ai nuovi arrivati. Essi, infatti,
non sono soltanto lavoratori, ma sono soprattutto esseri umani. La
tolleranza degli ultimi anni ci ha permesso di rispondere ad alcune
esigenze forse primarie, ha creato molti e più grandi problemi ai
quali si deve guardare con il senso della giustizia e della
previdenza. Per questa ragione la DC parla di una nuova politica
per garantire l'accoglienza, per fare assistenza e per preparare
l'integrazione.
E' sempre più difficile concepire una politica adeguata
all'immigrazione, senza misurarsi con questi momenti dell'azione
politico-legislativa moderna e senza uscire dai facili
sentimentalismi e dalla comodità dello sfruttamento che oggi
sussiste.
Per quanto paradossale possa sembrare, questi due estremi hanno
finito per favorire la stessa realtà, perché l'ingresso
indiscriminato è la via per lo sfruttamento senza controllo e per
la non soluzione dei veri problemi. Non è neppure possibile andare
avanti da soli in questo cammino, ma occorre procedere con loro,
con gli immigrati e con le loro rappresentanze. Essi, che hanno
dimostrato di voler vivere qui con noi, debbono toccare con mano lo
spessore dei doveri e dei diritti, devono conoscere la strada dei
sacrifici e dei risultati, devono assumersi le loro responsabilità
ed apprezzare i contenuti della cooperazione sociale. Insomma, gli
immigrati non possono essere i destinatari di una legislazione a
loro estranea e soltanto oggetto di una normativa, ma vanno
coinvolti, interessati, fatti partecipi e corresponsabilizzati.
L'aver atteso tanto tempo ha reso più complessi i problemi.
Oggi, pertanto, non sono più ammessi ulteriori ritardi. Il problema
esiste e, come quello della droga, deve essere affrontato e avviato
a soluzione.
La Valle d'Aosta, con l'ordine del giorno che andiamo ad
approvare, dimostra di aver compreso il problema, ma dimostra
soprattutto una grande maturità nell'affrontarlo, in quanto
respinge ogni ambiguità, così come respinge certe mozioni di parte
ed atteggiamenti individuali che tendono a non risolvere i problemi
della povera gente ed a ritenerli strumentali solo a fini
clientelari ed elettorali, ma che, oltre a danneggiare i diretti
interessati, danno della nostra Regione un'immagine che essa non ha
mai avuto, che non ha oggi e che non dovrà mai avere neanche nel
futuro.
Grazie.
PRESIDENTE:
Ha chiesto la parola il Consigliere Milanesio;
ne ha facoltà.
MILANESIO (PSI):
Cercherò di essere breve e di evitare
rimasticature che ho già sentito in più di un intervento o che ho
già letto in qualche relazione.
Questa sera, ascoltando alcuni Consiglieri, con l'esclusione per
la verità del Consigliere Rusci, mi è venuta alla mente la
preoccupazione che la categoria dell'immigrazione o
dell'emigrazione, secondo come dir si vuole, venga concepita come
una categoria del "bene". Attenzione a non elevare un peana
all'immigrazione o all'emigrazione, per ché questa situazione è da
considerare invece come una categoria del "male" o di uno stato di
necessità. Pertanto, affrontando il problema, dobbiamo cercare di
magnificarla il meno possibile, anche per non indurla, promuoverla.
Questo non per un gretto egoismo di bianco, medio o centroeuropeo,
più o meno benestante ed inserito in una civiltà che offre servizi
sociali, ma perché, se noi crediamo che ogni uomo abbia il diritto
di crescere e di espandere la sua personalità e di migliorare la
sua persona, dobbiamo credere che questo egli lo debba fare
preferibilmente nel luogo in cui è nato. Ecco perché dico che
dobbiamo stare attenti.
Personalmente, mentre sento fare certi discorsi sulla necessità
di puntare ad una società multietnica e multirazziale, quasi che
ciò fosse una cosa utile ed opportuna, ribadisco che questa
circostanza è un elemento di distorsione in una crescita
equilibrata, perché ogni Paese, ogni popolo ed ogni cittadino ha
diritto a mantenere la sua individualità e la sua personalità ed
aggiungo che solo per necessità si affronta il duro cammino
dell'emigrazione che è stato così ben conosciuto da molti nostri
concittadini.
L'Italia è un Paese relativamente progredito, ma questa sera,
stranamente, non ho sentito dire nulla sul suo Mezzogiorno, quasi
che noi avessimo già risolto questo problema, mentre lì c'è un
altissimo tasso di disoccupazione rispetto a quello del Nord e del
Centro. Tuttavia, non ci dobbiamo porre dalla parte di quella
logica distorta del mercato che vede i lavoratori andare là dove
trovano un'occupazione, ma anche là dove tale occupazione conviene
al datore di lavoro, per cui ne conseguono lavoro nero e
immigrazione clandestina.
Cercando, quindi, di essere concreto, dico che mi pare opportuno
puntare al numero programmato. Chiamiamolo pure come vogliamo,
perché qui c'è sempre paura delle parole ed infatti se si dice
"numero chiuso", si è conservatori; se si dice "numero aperto", si
è progressisti; se si dice "numero programmato", si è moderati. Io
parlo di "numero programmato", perché è chiaro che un Paese, anche
se deve ancora risolvere dei problemi interni, deve comunque
preoccuparsi dei lavoratori clan destini e dei lavoratori
extracomunitari. Credo però che di questi ultimi un Paese si debba
occupare solo in rapporto ai suoi tanti e reali problemi interni,
nel senso che non può fingere di esserne esente, perché ricco, pago
di benessere e di grasso che gli cola da tutte le parti.
A mio avviso, sia che ci serviamo di una parola sia che ce ne
serviamo di un'altra, si pone realmente alla nostra attenzione quel
problema che è stato introdotto nella discussione dal Consigliere
Rusci e che è stato poi ripreso anche dal Consigliere
Beneforti.
Vorrei inoltre raccomandare di non tentare di anticipare troppo
il futuro, che non sappiamo come sarà, ma limitiamoci ad affrontare
solo i problemi che avremo di fronte nei prossimi cinque o dieci
anni. Noi parliamo di immigrati extracomunitari e facciamo
riferimento ai Paesi del Terzo Mondo, mentre dobbiamo stare
attenti, perché sarà l'Est ad essere il nuovo Sud o il nuovo
Mezzogiorno dell'Europa di domani.
Nell'invitare tutti a riflettere ed a prestare attenzione anche
a questi problemi, mi dichiaro d'accordo sulla risoluzione, che mi
sembra ben fatta, anche perché recepisce tante preoccupazioni sulle
quali non intervengo proprio perché ormai sono diventate patrimonio
comune. Faccio notare che forse sarebbe opportuno accogliere,
magari anche con qualche piccolo emendamento, l'indicazione
prospettata dal Consigliere Rusci, che parla di predeterminazione
di un tetto massimo. Forse sarebbe meglio che questo tetto non
venisse determinato sulla base di meri criteri economici, ma di
sostenibili equilibri sociali, proprio perché nel nostro Paese
dobbiamo ancora risolvere non pochi problemi sociali.
Noi non vogliamo negare ai lavoratori immigrati la possibilità
di entrare nel nostro Paese; vogliamo però che ciò avvenga non solo
nel loro interesse, ma anche nel nostro, proprio perché non
possiamo dimenticare i problemi dei nostri connazionali.
PRESIDENTE:
Ha chiesto la parola il Consigliere Lavoyer;
ne ha facoltà.
LAVOYER (ADP):
Pur condividendo nelle linee generali la
risoluzione presentata dalla Giunta, noi riteniamo necessario che
l'Amministrazione regionale, nel suo piccolo, inizi ad affrontare
seriamente questo problema.
La prima azione dovrebbe essere quella di conoscere a fondo il
fenomeno per poterlo gestire correttamente. L'unico atteggiamento
che non possiamo avere è quello di lasciare le cose come stanno,
anche perché, in una piccola dimensione culturale come la nostra,
in futuro potremmo assistere ad un processo di destabilizzazione
sociale, politica e culturale dalle caratteristiche e dimensioni
non ancora definibili, ma sicuramente consistenti.
Dove non esistono argini culturali adeguati, è facile che, come
prima conseguenza, si possa scatenare un razzismo istintivo, contro
il quale la nostra cultura non ha fatto in tempo a costruire delle
difese capaci di imbrigliarlo. La costruzione di una cultura di
solidarietà, che nei limiti del possibile imbrigli un razzismo
altrimenti incontrollabile, è il primo passo che deve essere
compiuto dalla pubblica amministrazione.
Secondo noi, il legislatore a livello nazionale dovrebbe poi
affrontare il problema anche con altri atteggiamenti ed
interventi.
In primo luogo dovrebbe proporzionare l'immigrazione alla
possibilità di effettiva assimilazione e di effettivo inserimento
sociale, economico e professionale, per ridurre al minimo il numero
di individui marginali ed emarginati, anche perché, se il problema
del razzismo si mescola con quello della disoccupazione, il
fenomeno può diventare esplosivo.
In secondo luogo riteniamo che il Governo dovrebbe introdurre il
criterio dell'immigrazione per quote. Non si può generalizzare il
problema, ma il cinese non può essere confuso con l'africano o con
il canadese, perché la possibilità di assimilazione è profondamente
differente, così come il loro eventuale apporto allo sviluppo del
nostro Paese.
Rivolgo quindi un invito al Consiglio, affinché, oltre a
sollecitare l'adozione di provvedimenti legislativi a livello
nazionale, visto che stiamo ancora andando avanti con una legge che
risale addirittura al 1921, approfondisca il problema a livello
regionale, come ha già detto il Presidente della Giunta, dopo aver
sentito le associazioni ACLI, Solidarietà Pace e Sviluppo, ARCI,
Croce Rossa Italiana ed anche altre che stanno già lavorando alla
costituzione di un centro di informazione per immigrati
extraeuropei.
PRESIDENTE:
Ha chiesto la parola il Consigliere Riccarand;
ne ha facoltà.
RICCARAND (NS):
Noi condividiamo sostanzialmente
l'impostazione dell'ordine del giorno che è stato presentato dalla
Giunta regionale, anche se, in questo genere di cose, si può sempre
correre il rischio della genericità. Riconosciamo tuttavia che,
fondamentalmente, l'impostazione che è stata data a noi va bene e
ci sembra che questo taglio di attenzione, rispetto alla realtà
dell'immigrazione extra comunitaria, sia positivo.
A mio avviso, la discussione che si svolta finora ha un pochino
spostato l'accento, da quello che forse era il livello di questo
documento, che voleva indicare i tipi di intervento, di attenzione
e di assistenza rispetto al fenomeno dell'immigrazione, ponendolo
invece su un discorso più generale rispetto alla politica che la
Valle d'Aosta, ma più in generale lo Stato italiano, deve fare nei
confronti dell'immigrazione. Si tratta di un argomento complesso,
su cui molto difficilmente si possono dare delle risposte
convincenti, ma che merita riflessioni da farsi anche in questa
sede.
La riflessione che facciamo noi, rispetto a questo problema,
concerne il fatto che le dimensioni dell'immigrazione
extracomunitaria, giustamente definite preoccupanti anche in
Italia, oltre che negli altri Paesi europei, sono indice a nostro
avviso delle dimensioni dello squilibrio economico a livello
internazionale, che ha diversi responsabili e che sicuramente non
può essere addebitato esclusivamente, ma forse neanche
prevalentemente, ai Paesi del cosiddetto "sottosviluppo".
A noi pare che proprio il problema dello sviluppo e del
benessere, che si concentra in alcuni Paesi, e quello del
sottosviluppo, che si concentra in molti altri Paesi, siano le due
facce di uno stesso modello e di uno stesso tipo di sviluppo, che
evidentemente non può avere una distribuzione equilibrata e che
determina, come giustamente detto da qualcuno, situazioni di
"grasso che cola" da qualche parte e situazioni di tremenda miseria
da altre parti.
A nostro avviso, quindi, il problema dell'immigrazione e quello
dei rapporti tra Paesi del benessere e Paesi del sottosviluppo, non
possono essere affrontati e risolti attraverso provvedimenti
amministrativi o polizieschi, tipo la chiusura delle frontiere, il
numero chiuso o il numero programmato, perché, se la storia ci può
insegnare qualcosa, ci insegna appunto che queste politiche non
hanno mai funzionato, perché si sono sempre trovati gli strumenti
per aggirarli: quello che non si poteva fare legalmente, è sempre
stato fatto illegalmente.
Anche la storia dell'immigrazione valdostana è significativa
sotto questo aspetto e non sono certo bastati i provvedimenti
contro l'emigrazione, adottati da Mussolini, per impedire il flusso
di centinaia di migliaia e di milioni di nostri emigrati. Così come
non sono bastati gli sbarramenti in altri Paesi per impedire tale
flusso.
Non è con questi provvedimenti che si può pensare di risolvere
questo problema drammatico. Bisogna invece andare alla radice delle
cause, ai motivi che determinano questa necessità e spingono della
gente, sempre più numerosa, ad abbandonare il proprio Paese per
andare a cercare condizioni di vita migliore da altre parti, e
bisognerebbe chiedersi come mai c'è questo squilibrio
internazionale e come si può operare per recuperare un maggiore
equilibrio.
Noi crediamo che questo problema chiami in causa anche il
modello di sviluppo che noi abbiamo in Italia ed in Valle d'Aosta,
ed indichi che c'è uno squilibrio tra società che consumano troppo
e che in genere consumano prodotti e materie prime che provengono
proprio dai Paesi del sottosviluppo, e Paesi che invece sono ad un
livello di sussistenza o anche di vera e propria carenza, quando
non addirittura di miseria.
Si tratta, quindi, di interrogarsi su questo tipo di sviluppo,
si tratta di chiedersi se non sia il caso di pensare anche qui da
noi ad un tipo di economia diversa, ad un'economia che non insegua
tanto il facile benessere, la facile ricchezza o l'incremento del
prodotto interno lordo, ma che invece punti ad utilizzare
prevalentemente le risorse che sono disponibili in loco.
Da tempo noi parliamo di praticare una politica dello sviluppo
basata sul principio delle risorse endogene e dello sviluppo
autocentrato. Noi siamo favorevoli a che ogni popolo ed ogni
regione geografica e storica pongano le basi essenziali del loro
sviluppo sulle proprie risorse interne. Questo deve essere
consentito a noi e noi dobbiamo porre le condizioni perché questo
possa essere fatto anche dai Paesi che sono in condizioni di
sottosviluppo, i quali, al loro interno, hanno sicuramente delle
risorse capaci di poterli tirare fuori da questa situazione, che è
provocata, come è stato giustamente detto dal Consigliere Tonino,
anche da una lunga storia di oppressione e di rapina nei loro
confronti.
Noi dobbiamo cambiare anche dei nostri modelli culturali, perché
troppo facilmente si è pensato e si è diffusa la concezione che il
benessere ed il bene stiano nel tipo di società industrializzata
che noi abbiamo e che l'arretratezza stia da altre parti. Anche
questa concezione è da rimettere in discussione. Credo quindi che
questo problema, al di là della sollecitazione a scelte
amministrative di un certo tipo, ponga in discussione il nostro
modello di sviluppo e ci indichi chiaramente che esso non è più
sostenibile e deve essere cambiato.
Ancora pochi giorni fa, da parte di alcune forze politiche della
maggioranza di questo Consiglio regionale, ho sentito levare un
inno al tipo di modello di sviluppo in cui noi ci troviamo. Beh, se
noi lo guardiamo a distanza, su una dimensione internazionale, ci
rendiamo conto di quanto sia sbagliato questo ragionamento e di
quanto sia sbagliato, distorto ed insostenibile, nonché produttore
di squilibri, questo tipo di sviluppo.
Credo allora che anche su questo noi dobbiamo fare una
riflessione e pensare al tipo di economia che noi vogliamo
realizzare in Valle d'Aosta ed ai settori su cui vogliamo
maggiormente puntare per il nostro sviluppo. Questo è molto più
importante che pensare di introdurre sbarramenti, soglie di
ingresso e numeri chiusi.
Per quanto riguarda altri aspetti della questione, io ritengo
che da parte della Giunta regionale, ed in particolare del suo
Presidente, ci sia stata una fretta eccessiva e sbagliata, ad
esempio, nel rispondere negativamente alla proposta che è giunta
dalle associazioni prima ricordate dal Consigliere Lavoyer, cioè le
ACLI, l’ARCI e Solidarietà, Pace e Sviluppo, che la
scorsa estate con un documento avevano chiesto all'Amministrazione
regionale di avviare un'indagine socio-economica sul tipo di
immigrazione extracomunitaria esistente in Valle d'Aosta, per
capirne le caratteristiche, le motivazioni e le dislocazioni.
Il Presidente della Giunta, con la lettera del 25 agosto 1989,
si è limitato a dire:
"Non si ravvisa per il momento la
necessità di attivare una ricerca socio economica sul fenomeno
dell'immigrazione nella Regione di cittadini extracomunitari".
Io credo invece che questa ricerca, magari anche nelle forme molto
semplici che erano state proposte, sia utile anche a noi. Capire
chi sono, quanti sono, il tipo di titoli di studio che hanno, il
tipo di inserimento lavorativo che sollecitano o che hanno
realizzato, una previsione su quello che potrà succedere nei
prossimi anni, sono tutti elementi che ci mancano e che sarebbe
utile avere.
Allo stesso modo vorrei raccomandare al Presidente della Giunta
e all'Ufficio Stampa della Presidenza della Giunta una qualche
cautela anche rispetto all'uso di un certo linguaggio nei
comunicati. Ho visto che una serie di associazioni, ad esempio, ha
mosso dei rilievi critici al comunicato sull'ultima riunione del
Comitato per l'ordine e la sicurezza pubblica, in cui si
mescolavano un pochino superficialmente il problema
dell'allontanamento dei cittadini stranieri con il dilagante
fenomeno delle prostitute di colore.
Io penso che l'intenzione con cui si volevano scrivere quelle
cose fosse un'altra, ma il modo in cui quel documento è stato
presentato lasciava sicuramente ampi margini di dubbio, perché
sembrava che si distinguesse tra un fenomeno negativo,
prostituzione e colore, e un fenomeno che invece va comunque
accettato con una certa benevolenza, che è la prostituzione di chi
non è di colore. Si confondevano inoltre i due piani, quello della
presenza di cittadini stranieri e quello della prostituzione, che
invece sono due cose che sicuramente non hanno tra loro un rapporto
diretto, anche perché credo che lo sfruttamento della prostituzione
sia più opera di elementi, diciamo così, di pelle bianca, piuttosto
che di persone con pelle di colore. Secondo noi, quindi, anche
sotto questo aspetto ci deve essere una particolare attenzione e
sensibilità nell'uso del linguaggio.
Il nostro Gruppo voterà a favore dell'ordine del giorno, mentre
esprime grosse perplessità ed un tendenziale voto negativo sulla
proposta di emenda mento presentata dal Consigliere Rusci.
PRESIDENTE:
Ha chiesto la parola il Consigliere Gremmo; ne
ha facoltà.
GREMMO (UAP):
Signor Presidente e colleghi Consiglieri, io
ho colto uno sforzo positivo nel documento presentato... A
proposito, presentato da chi? Dalla Giunta?
PRESIDENTE:
Presentato dal Presidente della Giunta.
GREMMO (UAP):
Ah, sì, è stato presentato dal Presidente
della Giunta che in effetti l'ha illustrato. Comunque, in quel
documento io ho colto uno sforzo estremamente positivo, che, come è
stato notato anche dal Consigliere Rusci, va un po' al di là di
quella specie di documento, che non saprei in quale altro modo
definire, che era stato presentato dal Consigliere Aloisi e che a
me pareva addirittura improponibile, almeno in termini morali,
oltre che politici. Questo documento è serio e ringrazio il
Presidente per averlo steso.
Per la verità, sul documento ho da fare soltanto delle
osservazioni marginali, che non entrano molto nel merito. La prima
osservazione riguarda il quarto punto del "rilevato", dove si dice:
"rilevato... che, in strati della popolazione, manca un'adeguata
coscienza culturale...".
Siamo tutti d'accordo che in Val
d'Aosta questo non c'è e allora diciamo la verità: in alcune
regioni del Meridione d'Italia ci sono stati degli atti di violenza
razzista incredibili ed inaccettabili per la nostra coscienza, che
hanno portato ad ammazzare addirittura della gente. Non facciamo
allora sempre la solita mescolanza, per cui, essendo tutti
Italiani, ci prendiamo anche noi le colpe degli altri. Se in certe
regioni sono avvenuti dei fatti di violenza, che in Val d'Aosta non
ci sono mai stati e che, secondo me, come è stato detto da altri
Consiglieri, sfuggono addirittura alla mentalità della Valle
d'Aosta, "diamo a Cesare quel che è di Cesare", nel senso che diamo
al Sud quello che è del Sud, ma diamo anche alla Valle d'Aosta
quello che è della Valle d'Aosta.
Diciamo allora chiaramente: "In strati della popolazione di
alcune zone dello Stato italiano", nel senso che in alcune zone
dello Stato sono capitati dei fatti o delle situazioni di
sfruttamento, violenza... ed allora dobbiamo avere il coraggio di
dire, come io continuo a ripetere, che noi moralmente ci sentiamo
al di fuori di queste vicende o situazioni. Questa è la prima
osservazione che mi sento di proporre.
La seconda riguarda il paragrafo del "ricordato", dove, dopo il
richiamo alle vicissitudini della società valdostana, sulle quali
vorrei fare poi una osservazione, si dice testualmente:
"Ricordato che la Comunità valdostana ha accolto, a sua
volta, persone provenienti da tutte le Regioni d'Italia...".
Occorre precisare che non è stato sempre così: perché se la società
valdostana è quella importante espressione di comunità che molti ci
invidiano, ciò è dovuto al fatto che essa ha ricevuto gente dalle
diverse regioni d'Europa.
Noi non dobbiamo sempre guardare all'arrivo di genti dalle
regioni italiane, perché la Valle d'Aosta lungo il corso dei secoli
ha avuto più immigrazione dalla Savoia e da certe regioni
d'oltralpe, come i cantoni svizzeri, che non da altre, per cui non
possiamo sempre dire:
"La Comunità valdostana ha accolto, a sua
volta, persone provenienti da tutte le Regioni d'Italia, le quali
si sono via via inserite ed integrate con la popolazione
originaria...".
Le altre Regioni d'Italia avranno avuto la loro
importanza, positiva per certi versi e negativa per altri, ma
perché bisogna sempre dimenticare che esiste o che è esistito qual
cosa che è provenuto da altre regioni?
La terza osservazione formale, che però ha anche un certo qual
substrato di sostanza, è relativa al secondo punto del "si
impegna", dove si dice che il Consiglio regionale della Valle
d'Aosta si impegna:
"A favorire gli organismi che si pongono
l’obiettivo di agevolare l'inserimento dei
lavoratori extracomunitari".
Su questo io sarei molto cauto e
chiederei di inserire l'aggettivo "istituzionali", in modo che la
nuova dizione risulti così formulata: "A favorire gli organismi
istituzionali...". Questo perché? Perché chiunque può dire: "Adesso
io voglio favorire l'obiettivo di agevolare l'inserimento dei
lavoratori extracomunitari...".
Stamattina voi, visto che io ho votato contro, avete votato due
milioni per non so più quale organizzazione, circolo o sodalizio,
che intende fare un film con la motivazione che ciò favorisce
l'inserimento dei lavoratori. Si tratta di una serie di film molto
interessanti sul cinema del Terzo Mondo e di un'iniziativa valida e
culturalmente accettabile, che però non deve essere presentata con
l'alibi dell'inserimento dei lavoratori extracomunitari.
Ciò è vero anche perché diversa gente ha già macinato e continua
ancora a macinare sul tema dei lavoratori extracomunitari, nel
senso che è un tema che sta diventando molto di moda, per cui, così
com’è formulato questo passo del "si impegna",
corriamo il rischio che chiunque si appiccichi un'etichetta
favorevole all'immigrazione venga poi qui a battere solidarietà ed
accoglienza. Nel raccomandare una certa cautela, io propongo di
modificare il testo dicendo: "Si impegna... a favorire gli
organismi istituzionali...", e quindi in primo luogo la Regione e
non chiunque.
L'ultima osservazione, sempre di carattere formale, riguarda il
punto in cui si dice che il Consiglio regionale della Valle
d'Aosta:
"Auspica che a livello nazionale siano
adottati...".
Piantiamola, per cortesia, di usare il termine "nazionale" in
modo così disinvolto! Io mi trovo sempre in imbarazzo, perché
alcuni giornali o movimenti battono giustamente, secondo me, sui
termini di "nazione valdostana" e "nazionalità della Valle
d'Aosta", mentre poi, in un documento politico ufficiale di questo
peso e così importante, scrivono disinvoltamente "a livello
nazionale", invece di "a livello di Stato italiano". Ribadiamo,
quindi, anche nelle piccole cose, la volontà di affermare questa
nazione o questa nazionalità valdostana. Ciò non è in
contraddizione col sentimento di comune appartenenza allo Stato
italiano, ma, in contrasto con l'On. Craxi - il quale sosteneva
l'inesistenza dei vari popoli e l'esistenza esclusiva del popolo
italiano, pur indicando che si vuole stare bene dentro lo Stato
italiano - tende a rivendicare l'autonomia delle varie nazionalità.
Queste erano le osservazioni formali che io avevo da fare.
Debbo dire che il mio elogio al documento può riferirsi a due
affermazioni, giuste ed importanti. La prima è quella in cui si
dice che le leggi devono essere
"applicate con rigore allo scopo
di evitare un'immigrazione selvaggia".
Mi fa piacere che tutti
i colleghi abbiano affermato di essere d'accordo sulla circostanza
che vede finalmente una Regione denunciare l’
"immigrazione selvaggia". L'espressione è giusta e quindi mi sta
molto bene che sia presente nel documento.
Mi fa ancor più piacere che anche i Consiglieri Riccarand e
Tonino abbiano dichiarato la loro adesione alla giusta affermazione
successiva, dove si dice:
"Convinto che, al di là delle
affermazioni di principio, spesso velleitarie e meramente
rituali...",
perché si sente troppa aria fritta su questo
aspetto, per cui è bene che la Valle d'Aosta l'abbia voluto
precisare con chiarezza. Posso dire che queste due affermazioni mi
sembrano realmente dei punti forti del documento.
Al di là di queste osservazioni, che tendono a dare una
valutazione positiva del documento, debbo dire che gli interventi
di alcuni Consiglieri hanno contribuito a spostare di parecchio
l'attenzione del Consiglio su altri aspetti. Io non capisco perché,
quando si parla di immigrazione clandestina, viene sempre fatta
quell'operazione psicologica o mentale per la quale si associano i
termini "immigrato clandestino" e "lavoratore". Chissà perché
questi, per il solo fatto di essere "immigrati clandestini",
diventano subito dei "lavoratori"?
L'argomento è stato oggetto di polemica alla Camera dei Deputati
la settimana scorsa, dove un parlamentare piemontese del Partito
Liberale, l'On. Costa, ha dichiarato: "Stiamo attenti, perché il
75% degli immigrati clandestini a Roma spaccia droga..."; ma subito
c'è stata polemica.
Pertanto, prima di fare questa assimilazione mentale e prima di
operare questo
"transfert "
per cui l'immigrato clandestino
diventa "il lavoratore", cerchiamo di stare più attenti, perché non
è detto che ciò sia vero. Io ho molto rispetto per la cultura
Rom,
ma quello è un altro problema. Tuttavia gli zingari che
fanno la tratta dei bambini tra la Jugoslavia e l'Italia fanno "un
lavoro", ma non credo che possano rientrare nella categoria dei
"lavoratori". Quindi, quando qualcuno solleva il problema dei
diritti dell'immigrato clandestino come lavoratore, stia molto
attento a dimenticare questo tipo di problema.
Giustamente il Consigliere Lavoyer ha ricordato che c'è il
rischio di possibili chiusure, ma dobbiamo stare attenti perché
esse non avvengono perché arriva "il lavoratore del Terzo Mondo" a
fare certi lavori. Faccio un esempio: in una delle due stazioni di
servizio lungo l'autostrada ci sono dei lavoratori di pelle scura e
quindi presumo che siano arrivati da fuori Piemonte e da fuori
Valle d'Aosta. Credo che nessuno ce l'abbia con quei signori, che
tra l'altro sono due persone molto gentili, che fanno correttamente
il loro lavoro, anzi. Il discorso però comincia a diventare
diverso, come in qualche modo è parso scivolare anche qui dentro,
quando abbiamo una prostituzione...
Colgo l’occasione per ricordare al Consigliere
Riccarand che non è vero che la prostituzione è un problema in
assoluto. In questo ha ragione il Consigliere Milanesio quando ci
ricorda di non discutere sempre sui massimi sistemi, che poi magari
ci fanno anche scivolare nelle banalità. E' vero che oggi esiste il
racket
bianco, quello cioè della mafia meridionale
impiantata al Nord, dove ormai ha trovato anche questo tipo di
sbocco alle sue attività illecite, ed è vero che il fenomeno della
prostituzione illegale e clandestina è drammatico per tutta una
serie di ragioni e non ultima, come mi diceva un medico di Torino,
il fatto che alcune malattie, che prima non circolavano o
circolavano poco, adesso circolano molto di più. Non è vero quindi
che si tratta sempre del solito problema della prostituzione,
perché ci sono dei fenomeni che si stanno sedimentando in modo
drammatico.
In ogni caso, se emergono fenomeni di paura o di timore, più che
di razzismo (la parola razzismo è ormai abusata, nel senso che
quando non va bene qualcosa, si apostrofa qualcuno dicendogli solo:
"Quello è razzista"), ciò è in funzione del fatto che nella massa
che arriva clandestinamente in Italia la figura del lavoratore o
dell'aspirante lavoratore è assolutamente minoritaria, mentre
accanto ad essa c'è la stragrande maggioranza di persone che
finiscono poi a delinquere, a spacciare la droga e ad aumentare i
ranghi della delinquenza.
E' stupefacente sentire il Consigliere Riccarand dire che
mettere una regolamentazione alle frontiere non servirebbe a
niente, perché, se la vogliono aggirare, ci riescono lo stesso.
Benissimo, per carità, ma questo è il sacrosanto principio del
vecchio anarchismo antistatuale, che aveva una sua logica in una
visione di opposizione totale a tutte le regole del sistema e a
tutte le leggi, proprio perché ogni legge può essere comunque
elusa. Direi però che questa logica non può essere accettata da
noi, che siamo chiamati anche a fare delle leggi. Ben vengano
invece le leggi e siano anzi molto serie, precise e pertinenti.
Certamente ci sarà sempre il rischio che vengano eluse, per carità
(del resto non vengono eluse solo quelle), ma per noi sarà sempre
importante aver stabilito dei principi entro i quali muoverci.
Io sto facendo questo ragionamento il più pacatamente possibile,
proprio per evitare che le mie parole siano in qualche modo
strumentalizzate, ma credo che la filosofia abbia camminato anche
qui dentro, nel senso che, curiosamente, anzi piacevolmente, ho
notato una certa concordanza tra l'amico della Democrazia Cristiana
ed i colleghi Consiglieri del Partito Comunista. Ciò a me fa sempre
piacere, perché quando trovo il Partito Comunista e la Democrazia
Cristiana in sintonia, capisco che se dico il contrario sono
sicuramente un uomo libero di muoversi per non favorire certe cose
che vanno a cattivo fine.
Consigliere Rusci, nel Consiglio provinciale di Torino, da un
autorevole esponente di Democrazia Proletaria, che su queste cose
ne sa sicuramente molto più di me, mi è stato detto che gli
immigrati clandestini in Italia sono circa 1,5 milioni, secondo la
stima più recente che ha preceduto l'ultimo arrivo; ma quando io
sento parlare di sanatoria, che dovrebbe garantire
ipso
facto
quelli che ho sentito chiamare "i diritti", mi preoccupo
innanzitutto di fare una spontanea e pacata riflessione. Se
sanatoria vuol dire, come sostengono molto autorevolmente il
Partito Comunista ed altri, che alle prossime elezioni
amministrative avremo un milione e mezzo di elettori in più, il
Partito Comunista non avrà neanche un voto in più.
(... Interruzione ...)
... Qualche volta, infatti, viene obiettato che i Comunisti, non
riuscendo più a prendere voti in Valle d'Aosta o in
nessun’altra parte, perché perdono il 10% dei voti
in ogni elezione, come è accaduto nel test elettorale di domenica
scorsa, vogliono aprire a questo milione e mezzo di immigrati
clandestini per cercare di prendere dei voti. Ma nell'ultima
conferenza che ho fatto a Varese due settimane fa, per presentare
la Lega contro la droga e l'immigrazione clandestina, ed alla quale
il Partito Comunista si è presentato con degli striscioni, io ho
detto: "Secondo me, il Partito Comunista sbaglia nel fare questo
affidamento, perché, poiché la gran parte di questo milione e mezzo
di cittadini proviene da Paesi che non hanno una tradizione
democratica, essa finirà per votare come si votava al tempo di
Lauro in una certa città, cioè a Napoli, nel senso che questi
cittadini voteranno chi gli darà una scarpa prima e gli prometterà
l'altra scarpa dopo"
L'illusione, quindi, del Partito Comunista; di Democrazia
Proletaria ed anche dei Verdi, di andare eventualmente a captare
voti nell'area dell'immigrazione clandestina, è uno dei più grandi
boomerang
che essi possono lanciarsi, proprio perché, non
avendo quest'area una tradizione di tipo democratico, che invece
noi abbiamo, favorendo il diritto di voti a questo milione e mezzo
di persone, essi finiranno per arrecare gravissimi problemi alla
democrazia nel nostro Paese e contribuiranno ad inserire un
elemento di grave destabilizzazione negli equilibri politici del
nostro Paese, favorendo tra l'altro l'insorgere di un altro
rischio.
Sul settimanale "Panorama", che non credo sia imputabile di
razzismo, due settimane fa è stato pubblicato un articolo
estremamente interessante sulla nascita del Partito Musulmano di
Londra, che si presenterà alle prossime elezioni con grandi
possibilità di affermazione. Poiché è stato dato un parziale
diritto di voto ai cittadini dell'ex Commonwealth, ora diventati
cittadini britannici, accadrà che questa grande massa di elettori
voterà per il Partito Musulmano.
Allora pensi, Consigliere Beneforti, che proprio da oggi si
avvia a Roma la prima tappa della neoconquista musulmana e
maomettana dell'Europa con i 2000 avanguardisti di Gheddafi, che
sono venuti in Italia a rivendicare la vendetta, quella che in
arabo si chiama la "yad". Dando, con la sanatoria, il diritto di
voto a questo milione e mezzo di cittadini che vengono...
Prego?.
(...Interruzione del Consigliere Beneforti...)
... Questa è una lettura della realtà. Poiché gran parte di
questi cittadini, che vengono dal Nord Africa, sono musulmani e
maomettani, dando loro il diritto di voto, voi, cristiani,
cattolici, apostolici, democristiani e quanto altro siete, voi date
concretamente una mano (e prendetene atto, perché non c'è bisogno
che ve lo dica io) alla nascita del partito islamico, che Gheddafi
sta in qualche maniera facendo nascere nel nostro Paese. Nel
momento in cui Gheddafi manda duemila persone a manifestare a Roma,
chiedendo i danni di guerra in nome dell'antifascismo, anche se poi
all'interno del suo Paese egli pratica un regime dittatoriale ed
ammazza gli oppositori, viene a dare a noi lezioni di antifascismo!
Quindi, per carità, colleghi della Democrazia Cristiana, prendetevi
pure questa responsabilità, però non chiedete a me ed a noi di non
dire neanche questo.
Sul discorso del Consigliere Riccarand, che a me è parso in
qualche maniera il più intelligente e puntuale, come sempre del
resto, ho da evidenziare una considerazione, che io voglio
riprendere, perché sono d'accordo. Il Consigliere Riccarand diceva:
"Stiamo attenti ad accettare i modelli di sviluppo consolidati ed
in sostanza quelli egemonici; crediamo invece e creiamo dei modelli
di sviluppo alternativi". Anch'io sono d'accordo su questo, anzi,
sono talmente d'accordo che, quando il Consigliere Riccarand
diceva: "Utilizziamo le risorse in loco", mi chiedevo perché
facesse quel ragionamento solo per l'Africa ed il Terzo Mondo.
Consigliere Riccarand, utilizziamo le nostre risorse in loco; ma
qual è la prima risorsa? Questa è la domanda che ci dobbiamo porre,
perché è su questo interrogativo che cade tutto il discorso della
sanatoria. Qual è la prima risorsa che abbiamo "in loco"? E'
l’essere umano, cioè siamo noi e la nostra gente.
Allora, attenzione Consigliere Riccarand, perché lei non può... tu
non puoi rivendicare il diritto all'autogestione e ad un modello
diverso per il popolo del Terzo Mondo, dimenticando che se noi
vogliamo costruire qui, come io voglio, un'Europa di regioni, dove
il modello della Valle d'Aosta sia diverso e non massificante, come
quello che viene imposto da certi centri di potere economico,
dobbiamo innanzitutto fare in modo che non vengano alterati gli
equilibri demografici e quelli umani.
Il Consigliere Tonino diceva che ormai dobbiamo pensare che la
società del futuro sarà plurietnica e plurilinguistica. Apro una
parentesi per dire che ho seri dubbi che, stante l'attuale
mentalità centralistica a Roma, davvero si vada in Italia verso una
società plurilinguistica.
Su "Stampa Sera" di ieri era riportato che a Settimo Torinese,
una cittadina vicina a Torino, sono state fatte togliere cinque
modeste targhe stradali, sulla toponomastica del paese, scritte in
piemontese. In Sardegna è stata portata avanti una modestissima
proposta, che in qualche maniera voleva favorire la lingua sarda,
ma la stessa maggioranza che aveva patrocinato l'iniziativa l'ha
poi affossata, perché l'utilizzo della lingua sarda in Sardegna
avrebbe potuto dare qualche fastidio. Ho dei dubbi, quindi,
Consigliere Tonino, che riusciremo ad avere un plurilinguismo vero
e reale.
Ma io non mi sono rassegnato a pensare che la società del futuro
debba davvero essere plurietnica, perché io non sono d'accordo. Io
credo invece che un'etnia abbia sempre una correlazione con un
territorio. L'unica etnia che conosco io e che non ha territorio è
quella zingara dei
Rom,
perché si tratta di un'etnia non
stanziale e perciò nomade. Tolta questa etnia, ovviamente
nell'ambito della società europea, perché nel Terzo Mondo il
problema è ancora diverso, io credo invece che bisogna
salvaguardare il concetto di monoetnia, altrimenti tutto il
ragionamento sulla nazionalità, sull'identità, sul raccordo tra una
cultura ed un popolo, va a ramengo. Se noi accettiamo il principio
che questo è un contenitore vuoto e che chiunque arriva lo può
riempire comunque vuole, va a ramengo il discorso dell'autonomia,
della Regione, dell'autodeterminazione e di tutto quello che volete
voi. Questo non è il deserto del Sahara.
Io capirei se questo discorso l'andassimo a fare nel deserto del
Sahara. Questo stesso discorso lo fecero gli Ebrei nel '48, quando,
comprando a caro prezzo le terre desertiche della Palestina dagli
emiri arabi, che erano ben contenti di vendergliele, per
impiantarvi l'unico Stato civile e democratico del Medio Oriente,
poterono dire: "Qui, adesso ci impiantiamo noi". Ma si trattava di
deserti, che in pochi anni sono stati trasformati in zone coltivate
con metodi avanzatissimi, mentre noi qui non possiamo fare
altrettanto, perché non possiamo dire: "Adesso, i Valdostani e la
gente di qui si fa da parte, perché la logica della società
multirazziale ci deve in qualche maniera mettere da canto".
E' il vecchio discorso del sale e del piatto di sale: è un
discorso vecchio, che non è assolutamente il caso di ripetere. E'
chiaro che un pizzico di sale nella minestra dà un particolare
gusto, ma provate voi a mettere tutta la saliera nella minestra:
certamente qui dentro ci saranno dei Consiglieri "di stomaco", che
la potranno anche mangiare, ma non sarà più una minestra con un
pizzico di sale, bensì un piatto di minestra e sale. Io non sono
medico, ma non so quali potrebbero essere a quel punto le
conseguenze per l'organismo. E' questo il problema del milione e
mezzo di immigrati clandestini, ed ho già precisato che non bisogna
dare per scontato che siano dei lavoratori, mentre è certo che sono
solo immigrati clandestini.
Anche in questo caso, Consigliere Tonino, quando lei parla di
diritti, non deve dimenticare che prima c’è un
problema di doveri e che il primo dovere dell'immigrato in un nuovo
Paese, proprio per una questione di sedimentazione di mentalità e
di civiltà, è quello di rispettare le leggi del Paese dove arriva.
Non a caso infatti il Consigliere Rusci, del quale sosterrò
l'emendamento, sottolineava l'opportunità di una legge dello Stato
che in qualche maniera regolamenti questo aspetto.
Come possiamo noi pensare di considerare fattibile l'inserimento
di un milione e mezzo di persone, che, per il solo fatto di aver
messo piede sul territorio dello Stato, hanno già violato la legge?
Sarebbe come chi, mentre dice: "Io non sono un ladro", se ne sta
andando con in mano il portafogli appena tolto da qualche tasca.
Può darsi, quindi, che questi dicano: "Noi siamo dei lavoratori e
non violeremo mai le leggi"; però, almeno una volta l'hanno
violata. Non c'entra il Codice penale vecchio o quello nuovo; resta
invece il fatto che, essendosi di primo acchito verificato questo,
sono possibili ed ipotizzabili tutte le perplessità.
Io credo allora che su questo problema debba essere fatta molta
chiarezza. Torno a ripetere che l'ordine del giorno ha il coraggio
di parlare molto bene ed io ne prendo atto con soddisfazione,
perché recita testualmente:
"Le garanzie siano regolamentate ed
applicate con rigore allo scopo di evitare un'immigrazione
selvaggia".
Credo che la Valle d'Aosta sia l'unica Regione ad
aver avuto il coraggio di denunciare "l'immigrazione selvaggia" e
ciò dimostra che l'approccio al problema è comunque corretto.
Secondo me, oltre a precisare bene che da un lato vi è chi viene
per lavorare, ma questo è un problema diverso, e che dall'altro vi
è una gran massa di manovalanza che può essere irretita da
organizzazioni delinquenziali, anche di matrice italiana, io
aggiungerei ancora un invito a stare attenti, perché, ed in questo
ha ragione il Consigliere Milanesio, volendo sempre volare alto e
discorrere sui massimi sistemi, come ho già ricordato commemorando
l'anniversario dei
socques,
si corre anche il rischio,
attraverso i discorsi su "
fraternité, liberté ed égalité",
di vedersi tagliare la testa, come è accaduto con il regime del
terrore durante la Rivoluzione francese.
Questo vale per dire che in Francia, dietro i discorsi sui
massimi sistemi e dietro le grandi enunciazioni di uguaglianza, su
cui tutti erano d'accordo, è nato il regime più centralizzatore,
burocratico ed antiautonomista che l'Europa moderna abbia
conosciuto. Con la scusa di dire: "Siamo tutti uguali e compagni;
come ti permetti di parlare una lingua che non sia il russo?", ecco
che nei posti pubblici di Lituania, Lettonia ed Estonia sono stati
messi solo dei russi. La Russia e la Jugoslavia hanno creato da sé
le ragioni della loro stessa autodistruzione politica, che sta
avvenendo proprio sotto i nostri occhi. Perché l'Est europeo sta
andando verso l'autodistruzione? Perché si è detto: "Visto che
siamo tutti compagni, siamo tutti uguali e siamo tutti fratelli;
cancelliamo perciò le differenze, perché a questo punto sono tutte
superate".
Qui, chi si assume la responsabilità di dire questo, stia
attento, perché, rifacendomi al discorso che l'interno è lastricato
delle migliori intenzioni, ricordo che, proprio con il buon intento
di dire che siamo tutti uguali e che siamo tutti fratelli,
accogliamo tutti perché siamo tutti sullo stesso piano, corriamo il
rischio di innescare una "bomba etnica" che può portare a
conseguenze inimmaginabili. Allora io dico: "Stiamo ai primi
danni". Quali sono questi primi danni? Sono quelli della nostra
carta costituzionale, della nostra democrazia consolidata, del
nostro sistema democratico ed occidentale, che certamente fanno in
modo che il nostro Paese sia aperto e disposto ad accogliere tutti
quelli che vogliono inserirvisi, ma al contempo non permette
privilegi.
Stamattina sentivo il Presidente della Giunta rispondere
correttamente sulla questione degli sfrattati di Aosta. Ricordo che
un Assessore democristiano (per carità! Non voglio infierire) del
Comune di Torino ha proposto (e sarà attuato) che una quota parte
delle case popolari dello IACP venga riservata agli immigrati
clandestini dal Terzo Mondo; ma noi a Torino, stiamo studiando il
modo di fare una specie di referendum per chiedere alla gente cosa
pensa di una iniziativa di quel genere.
Stiamo attenti, perché se incominciamo ad inserire una serie di
normative che vadano a favorire il privilegio e la discriminazione
nei confronti della gente del posto, della gente che ha maturato
quei pochi diritti che ha, veramente poi assisteremo
all’estendersi dei fenomeni di intolleranza che oggi
noi deploriamo. Anche in quel caso, allora, chi, con la scusa dei
diritti, con la scusa dell'estensione e con tutte le scuse
possibili ed immaginabili, va poi a creare dei privilegi (nel
Collocamento, ad esempio, ci sono delle proposte tendenti a
favorire l'attribuzione di alcuni posti di lavoro a cittadini
extracomunitari), deve stare attento, perché nel momento in cui
favorisce la concessione di queste misure di privilegio, si assume
la responsabilità di avere veramente una spaccatura nella
società.
Il Consigliere Tonino ci ricordava giustamente quanto possa
essere sbagliato un rischio di questo genere, però di questo siete
voi ad assumervi la responsabilità, perché, nel momento in cui la
gente di qui, cioè i cittadini della Repubblica italiana, si
accorge (i sondaggi d'opinione ci dicono che è diffusa la
preoccupazione su questo aspetto del problema) che vengono
accordati dei privilegi ai cittadini extracomunitari, si corre
definitivamente il rischio di ricevere una condanna dalla stessa
gente del posto.
Consigliere Beneforti, io non ho capito a chi lei si riferisse
nell'ultima parte del suo intervento, comunque, può darsi veramente
che il milione e mezzo di nuovi voti vada a rimpinguare alcune
liste; però le dico anche che tanti che votavano, si riconoscevano
o pensavano di riconoscersi in formazioni che garantivano la
tranquillità, la stabilità e la sicurezza, potrebbero a quel punto
sentirsi preoccupati e non più tutelati proprio da quelle forze che
promettevano stabilità e sicurezza. Nel momento in cui si sostiene
una proposta destabilizzante come quella della sanatoria, che è
destabilizzante comunque la si guardi, la gente che sapeva e
pensava di avere tutela, tranquillità e sicurezza, potrebbe
allarmarsi e guardare da tutt'altra parte.
Credo che a quel punto non basterebbe più nemmeno la soglia del
5% proposta da Craxi o altri accorgimenti di interesse locale,
perché quella protesta andrebbe a finire da un'altra parte; ma
l'avrete cercata voi stessi.
PRESIDENTE:
Ha chiesto la parola il Consigliere Louvin; ne
ha facoltà.
LOUVIN (UV):
Merci, Monsieur le Président. Je tâcherai de
m'exprimer d'une façon aussi synthétique que possible, de ne pas
m’élancer dans des considérations de géo-politique,
ou des réflexions sur les grands systèmes, ni de donner trop de
couleur à cette intervention.
Celui auquel nous avons assisté ce soir est un débat fort
important et chaque force politique a offert le mieux de sa pensée
sur un sujet décisif pour notre avenir. Je suis très heureux que ce
débat ait pu se dérouler dans un climat où les polémiques stériles
ont été abandonnées et où l'on a pu se confronter sur des options
très vastes, mais en même temps assez précises.
Nous nous trouvons face à un problème qui, pour l'instant, ne
touche notre Région que d'une façon relativement marginale. Les
données les plus récentes remontent au mois de mars de cette année
et ne font état que de 82 travailleurs extracommunautaires engagés
dans notre Région. S'il n'y avait pas un phénomène de présence
clandestine, ces données ne devraient pas nous inquiéter; mais à
côté des travailleurs nous trouvons leurs familles de même que des
immigrés clandestins, des gens qui agissent en marge de la société
et qui sont occupés dans des activités d'une légalité douteuse. Les
sources officielles nous brossent de tableau d'un phénomène
relativement contenu et la Préfecture, la Commune et le Bureau du
travail ne donnent pas des indications trop inquiétantes; malgré
tout cela le sujet doit être traité en profondeur, avec attention
pour la situation générale de ce Pays et de toute la Communauté
européenne qui est investie directement par ce phénomène dès la
moitié des années '80.
Pour replacer en Vallée d'Aoste le discours, je dirais que nous
avons un certain nombre de secteurs économiques qui se prêtent
particulièrement à être "perméables". Les données officielles le
prouvent d'ailleurs: l'agriculture, le tourisme (activités
principalement saisonnières) et aussi certains domaines de
l'industrie du bâtiment risquent d'être un aspect de notre économie
fort intéressant pour les travailleurs extra communautaires.
L'attitude de la population valdôtaine, au sujet de laquelle
dans le préambule de ce document on parle d'un manque de conscience
culturelle, est encore entièrement à vérifier: nous ne doutons pas
de l'esprit civique de nos concitoyens, mais la présence
d’immigrés ayant une langue, une culture, une
religion, une peau différentes des nôtres suscitent des réactions
pas toujours positives. Les sondages que les journaux reportaient à
niveau national sur l'attitude qui est ressentie par ces
travailleurs confirment qu'il s'agit d'une attitude pas du tout
positive.
La Vallée d'Aoste est pourtant un pays de migrations (je ne
parle pas seulement d'émigrations ou d'immigrations) et son
histoire est faite par la traversée de populations qui ont, toutes,
donné quelque chose à notre Région, en contribuant à forger son
identité et sa culture. La tradition d’hospitalité
et de disponibilité à l'intégration est donc une constante de notre
histoire, mais une constante qui risque à se heurter à un phénomène
qui est encore assez limité, mais qui est aussi extrêmement
difficile à maîtriser.
Il est donc nécessaire de faire une analyse profonde et surtout
de donner une réponse qui ne soit pas exclusivement administrative,
car il ne s'agit pas simplement d'un problème d'ordre public, mais
d'une question sociale, économique et culturelle.
Nous sommes évidemment face à un problème mondial auquel des
réponses de grande envergure doivent être données: d'abord aider
les Pays en voie de développement et c'est une façon pour affronter
à la racine la question; il s'agit d'équilibrer à nouveau les
ressources au niveau planétaire, et surtout de chercher à exporter
la démocratie. En effet, ce ne sont pas toujours l'économie, le
manque de travail, la disette à être responsables de la présence
chez nous de citoyens d'autres Pays hors de la Communauté
européenne. Plus d'un quart des citoyens non communautaires présent
dans notre pays y seraient parvenus pour des raisons politiques ou
religieuses. Les répressions politiques et les persécutions
religieuses sont donc à la base aussi de cette immigration et
l’exportation de la démocratie peut être une réponse
à ce problème.
Mais, à notre taille, à notre niveau, quelle réponse faut-il
donner? Ecoles ouvertes, pour éviter les polémiques éclatées en
France, dans les écoles, pour la présence des "chadors", assistance
sanitaire et sociale accessibles à ces gens, et dans un domaine on
est déjà en train de faire quelque chose, formation au travail pour
ceux qui souhaitent rester ici, mais surtout pour ceux qui
souhaitent entreprendre des activités dans leurs Pays. Une grande
activité d'information serait aussi indispensable pour que ces gens
ne soient pas immédiatement et carrément rejetés au marges de notre
société.
En réponse à M. Tonino, qui a invoqué la solution de la
"sanatoria",
je dis qu’il
s’agit de la solution à l'italienne habituelle.
Voilà un point de désaccord avec nous, car nous ne sommes pas
favorables à des solutions temporaires, mais plutôt à un choix de
planification plus rationnel, qui ne présente pas la simple
répétition de la loi n° 983, mais qui aille dans le sens de
l'intégration pour ceux que nous pouvons intégrer et de soutien
pour ceux que nous pouvons soutenir.
Une stratégie globale qui refuse la marginalisation et qui
accepte la réalité d'une société multiraciale, multilinguistique
évoquée dans le débat, mais en gardant toujours l'identité de notre
peuple et de notre Région et sa pluriculture, son plurilinguisme
qui est, déjà aujourd'hui, une réalité à défendre et à
soutenir.
Oui donc à la planification dans ce domaine, mais là aussi de
problèmes se posent: par exemple, nous avons quelques hésitations,
quelques perplexités à propos de la proposition avancée par le
Conseiller Rusci. Comment choisir? Ce n'est pas simplement un
problème de nombre, de quantité. Qui refuser? A qui nier cette
bouée de sauvetage, souvent invoquée dans des situations
dramatiques, d'un point de vue humain, suite à des disettes, à des
persécutions religieuses ou à des répressions politiques? Si une
politique rationnelle doit être mise sur place, elle ne doit pas
être trop rapide, elle doit être tempérée par un choix de
solidarité au niveau européen, bien entendu, puisque le niveau
purement national ne suffit pas, ainsi qu'à notre plus modeste
niveau, avec les moyens dont nous disposons.
Je partage entièrement le refus de l'humanitarisme farisaïque,
qui inspire l'amendement proposé par le Conseiller Rusci, mais en
même temps je souhaite que cette politique rationnelle puisse être
aussi humanitaire, comme se convient à notre niveau de
civilisation, pour la création de ce nouvel ordre économique
international, qui pourra résoudre les problèmes dont on parle,
mais toujours dans la sauvegarde de ces esprits et de cette valeur
de solidarité qui est à la racine de notre civilisation.
PRESIDENTE:
Ha chiesto la parola il Consigliere Aloisi; ne
ha facoltà.
ALOISI (MSI):
Io penso che siamo tutti ancora un po'
frastornati dall'intervento che ha preceduto quello del Consigliere
Louvin. Si è trattato di un intervento di alta levatura culturale,
che ha detto tutto ed il contrario di tutto, ma che ha messo in
evidenza un aspetto che ritengo molto importante: quella forma di
latente razzismo che c’è oggi, specie in alcune
piccole formazioni politiche regionali, e che porta a creare un
clima di esasperazione e di scontro civile interno.
L'oggetto del nostro dibattito odierno, invece, è una
risoluzione recante iniziative a tutela dei diritti dei lavoratori
immigrati. Noi siamo d'accordo con questa lodevole iniziativa della
Giunta, che ci permette di dibattere un argomento drammatico, che
ci farà discutere soprattutto nei prossimi anni.
Oggi abbiamo la fortuna di poter osservare alcune nazioni, anche
a noi vicine, dove il problema dell'immigrazione dal Terzo Mondo è
già diventato drammatico, come nella vicina Francia, dove ha
raggiunto 4,5 milioni di unità, contro il nostro milione e mezzo
circa, per cui possiamo fare una valutazione obiettiva dei problemi
che si dovranno affrontare con questa grave realtà che ci sta di
fronte. Ritengo estremamente importante non fare della demagogia,
nel senso che dobbiamo essere coscienti e saper valutare
attentamente il problema, per accertarne le possibili
conseguenze.
Vediamo allora che cosa succede in Francia, dove ormai c'è una
delinquenza dilagante e dove c'è un continuo e sistematico
sfruttamento di questi lavoratori del Terzo Mondo, che ha generato
problemi sociali di enorme gravità. Anche noi siamo d'accordo sul
fatto che bisogna aiutare questi immigrati, per cercare di
inserirli nel nostro ambiente, dando loro la possibilità di
lavorare e di inserirsi nel nostro modo di vita, però non dobbiamo
neanche dimenticare i problemi che si creano.
Fino a quando noi avremo un'immigrazione che oscilla intorno al
milione e mezzo di unità, probabilmente riusciremo a superare certe
difficoltà, ma nel momento in cui questi immigrati, cittadini del
mondo, raggiungeranno i 2 milioni di unità, il problema diventerà
esplosivo. E' questo quindi l'aspetto che bisogna valutare. Non si
tratta di essere favorevoli o contrari. Fino a quando c'è la
possibilità di inserire questi cittadini nel nostro ambiente e
nella nostra nazione, senza che si creino situazioni locali
esplosive, noi riteniamo che essi debbano essere aiutati, nel senso
che noi dobbiamo andare incontro alle loro necessità, specie di
carattere sociale. Quando invece questa situazione correrà il
rischio di andare oltre il limite di guardia, bisognerà cercare dei
rimedi e provvedere con attenzione a limitare questa immigrazione,
proprio per evitare che si crei una situazione esplosiva.
Non va poi sottovalutato un altro aspetto. Sovente noi guardiamo
con molta attenzione a questi cittadini immigrati dal Terzo Mondo,
ma dimentichiamo i problemi della nostra realtà, della nostra gente
e della nostra nazione. E' importante quindi evitare di fare della
facile demagogia intorno a questo problema, preoccupandoci
certamente di aiutare gli altri, ma ricordandoci soprattutto di
guardare in casa nostra e di aiutare la nostra gente, perché
abbiamo tanti cittadini senza lavoro e senza casa, abbiamo tanti
pensionati che a malapena riescono a sopravvivere sino alla fine
del mese ed abbiamo tante situazioni veramente abnormi e
catastrofiche. A mio avviso, quindi, non bisogna strumentalizzare
questo aspetto, come cercano di fare alcune forze politiche.
A nome del partito che io rappresento, posso tranquillamente
dire che noi siamo favorevoli ad aiutare questa gente nel nostro
Paese, tenendo però presente che vi è un limite di guardia a cui
bisogna prestare molta attenzione e che non deve essere
assolutamente sottovalutato. Sarebbe preferibile, tuttavia, aiutare
questa gente nel proprio Paese, perché quando si esce dal proprio
ambiente e si emigra verso altre zone e realtà delle quali non si
conoscono neppure la lingua, le abitudini e la cultura, ci si viene
a trovare in una situazione completamente diversa e particolarmente
estranea. Ebbene, io penso che proprio questo sia uno di quegli
aspetti più negativi che noi dobbiamo cercare di evitare.
Aiutiamo quindi gli altri nel loro ambiente, secondo le nostre
possibilità; riconosciamo i diritti di coloro che lavorano nella
nostra nazione, accordando il rispetto che loro compete come
cittadini e come lavoratori, riconoscendo loro tutte le garanzie e
tutele di carattere sociale e civile, come ad esempio il diritto ad
una abitazione, ma non ci dimentichiamo dei problemi della nostra
gente.
Ora, siccome la volta scorsa sono stato chiamato in causa sul
tema del razzismo, ci terrei a precisare che l'oggetto del
dibattito di allora era molto diverso da quello di oggi. Allora si
trattava di dare una risposta, come Consiglio regionale, alla presa
di posizione di un membro di questa Assemblea, che aveva screditato
ed offeso la dignità del Consiglio...
GREMMO (fuori microfono):
Questo lo dici tu!...
ALOISI (MSI):
Si trattava quindi di dare una risposta a
quel personaggio.
Probabilmente voi non vi siete voluti associare alla mia
legittima richiesta, che era sentita soprattutto dalla pubblica
opinione...
(... Interruzione del Consigliere Gremmo ...)
... Quella presa di posizione è stata condannata in tutta Italia
e su tutti gli organi di informazione, tant'è che sono stati
convocati addirittura dei consigli comunali straordinari proprio
per condannare la costituzione di quelle leghe, mentre qui
Consiglio, si è voluto evitare il problema e si è cercato anche di
sviarlo. Di ciò mi dispiace, perché ritengo che in quella occasione
il Consiglio si sarebbe dovuto presentare unito, fermo e deciso nel
condannare quella presa di posizione di un suo membro, che è
formalmente razzista, come ha detto egli stesso ("razzista sotto
tutti gli aspetti"),...
(...Interruzione del Consigliere Gremmo...)
PRESIDENTE:
Consigliere Aloisi, la richiamo all'ordine del
giorno.
ALOISI (MSI):
Ho terminato, signor Presidente.
Dicevo che egli è formalmente razzista, specie nei confronti
delle realtà del nostro Paese, perché propone una continua
contrapposizione offensiva tra Nord e Sud, tra cittadini del
Mezzogiorno e cittadini del Nord.
Pertanto, siccome sono stato chiamato in causa da qualcuno che
ha accennato ad un ipotetico mio tentativo di voler
strumentalizzare il problema, ci tengo a ribadire che in realtà si
tratta di due spetti molto diversi: uno concerne la presa di
posizione unitaria del Consiglio, che avrebbe dovuto essere
assunta, tant’è che qualcuno se ne è rammaricato,
mentre ben altra cosa è l’ampio dibattito di questa
sera, che è stato costruttivo, perché ha affrontato un argomento
drammatico, che avrà notevoli conseguenze in futuro e che noi
dobbiamo continuare a dibattere con serietà, cercando soprattutto
di non strumentalizzarlo a fini di parte.
Grazie.
PRESIDENTE:
Ha chiesto la parola il Presidente della
Giunta, Rollandin; ne ha facoltà.
ROLLANDIN (UV):
Le débat a souligné sans doute l'exigence
de donner des réponses sérieuses à un problème qui ne peut pas être
sous-évalué ni exagéré, selon certains intérêts. Je crois que,
au-delà des différentes prises de position, la tentative que nous
avons faite consiste dans la prise en considération d'un problème
qui, d'après les chiffres officiels et les risques qu'on y
envisage, s’impose comme assez important.
Etant donné que, en tant qu'Administration régionale, on avait
déjà prévu une série d'interventions spécifiques dans les
différents domaines, ici on a affronté le discours d'une façon plus
générale et je crois qu'il serait surtout important de souligner
que tous les Conseillers ont dit qu'il faut résoudre le problème à
la racine: on ne peut pas le faire au niveau de Région et d'Etat si
on n'a pas une conscience du moins communautaire de ce qui se passe
et, surtout, si on n'a pas la possibilité d'intervenir à faveur des
Pays d'origine afin qu'il y ait un développement capable d'empêcher
l'aigrement du problème même.
C'est surtout dans ces deux points qu'on peut résumer le sens de
la discussion qu'on a faite. Le problème de la résolution finale
qui pourrait prévoir une intégration a été affronté et on avait
même préparé un amendement qui prévoyait:
"Che la Comunità Europea adotti dei modelli di sviluppo
socioeconomico tendenti a:
1) favorire la crescita endogena e autonoma dei paesi in via di
sviluppo;
2) consentire a tutti i cittadini la loro completa affermazione
culturale ed economica nei rispettivi paesi d'origine".
Cela pourrait soulever d'autres aspects du problème.
J'ai apprécié le fait que plusieurs Conseillers aient souligné
l'attention avec laquelle on est en train de suivre cette question
et je crois qu'on n'aura pas de problèmes à collaborer avec les
différentes associations qui travaillent dans ce sens, même si, en
réalité, nous sommes un peu préoccupés pour le fait que certaines
associations débordent un peu de leur activité, pour prévoir des
interventions plus spécifiques qui vont au-delà de cette
collaboration.
J'inviterais donc ces associations à nous contacter afin qu'il y
ait une possibilité plus concrète de travailler ensemble, ce qui ne
signifie pas créer un service pour chaque problème, car celle-ci
n’est pas une solution. Multiplier les bureaux et
les services ne peut rien résoudre; il s’agit, au
contraire, de coordonner toute une série de possibilités
d’intervention qui déjà existent afin d'en améliorer
les opportunités.
Pour ce qui est d'une question spécifique qui a été soulevée et
qui se rattache, je dois le dire, à un communiqué qui sans doute
pourrait être mieux proposé et qui concerne le choix des membres du
Comité de l'ordre public, il y avait une requête officielle de la
part d'un certain nombre de personnes, pour inviter le soussigné
Comité de l'ordre public à s'intéresser de ce problème. En
conséquence de ce fait, on avait souligné que, surtout pendant
cette dernière période, il y avait eu malheureusement une
exploitation des femmes de couleur dans certaines Communes de notre
Vallée; mais celui-ci était un problème spécifique.
Tout de même, les racines du phénomène ne sont pas des problèmes
de notre compétence, même si on peut collaborer à les résoudre. Je
dois souligner qu'au moment où, même en tant que petite réalité
locale, on avait essayé de présenter un aide aux Pays en voie de
développement, on nous l'a empêché. Les interventions, les
délibérations, les projets de loi qui dans ce sens allaient allouer
de l'argent à ces Pays, pour prévoir des installations surtout au
niveau agricole ou sanitaire, ont été repoussés. Donc on n'a pas eu
la possibilité d’intervenir et c'est justement dans
ce sens qu'il faudrait avoir la possibilité de travailler.
Sur le problème de l'amendement présenté par M. Rusci, je dois
dire que effectivement il y a l'exigence de prévoir une
programmation pas seulement nationale, mais aussi européenne,
autrement on risquerait de dépasser le problème. En effet, si les
autres Pays de la Communauté n’acceptent pas une
règle commune, la règle n’a pas efficacité. Je veux
souligner cela car déjà maintenant on voit que, malgré certaines
règles qui existent encore, l'immigration clandestine subsiste et
chaque jour il y a des dizaines de personnes qui passent les
frontières.
Puis il y a un autre problème pour ce qui est de la
"programmazione del numero attraverso la predeterminazione di un
tetto massimo". Là on parle des Pays extracommunautaires, mais
alors un peu aussi analyser le cas de l'Allemagne de l'Est et de
l'Ouest et pas seulement celui de l'Afrique. Dans ce cas il
faudrait évaluer l'importance d'un changement de politique ou tout
de même l’opportunité d'adopter une position plus
souple de la part des Gouvernements concernés pour éviter cette
émigration.
Alors, s'il est possible, je propose une suspension, autrement
on risque d'approuver un document qui aurait des problèmes à être
accepté par toutes les forces politiques; la base de ce document
était la volonté, de la part du Conseil Régional, de refuser
certaines attitudes trop simplistes face à un problème sérieux
comme l'immigration, qui exige des réponses concrètes. Si on va
considérer d'autres arguments, comme on a fait, je crois qu'on
dépasse ce qui était le but de ce débat.
Donc je demanderais une pause de dix minutes afin d'examiner
avec attention les données de cet amendement, pour concerter une
solution qui, dans son ensemble, puisse accueillir les requêtes des
différentes forces politiques.
Je ne veux pas entrer dans le mérite du débat, car je crois que
les Conseillers ont pris en examen le problème dans une perspective
la plus concrète possible, et puis il me semble que toutes les
interventions proposées vont dans la direction d'une entente et de
la collaboration, même si ce ne sera pas très facile.
Je demande donc dix minutes pour voir s'il est possible de
trouver un accord, autrement on votera pour les différents
amendements séparément.
PRESIDENTE:
Le richieste di sospensione non sono mai state
respinte dal Consiglio regionale, per cui ritengo che non lo sarà
neppure questa. Comunque, ora vi viene distribuito
l’emendamento aggiuntivo che lo stesso Presidente
della Giunta ha fatto pervenire alla Presidenza e che ha già
annunciato nel corso del suo intervento; dopo avrà luogo la
sospensione, che potrebbe interessare i Capigruppo.
Se non ci sono obiezioni in merito, dichiaro sospesa la seduta
ed invito i Capigruppo a recarsi nella sale delle Commissioni, come
da richiesta del Presidente della Giunta.
Si dà atto che i lavori sono sospesi dalle ore 18,50 alle ore
19,15 e che alla ripresa dei lavori assume la Presidenza il
Presidente Bich.
PRESIDENTE:
Nell'ambito della Conferenza dei Capigruppo,
che si sono riuniti in rappresentanza delle varie forze politiche,
si è trovato un accordo che ha per base l'emendamento aggiuntivo
presentato dal Presidente della Giunta, Rollandin, che prevede di
aggiungere al termine del deliberato il seguente periodo:
"che la Comunità Europea adotti dei modelli di sviluppo
socioeconomico tendenti a:
1) favorire la crescita endogena e autonoma dei paesi in via di
sviluppo;
2) consentire a tutti i cittadini la loro completa affermazione
culturale ed economica nei rispettivi paesi
d’origine;
3) individuare criteri che sconfiggano la clandestinità e
consentano agli stati membri di precisare le potenzialità di
accoglimento compatibili con i propri equilibri
socioeconomici".
Ha chiesto la parola, per dichiarazioni di voto, il Consigliere
Gremmo; ne ha facoltà.
GREMMO (UAP):
Ho chiesto la parola per dire brevemente che
in qualche modo concordo sullo spirito unitario che è aleggiato
nella stesura del documento, però preferisco astenermi per una
ragione molto pratica: ho l'impressione che il documento sia
bellissimo, pieno di ottimi intenti, ma che, proprio perché tale,
non sani minimamente le divergenze, che c’erano e
rimangono, tra le varie forze politiche. Mi spiego meglio: noi
abbiamo fatto un certo sforzo per arrivare ad una formulazione
unitaria, che però mi sembra talmente generica da dire tutto ed il
contrario di tutto.
Io capisco che questo tentativo di
"embrassons nous"
sarebbe estremamente simpatico, però credo che, specie su cose
tanto delicate e spinose, corriamo il rischio di avere un
unanimismo di facciata. Personalmente preferisco che domani
qualcuno scriva o mi attribuisca nei telegiornali, come è stato
fatto la volta scorsa, intenzioni che non ho e dica: "Tutti uniti,
meno che il Consigliere Gremmo", cosa che deformerebbe comunque la
mia posizione, piuttosto che correre il rischio di essere
considerato consenziente rispetto a delle formulazioni secondo me
troppo generiche.
Pertanto, pur avendo cercato di dare il mio contributo alla
formulazione dell'emendamento, preferisco astenermi più che altro a
scopo cautelativo.
PRESIDENTE:
Prima di dare la parola ad altri Consiglieri
che la dovessero chiedere, vorrei ricordare che, in sede di
Conferenza dei Capigruppo, si è raggiunto un accordo anche sul
calendario dei lavori dell'adunanza, nel senso che i lavori del
Consiglio regionale termineranno questa sera con l'esame della
risoluzione recante interventi per combattere e prevenire il
diffondersi della droga. Pertanto, le mozioni iscritte ai punti nn.
45, 46, 47, 48 e 49 dell'ordine del giorno verranno discusse nella
seduta dell'8 novembre prossimo.
Se nessuno chiede la parola, do lettura della proposta di
emendamento aggiuntivo, concordato in sede di Conferenza dei
Capigruppo, da inserire come nuovo comma al termine della proposta
di risoluzione, dopo le parole "... con i cittadini italiani".
EMENDAMENTO
- che la Comunità Europea adotti dei modelli di sviluppo
socioeconomico tendenti a:
1) favorire la crescita endogena e autonoma dei paesi in via di
sviluppo;
2) consentire a tutti i cittadini la loro completa affermazione
culturale ed economica nei rispettivi paesi d'origine;
3) individuare criteri che sconfiggano la clandestinità e
consentano agli stati membri di precisare le potenzialità di
accoglimento compatibili con i propri equilibri socioeconomici.
PRESIDENTE:
Se nessuno chiede la parola, pongo in
votazione l’emendamento aggiuntivo testé letto.
ESITO DELLA VOTAZIONE
Presenti: 32
Votanti: 31
Favorevoli: 31
Astenuti: 1 (Gremmo)
Il Consiglio approva
PRESIDENTE:
Se nessuno chiede la parola, do lettura della
proposta di risoluzione, comprensiva dell'emendamento aggiuntivo
concordato in sede di Conferenza dei Capigruppo.
RISOLUZIONE
Il Consiglio regionale della Regione Valle d'Aosta,
rilevato:
- che lo sviluppo economico e la situazione sociale e
demografica del Paese determinano un richiamo di lavoratori di
nazioni extracomunitarie in situazione di grave sottosviluppo;
- che tale immigrazione, anche per il ritmo disordinato con la
quale si svolge, trova spesso le Istituzioni del tutto impreparate
per una valida risposta ai bisogni dei lavoratori e delle
lavoratrici;
- che altri Paesi europei, ad alti livelli di
industrializzazione, hanno saputo, nel recente passato, anche se
con obiettive difficoltà, affrontare il fenomeno;
- che, in strati della popolazione, manca un'adeguata coscienza
culturale verso gli immigrati che sfocia a volte in atti di
intolleranza inammissibili,
ricordato:
- che le vicissitudini patite dalla stessa Società valdostana
alla fine del secolo scorso e all'inizio del presente sono sfociate
nella massiccia emigrazione di suoi cittadini verso altri Paesi
alla ricerca di un'occupazione e di una vita dignitosa;
- che la Comunità valdostana ha accolto, a sua volta, persone
provenienti da tutte le Regioni d'Italia, le quali si sono via via
inserite e integrate con la popolazione originaria formando una
Società improntata alla pacifica convivenza con intenti comuni di
progresso
ritenuto.
- indispensabile che ai cittadini extracomunitari sia
riconosciuto il pieno rispetto dei diritti del lavoratore e dei
livelli di protezione e di sicurezza sociale e che tali garanzie
siano regolamentate ed applicate con rigore allo scopo di evitare
un'immigrazione selvaggia che si ritorce a danno essenzialmente dei
lavoratori esposti in tal modo alla discriminazione, al lo
sfruttamento e alla umiliazione;
convinto:
- che, al di là delle affermazioni di principio, spesso
velleitarie e meramente rituali, occorre assumere iniziative
concrete secondo le rispettive competenze e le responsabilità di
tutti;
richiamato:
- primo provvedimento assunto dalla Giunta regionale nel 1988
per l'erogazione di prestazioni di assistenza sociale ed alla
fruizione di servizi sociali da parte di apolidi e stranieri
residenti, domiciliati o occasionalmente presenti nel territorio
della Regione Valle d'Aosta;
SI IMPEGNA
- a creare una coscienza di tolleranza, di solidarietà e di
sostegno verso gli immigrati, nell'ambito delle proprie
competenze;
- a favorire gli organismi che si pongono l'obiettivo di
agevolare l'inserimento dei lavoratori extracomunitari;
- a promuovere servizi di accoglienza, di orientamento e di
informazione allo scopo di garantire gli inalienabili diritti
umani, universalmente riconosciuti;
AUSPICA
- che a livello nazionale siano adottati provvedimenti volti a
rendere concreti i diritti dei lavoratori immigrati garantendo loro
l'assistenza sociosanitaria, la tutela sindacale, la copertura
assicurativa e previdenziale, su un piano di parità con i cittadini
italiani;
- che la Comunità Europea adotti dei modelli di sviluppo
socioeconomico tendenti a:
1) favorire la crescita endogena dei modelli di sviluppo;
2) consentire a tutti i cittadini la loro completa affermazione
culturale ed economica nei rispettivi paesi d'origine;
3) individuare criteri che sconfiggano la clandestinità e
consentano agli stati membri di precisare le potenzialità di
accoglimento compatibili con i propri equilibri socioeconomici.
PRESIDENTE:
Se nessuno chiede la parola, pongo in
votazione la proposta di risoluzione emendata, testé letta.
ESITO DELLA VOTAZIONE
Presenti: 32
Votanti: 31
Favorevoli: 31
Astenuti: 1 (Gremmo)
Il Consiglio approva
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK