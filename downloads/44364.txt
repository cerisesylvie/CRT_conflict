Consiglio Regionale della Valle d'Aosta - Oggetto del Consiglio n. 1379 del 23 marzo 2022 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
STATUTO
UNIONE EUROPEA E RAPPORTI INTERNAZIONALI
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1379 del 23 marzo 2022 - Resoconto
OGGETTO N. 1379/XVI - Relazione al Consiglio regionale sulla
partecipazione alla Conferenza sul Futuro dell'Europa e sulle
prospettive per le autonomie regionali, con particolare riferimento
a quelle speciali. (Approvazione di una risoluzione)
Bertin (Presidente) -
Punto n. 4 all'ordine del giorno.
Il 9 maggio 2021, sulla base della dichiarazione comune
sottoscritta dall'allora Presidente del Parlamento Europeo David
Sassoli, dal Primo Ministro portoghese Antonio Costa a nome della
Presidenza del Consiglio e della Presidente della Commissione
Europea Ursula von der Leyen, ha preso avvio la Conferenza sul
Futuro dell'Europa, un processo partecipativo dal basso diretto a
coinvolgere i cittadini europei e le autorità nazionali, regionali
e locali rappresentative degli stessi, di coinvolgimento appunto in
una riflessione comune sul futuro dell'Unione Europea.
L'intento della conferenza era quello di dare vita a un nuovo
spazio di discussione quanto più aperto ed inclusivo possibile che
porti alla piena formulazione di raccomandazioni, di proposte di
modifica e, in generale, a una realizzazione dell'attuale
ordinamento eurounitario.
Indipendentemente da quali potranno essere, in concreto, i
risultati dalla conferenza in questione, il processo ha generato
una preziosa occasione di riflessione sullo stato complessivo
dell'Unione Europea da parte di tutti i soggetti, istituzionali e
non, che la compongono.
Tra questi - in un'Unione Europea che non è più, come lo è stato
nella parte iniziale con la Comunità, una delegazione di stati
indifferenti rispetto al fenomeno regionale - in questa discussione
rientrano a pieno titolo anche le autorità subnazionali presenti
nell'articolazione territoriale degli stati membri dell'Unione
Europea.
In quest'ottica il Consiglio regionale della Valle d'Aosta ha
ritenuto di prendere parte attivamente a questo processo puntando
sulla valorizzazione di determinate peculiarità della realtà
valdostana che possono essere suscettibili di acquisire rilevanza
in un contesto più generale, europeo.
In particolare con deliberazione dell'Ufficio di Presidenza è
stata promossa la partecipazione alla Conferenza sul Futuro
dell'Europa e si sono organizzate due iniziative andando in due
direzioni: una è stata organizzata in collaborazione con
l'Assessorato agli Affari Europei, in particolare con Europe Direct
Valle d'Aosta, e con l'Università della Valle d'Aosta denominata
"Nuove idee per l'Europa" grazie alla quale si è raggiunto un
duplice scopo, quello di coinvolgere in particolare i giovani
studenti valdostani su tematiche specifiche.
La prima: "Il futuro della realtà alpine in Europa", la seconda:
Pluralismo linguistico nello spazio europeo" e la terza: "La
regolamentazione della geopolitica delle acque".
È stata l'occasione per aprire un momento di confronto, anche
diretto con le Istituzioni, tra l'altro con la partecipazione ai
lavori anche della I Commissione. Ringrazio per quest'iniziativa
gli uffici del Consiglio regionale per la loro disponibilità,
quelli dell'Assessorato agli Affari europei, in particolare Europe
Direct e l'Università.
Tengo anche a ringraziare particolarmente, perché hanno seguito
per la Presidenza del Consiglio questi aspetti, Francesco Stuffer,
giovane studente di Sciences Po a Parigi che ha svolto uno stage in
Consiglio proprio in questo periodo, la quale attività è stata
fondamentale e molto attiva su questo dossier.
... Chérie Faval che in generale ha seguito tutti gli aspetti
riguardanti la partecipazione a questa conferenza, in particolare
l'indispensabile lavoro svolto riguardo ai profili giuridici sul
ruolo delle Regioni, un lavoro certamente di grande rilevanza.
Come dicevo, successivamente, sempre con la deliberazione
dell'Ufficio di Presidenza, è stata approvata - nell'ambito della
convenzione per le assemblee regionali del Friuli-Venezia Giulia e
della Valle d'Aosta, delle Province autonome di Trento e di Bolzano
e l'Università di Udine - questa convenzione che ci permette di
approfondire giuridicamente e di avere a disposizione degli
strumenti di analisi più approfonditi; è stato promosso un
documento per analizzare il ruolo riconosciuto alle autonomie
regionali dall'ordinamento dell'Unione Europea, oggetto - come
dicevo - di un confronto, anche, poi, successivamente, e di
un'analisi in sede di I Commissione consiliare nella quale si sono
analizzati i risultati di questo studio.
La relazione oggi all'ordine del giorno del Consiglio ha tra
l'altro proprio lo scopo di fare sinteticamente anche il punto
sulle principali evidenze emerse nel corso di quest'attività,
nonché di mettere in luce i profili sui quali, nell'ambito della
conferenza sul Futuro dell'Europa le stesse autonomie regionali, in
particolare quelle speciali, potrebbero in prospettiva critica e
costruttiva portare l'attenzione.
Il quadro di riferimento generale europeo, come sappiamo, è
molto complesso. I ventisette Stati che compongono l'Unione
Europea, dal punto di vista degli assetti costituzionali interni,
hanno una variegata presenza: si va dagli Stati unitari più o meno
decentrati, che sono tra l'altro la maggioranza, soprattutto con
città e paesi dell'Est, a veri e propri Stati regionali con entità
federate come i Lander tedeschi che sono di fatto degli Stati o
come le entità subnazionali belghe che sono dei veri e propri Stati
federati a situazioni intermedie, quelle che la dottrina identifica
come forme di stato regionale, come l'Italia, peraltro divisa anche
in Regioni speciali e Regioni ordinarie, e come la Spagna, anche
questa riconosce diversi tipi di autonomia: quelle storiche e
quelle più ordinarie.
Come dicevo, un ventaglio di situazioni molto diverse le une
dalle altre.
Da questo punto di vista, l'Unione Europea ha un approccio
piuttosto generale e di semplice presa d'atto delle situazioni
interne dei diversi Stati, ciò ha, da un punto di vista pratico, un
riflesso di un'omologazione delle situazioni interne a ogni
Stato.
L'Unione europea prende atto della situazione interna e non dà
una particolare riconoscibilità alle diverse entità che compongono
gli Stati europei; tra l'altro da questo punto di vista spesso
omologando realtà come gli enti locali e comunali alle regioni
amministrative, in realtà soltanto amministrative, e quelle che
sono dotate di autonomia legislativa e di potere d'indirizzo
politico.
Da questo punto di vista è evidente poi che i riflessi però,
all'interno dei diversi Stati, sono ben diversi in funzione della
realtà costituzionale presente in ogni entità statuale.
È ovvio che, nelle realtà che hanno autonomia legislativa e
potere d'indirizzo, gli effetti dell'ordinamento dell'Unione
Europea hanno delle ricadute ben diverse rispetto a situazioni
nelle quali le realtà regionali sono per lo più delle realtà
soltanto amministrative.
Da questo punto di vista, per la presenza delle realtà regionali
nell'ambito europeo è importante anche rilevare il ruolo che queste
giocano all'interno del processo di creazione del diritto europeo;
purtroppo un ruolo non diretto, mediato dalla realtà statale nella
quale - a seconda della prassi, spesso, e anche degli ordinamenti
interni delle Regioni - le entità subnazionali hanno dei ruoli
diversi nella creazione dell'ordinamento europeo nella fase
cosiddetta ascendente nella costruzione della normativa
europea.
Da questo punto di vista è un ruolo importante che devono
assumere le Regioni anche nella fase ascendente e nella fase di
realizzazione dell'ordinamento euro unitario; questo è molto
vincolato ad attività interne dei diversi Stati e che ne
condizionano poi la reale ed effettiva partecipazione.
Per quanto riguarda in generale la nostra regione, la situazione
è piuttosto simile a quella delle altre realtà regionali italiane,
in particolare se vogliamo dare uno sguardo più generale, europeo,
per quelle spagnole una partecipazione indiretta: l'Unione Europea
non riconosce direttamente una presenza delle realtà regionali e la
nostra Regione, come dicevo, non ha molti strumenti di
partecipazione nella fase ascendente. È una presenza molto limitata
per quello che riguarda il Comitato delle Regioni, che sappiamo
peraltro essere un organismo soltanto consultivo che prende in
considerazione sia gli enti locali che realtà regionali, la
presenza di un delegato supplente, e per quanto riguarda la
presenza nel Parlamento Europeo anche questa è estremamente
difficile e improbabile.
Da questo punto di vista si rilevano due elementi di difficoltà:
uno nel poter partecipare alla fase ascendente nella costruzione
dell'Unione Europea; sarebbe importante da questo punto di vista
che anche la nostra Regione, come le altre Regioni, possa in
qualche modo intervenire in questa fase ascendente, come per altri
in quella discendente, poiché le Regioni, pur non avendo una
riconoscibilità diretta da parte dell'Unione Europea, hanno però
una funzione fondamentale riconosciuta nell'applicazione poi delle
disposizioni europee.
Da questo punto di vista l'occasione rappresentata dalla
Conferenza sul Futuro dell'Europa può essere quella di lasciare un
segno o comunque inviare un appello alle istituzioni europee, in
particolare a quelle che hanno promosso questa conferenza e questo
dibattito a livello europeo.
Un appello sulla necessità di riconoscere e distinguere le
realtà regionali, riconoscere è essenziale, poiché una
riconoscibilità di tipo istituzionale può avere un effetto
positivo, non soltanto per le Regioni stesse, ma anche per avere
una dinamica europea e per avvicinare i cittadini alle istituzioni
europee. Riconoscere il protagonismo delle entità regionali nella
dimensione europea credo che sia un passaggio ormai necessario: gli
Stati europei, soprattutto quelli occidentali, hanno avuto
un'evoluzione che ha riguardato tutti rispetto appunto alla
presenza dell'elemento regionale.
In questi ultimi quarant'anni molti Stati unitari si sono
trasformati in Stati regionali o federali, si pensi al Belgio o
all'Italia e alla Spagna; esattamente questa realtà deve avere
qualche riconoscibilità all'interno dell'Unione Europea,
distinguendo poi tra mere realtà amministrative e realtà regionali
che hanno un potere d'indirizzo politico, nonché delle competenze
legislative anche in materie direttamente collegabili all'Unione
Europea.
Pertanto una presenza, da questo punto di vista, di una
riconoscibilità fatta di queste realtà subnazionali può essere un
fatto positivo per la democrazia europea in generale, riconoscendo
anche quegli status particolari che nel diritto costituzionale
interno hanno alcune realtà, come la nostra, realtà speciali, che
riguardano diverse situazioni a livello europeo; conseguentemente
la necessità di riformare il Comitato delle Regioni, nell'ottica di
renderlo non più un mero organo consultivo ma un'attenta camera di
rappresentanza dei territori federati e regionali compresi anche
quelli ad autonomia speciale.
La necessità inoltre di promuovere - sempre nell'ottica di una
maggiore democraticità e prossimità delle istituzioni europee - la
riforma della legislazione nazionale per l'elezione del Parlamento
Europeo, al fine di assicurare la rappresentanza di tutti i
territori regionali, in particolare di quelli cui accennavo in
precedenza, che hanno l'autonomia legislativa d'indirizzo politico
rilevante.
In generale la necessità di guardare al fenomeno regionale con
un'accresciuta maturità e la consapevolezza che le autorità
federali e regionali, in particolare anche quelle speciali, non
possono nell'ottica europea essere meramente accostate alle
autonomie locali e alle autonomie regionali, che hanno sicuramente
una rilevanza amministrativa e, da questo punto di vista, poi
considerate dei processi europei come degli stake holders senza
nessuna riconoscibilità istituzionale per il ruolo importante
svolto, che non è quello di stake holders e rappresentanti di
interessi particolari. Questi sono elementi che certamente
potrebbero accrescere per rivitalizzare anche in termini generali
un'Europa del futuro.
Da questo punto di vista abbiamo anche analizzato le questioni
con la I Commissione consiliare con una proposta di risoluzione
collegata appunto all'attività svolta nell'ambito della Conferenza
sul Futuro dell'Europa.
La discussione generale è aperta. È arrivata anche una
risoluzione sottoscritta da tutti i componenti della I Commissione
che, appunto, riprende quanto analizzato durante questo periodo e
invita le istituzioni europee ad avere uno sguardo diverso rispetto
al fenomeno regionale, e, in particolare, per quello che ci
riguarda, anche alle realtà costituzionali speciali, come quella
valdostana.
Consigliere Chatrian, ne ha facoltà.
Chatrian (AV-VdA Unie) -
Quelques considérations sur le
point numéro 4, point à la une, un point important. Et pour notre,
pour notre groupe, Bon, la résolution qui est portée à la
discussion du Conseil de la Vallée est pour nous certainement
importante car, avant tout, elle va dans la direction de commencer
à donner surtout application à des principes fondants du
fédéralisme - qui sont ceux de la participation des collectivités
de base à la discussion et à la formation des décisions qui les
concernent - également au principe de subsidiarité, très important
pour nous. De l'autre côté, en ce sens, il est juste de souligner
la portée de la conférence sur l'avenir de l'Europe, voulu, parmi
d'autres, par le regretté président du Parlement européen, David
Sassoli, à qui nous adressons une pensée reconnaissante.
Une conférence qui est censée offrir à nous tous - simples
citoyens d'un côté et de l'autre comme institution - à différents
niveaux, la possibilité de débattre de celles que nous considérons
les priorités de l'Europe à partir de nos exigences, de notre
vécu.
Et c'est pour le Conseil de la Vallée une occasion de faire le
point et de réfléchir sur le rôle que nous souhaiterions voir
attribuer à une petite région comme la nôtre. Carrefour d'Europe,
selon une définition d'antan, nous pouvons dire européiste par
vocation et par nécessité, surtout, car c'est bien à travers les
relations au niveau européen que nous pouvons activer les
collaborations interrégionales utiles et à mesure de la réalité
alpine que nous sommes. Bon, Alliance est membre de l'Alliance
libre européenne au niveau européen que nous croyons très important
pour aborder les défis du demain. Nous voulons donc remercier la
présidence du Conseil pour avoir voulu saisir cette occasion
d'aller au-delà de la simple ritualité qui caractérise souvent le
débat à l'intérieur du Conseil régional, un peu la session
européenne que toutes les années le Conseil célèbre au
printemps.
En rédigeant cette résolution, nous croyons important l'appel
tendant à faire reconnaître les autonomies territoriales spéciales,
comme la Vallée d'Aoste, en tant que titulaires de compétence
législative spéciale et de responsabilité pareillement qualifiante.
Au début, j'ai dit que l'on commence à donner application. Nous
croyons là le défi le plus important, car nous savons bien qu'en
réalité, les régions ne jouissent pas d'une reconnaissance
institutionnelle directe de la part de l'Union Européenne. Le
Comité des régions est un organe ayant des compétences spécifiques,
réduites et, comme nous le savons tous, la Vallée d'Aoste n'en est
pas membre effectif et ce qui est encore plus grave, elle n'a pas
la possibilité d'avoir un représentant élu au Parlement Européen,
donc les deux choses vont d'une direction tout à fait précaire.
Nous sommes loin de l'idée d'une Europe des régions ou d'une
Europe des peuples à laquelle nous faisons souvent référence dans
nos débats en tant que autonomistes. Mais c'est bien pour cela que
nous partageons la nécessité de faire un pas de l'avant en
proposant nos instances, en marquant politiquement notre présence
et je trouve extrêmement bien le passage de marquer là notre
présence politique extrêmement importante pour aborder les défis de
demain en exprimant la volonté du Conseil de la vallée d'Aoste et
de le compter davantage, d'être plus protagonistes, plus informés
au sujet des politiques européennes qui, à la fin, nous concernent
tous ; et pour ce faire, il est indispensable qu'une réalité comme
la région autonome Vallée d'Aoste, ayant des compétences
législatives spéciales, puisse avoir une reconnaissance qui lui
permette d'être différenciée par rapport aux autonomies
administratives et locales. C'est là la grande, énorme différence,
tout ça dans le but de pouvoir petit à petit abandonner le simple
rôle de consultation pour, nous espérions, assumer une
caractérisation plus active. Et donc nous ne pouvons que partager
le contenu de la résolution et les 4 priorités indiquées par
l'appel : un appel important, un appel qui peut et doit faire la
différence, notamment la reconnaissance des autonomies spéciales.
Il a bien dit le président Bertin.
Dans la transformation du Comité des régions dans un organe de
représentants, ce qui soit à même d'exercer un pouvoir d'adresse et
de contrôle, les 2 choses : la possibilité pour la Vallée d'Aoste
d'avoir un élu au Parlement européen - on a abordé les années
passées ce thème plusieurs fois dans les séances - et la
différenciation des autonomies régionales spéciales par rapport aux
autonomies administratives.
Pour terminer, quelques réflexions générales. En conclusion,
nous croyons que la leçon, la réflexion qu'on est en train de
faire, que nous devons tirer de cette démarche est que l'aspiration
à une plus grande reconnaissance de notre région sur le plan
européen va de pair, inévitablement, avec une majeure assomption de
responsabilité. Pourquoi je dis ça ? Nous disons ça ? À côté de
justes revendications, nous avons le devoir de mettre sur la table
une capacité administrative, et politique qui soit à la hauteur de
nos instances, en un mot, nous avons l'obligation morale et même
administrative d'être toujours plus capables, plus performants,
plus lucides à long terme. Nous avons bon la responsabilité de
gouverner un territoire- et nous le connaissons bien, on le vit la
semaine, le mois pendant l'année - fragile précieux à sauvegarder
et protéger, et nous devons le faire en garantissant des services
appropriés et de bonnes conditions de vie à ses habitants, à nos
concitoyens.
C'est un défi pas facile, oui, avec nos petits numéros et une
tendance désormais constante à la dénatalisation. Je veux faire ce
petit passage parce que nous croyons extrêmement délicat et
important. Pourquoi ? Parce que, comme vous le savez tous, en 10
ans la naissance a chuté de 40%. C'est quelque chose d'extrêmement
important d'un point de vue numérique, mais pas seulement d'un
point de vue numérique, et nous croyons important aborder des
mesures, des défis, de comment on peut, comment on peut dire,
gouverner ensemble pour les familles, pour les habitants, pour les
montagnards, le fait d'avoir une dénatalisation énorme.
Nous avons besoin de forces nouvelles, d'une injection
d'humanité et de compétences venant de l'extérieur, sûrement. Sont
les numéros qui disent ça, nous devrons être à même de gouverner
ces changements, d'intégrer les gens, de garantir la qualité de la
vie. Nous devrons être toujours plus européens et moins repliés sur
nous-mêmes, parce que même si ce qui se passe à des milliers de
kilomètres de chez nous nous concernent. Voilà pourquoi nous
soutenons de manière active et convaincu comme Alliance
Valdotaine-VdA Unie cette résolution et l'appel surtout aux
institutions européennes.
Presidente -
Altri intendono intervenire in discussione
generale? Se non vi sono altre richieste d'intervento, chiudo la
discussione generale... Si è prenotato il consigliere Marquis, ne
ha facoltà.
Marquis (SA) -
Ho apprezzato in particolare la relazione
che è stata prodotta in occasione dell'anno della Conferenza
d'Europa che è stata lanciata nel corso del 2021, come è stato
evidenziato nella relazione presentata dal Presidente del
Consiglio.
Credo che mai come oggi abbiamo acquisito la consapevolezza
dell'importanza dell'Europa, di una visione sovra nazionale; gli
anni che abbiamo vissuto recentemente sono stati difficilissimi,
siamo stati colpiti dalla pandemia e abbiamo riscoperto cosa
significa il dolore, cosa significa affrontare delle sfide alle
quali non eravamo abituati, basta fare un esempio della ricerca sui
vaccini per difendere la popolazione comune europea.
Dopodiché in quest'anno è sopravvenuta anche la guerra che ha
messo a ulteriore prova la resistenza degli Stati dell'Unione
Europea, della popolazione, ci ha fatto vedere quanto la nostra
situazione socio economica diventa fragile in un mondo
completamente globalizzato.
Speriamo che usciremo il più presto possibile da questa
situazione di difficoltà, ma ci saranno delle grandi sfide da
affrontare: la dimensione sociale, soprattutto bisognerà applicare
il principio della solidarietà europea per affrontare delle
conseguenze sociali economiche della crisi, perché senza una
coesione nuova, sociale non si potrà affermare una piena
democrazia.
Credo che con l'elezione del nuovo Parlamento Europeo abbiamo
avuto anche testimonianza in questi ultimi anni di quanto si sia
diffusa questa visione pro-europea, perché sono state
sostanzialmente sconfitte le forze che guardavano con pregiudizio,
con forte criticità alla cessione di una parte della sovranità
nazionale, ma anche qui credo che ci sia bisogno di fare un salto
di qualità, perché occorre applicare, con una nuova visione, il
concetto della sussidiarietà, sussidiarietà che va vista nel
favorire gli interventi dal basso ma anche di accettare gli
indirizzi sovra locali per gestire delle sfide che sono non
affrontabili a livello statale.
Questa conferenza che è stata avviata è stata un'occasione di
dibattito sul futuro della nostra Europa, sono state costituite
delle piattaforme dove sono stati acquisiti tutta una serie di
contributi dal basso e credo che sia apprezzabile che anche la
nostra Regione abbia avviato un paio d'iniziative interessanti per
portare un contributo visto dalla nostra particolarità.
Mi riferisco all'iniziativa dei giovani che hanno presentato dei
lavori su tre proposte tematiche che credo che possano essere un
significativo contributo, ma anche soprattutto perché proviene da
una nuova generazione, perché l'Europa è un'Europa che dovrà essere
disegnata per garantire il loro futuro.
Così come il lavoro che è stato prodotto dal gruppo tecnico
dell'ASA che ha dato, a mio avviso, un contributo significativo
nella ricognizione giuridica di quelli che sono, a livello
istituzionale, gli spazi a disposizione anche delle Regioni
speciali, un'Europa che sicuramente va rivista sotto il profilo
istituzionale. Credo che siano maturi i tempi in cui la leadership,
anche della Commissione, possa essere designata dalla popolazione e
non una nomina di tipo indiretto, così come possa essere rafforzato
il ruolo del Parlamento Europeo che non deve essere più il luogo
dove vengono recepite le proposte della Commissione, ma il luogo
dove vengono disegnate le iniziative a favore della comunità
europea.
In quest'ambito credo che sia significativo anche l'apporto che
possono non solo dare gli Stati ma anche le articolazioni sub
nazionali che nel nostro Paese sono le Regioni, in altri paesi sono
i Länder o altre forme di articolazione.
Per quanto riguarda le Regioni, credo che ci debba essere uno
spazio - così com'è stato richiamato nella risoluzione - per le
Regioni speciali. Noi viviamo una situazione di oggettiva
difficoltà perché in un contesto dove c'è sempre più consapevolezza
che l'Europa deve avere una rappresentatività che nasca dal basso,
per noi è difficile riuscire a fornire il nostro contributo e anche
attingere alle opportunità che la stessa Europa mette a
disposizione.
Come è stato già ben detto prima, non abbiamo un rappresentante
al Parlamento Europeo perché la legge, nonostante sulla carta ne
dia la possibilità, nei fatti però non afferma le possibilità
numeriche per consentire poi il beneficio di quest'opportunità.
Così come viene riconosciuto spazio ai singoli Stati per
organizzare la rappresentanza all'interno del Comitato delle
Regioni, però poi di fatto anche le modalità interne allo Stato non
favoriscono la rappresentatività di tutte le Regioni, in
particolare di quelle più piccole.
Credo che ci sia la necessità di lanciare quest'appello alla
Conferenza dei Presidenti delle Regioni e anche alla Presidenza
delle Assemblee dei Consigli regionali, perché occorre rafforzare
questa sensibilità per dare a tutti l'opportunità di esserci e di
poter fornire il proprio contributo.
Credo che questa risoluzione non possa che essere condivisa, una
risoluzione che va nella direzione di rafforzare l'identità europea
e anche di dare la possibilità ai piccoli numeri di essere
rappresentati e di fornire il proprio contributo per disegnare
un'Europa più sostenibile e che possa dare delle soddisfazioni alla
democrazia e la sua piena affermazione nel prossimo futuro.
Presidente -
Si è prenotato il consigliere Aggravi, ne ha
facoltà.
Aggravi (LEGA VDA) -
Credo che sia necessario riportare
un po' di realismo rispetto a quello che ho sentito, tutte opinioni
sicuramente condivisibili, anche all'interno della risoluzione ci
sono passaggi che lo stesso nostro gruppo condivide e penso che
tutti quanti condividiamo, e sicuramente un voto unanime del
Consiglio darà forza al messaggio che in essa è contenuto. Però io
credo che sia necessario essere, come ho già detto, realisti e
reali rispetto allo stato dell'Unione Europea e soprattutto, visto
che parliamo di futuro, io penso che dobbiamo fare dei
ragionamenti, anche se siamo il livello intermedio o comunque
piccolo tra le altre istituzioni europee - le risolvo con una
semplice denominazione perché, altrimenti, se stiamo dietro a
Consigli, Commissioni e varie ci perdiamo in un dedalo burocratico
che forse costa più di quello che poi è l'effettiva efficienza
delle decisioni prese - e i livelli degli Stati; prima il collega
parlava di sovranità, se c'è una grande ipocrisia che viene data a
livello europeo è che si continua a criticare e ad attaccare chi
viene chiamato sovranista, però poi alla fine quello che vediamo è
che ogni Stato fa da sé e ogni Stato ragiona per proprio
interesse.
Io penso - e non penso di dire delle cose che nessuno sa, ma è
bene ricordarsele - che siamo in una situazione di forte debolezza
e incertezza del futuro dell'Europa e tutti noi dobbiamo rendercene
conto. Siamo usciti da una pandemia dove rispetto ad altre realtà -
e la metto in confronto, ad esempio, con l'azione degli Stati Uniti
che cambiano Presidente ma hanno sempre la stessa strategia,
checché se ne dica - la risposta dell'Unione Europea è arrivata
tardi la risposta dell'Unione Europea non è stata efficiente.
Faccio un esempio molto semplice: una realtà come la Bard
statunitense, cioè un'agenzia farmaceutica e soprattutto di
risposta ad ogni rischio pandemico, ha dato una risposta, in Europa
siamo arrivati a creare Hera, e non so quanti magari hanno letto
questa notizia, con una potenza di fuoco - mi si passi la citazione
di Conte - ridicola, perché 6 miliardi di euro per la gestione
delle future pandemie di un'ennesima agenzia che è stata annunciata
in pompa magna, sono veramente ridicoli, se consideriamo invece lo
sforzo che ogni Stato europeo ha dovuto sobbarcare, con una
strategia che, tra l'altro, è stata presentata ma è stata poi messa
nel cassetto.
Dall'altro lato ci troviamo di fronte a tutta un'altra serie
d'incertezze, abbiamo una guerra alle porte e parliamo di far
entrare Paesi all'interno dell'Unione Europea, tutte cose
condivisibili, ma nello stesso momento ci dimentichiamo che il vero
esercito dell'Europa oggi è quello statunitense, la NATO, che
progressivamente si è allontanata da questa zona, perché il rischio
cinese negli ultimi anni stava crescendo e quindi ovviamente
l'esercito dell'Europa, ovvero gli Stati Uniti, si è
riposizionato.
Sicuramente abbiamo un altro problema, l'unico vero effetto
forte, l'unica vera azione che l'Unione Europea ha fatto, cioè
stabilizzare l'effetto dell'inflazione e il rischio anche di
default di alcuni Stati; tra l'altro, se non erro, quando si è
parlato di Unione Europea nella sessione europea avevo già
ricordato questo passaggio, l'azione della Banca Centrale europea è
stata effettivamente forte, ma il suo effetto rischia oggi di
essere minore, perché non si possono comprare titoli degli Stati
membri in eterno e soprattutto sappiamo che, una volta che i tassi
d'interesse si tagliano e si arriva progressivamente allo zero, si
genera una problematica non di poco conto, perché le armi vengono
spuntate, ovvero si può soltanto risalire nella scala dei tassi,
anche se il momento non è questo.
Ci sono altri due fattori d'incertezza che non dobbiamo
banalizzare: la transizione ecologica, ci riempiamo la bocca di
transizione ecologica, di futuro green e poi una mattina ci
svegliamo e ci rendiamo conto che stiamo finanziando un futuro e
prossimo nemico che è la Cina, che ha delle amicizie non banali, da
cui compriamo tutta una serie di apparati che l'Europa oggi non ha
più e che è andata a produrre all'estero, e soprattutto il
Mediterraneo: siamo sicuramente più mitteleuropei e popolazione
alpina, ma dobbiamo anche considerare che non c'è solo il fronte
Est, c'è anche il fronte Sud, un'Africa che è stata sostanzialmente
lasciata nelle mani della Cina che controlla le materie prime con
le quali si fa il 90% delle componenti che sono utili per la
transizione ecologica, e poi ci riempiamo la bocca con piani di
nuova produzione, si parla tanto di semiconduttori, ecco, siamo
indietro anni luce!
Mi fa ridere quando qualcuno critica il dibattito relativo alle
energie rinnovabili e anche il gran dibattito che c'è stato sul
nucleare dicendo che "è inutile pensare ad un futuro nucleare
perché ci vogliono un sacco di anni per poter investire su quella
tecnologia".  È bene ricordarvi che, anche per produrre
semiconduttori e tutta una serie di componentistica fondamentale
all'industria green, non basta uno schiocco di dita e non basta che
arrivi Intel proponendo di aprire delle fabbriche. Ci vogliono anni
e anni di lavoro, anni e anni di programmazione che noi abbiamo
semplicemente appaltato all'estero, anche con dei benefici da parte
dei gruppi europei, però il vero problema è che non le facciamo
qua, le facciamo in un posto distante.
Quindi l'Europa di fronte a tutto questo che cosa fa? Mette in
piedi un piano di cui l'Italia, tra l'altro, ben beneficerà ma con
tutta una serie d'incertezze. Nessuno sicuramente avrebbe potuto
prevedere quello che stiamo vivendo dopo la pandemia, nessuno
avrebbe potuto prevedere il caro energia, il caro materie prime, ma
è bene che ce lo diciamo ed è bene che, visto che parliamo di
futuro dell'Europa, ne teniamo conto.
Il PNRR, il pozzo di San Patrizio di tutti noi politici, e non
solo, sappiamo che ha una problematica, tutta la cantieristica
rischia di essere messa in difficoltà proprio da questi effetti che
purtroppo non saranno contingenti e di breve periodo, è bene che lo
si dica, perché non bisogna dare false speranze.
Sappiamo benissimo che il grosso dibattito che oggi c'è in
Europa prevede la possibilità di rivedere le cifre e le
tempistiche. Io mi auguro che il fronte del 2026 possa scavallare
un po' più avanti, perché io temo che altrimenti alcuni cantieri
non vedranno neanche la luce e non soltanto per un problema di
costi ma anche e soprattutto di disponibilità delle materie prime,
perché ci sono tutta una serie di metalli rari di cui non sappiamo
neanche il significato o il nome, io per primo, che però sono
fondamentali, che sono all'interno delle catene di produzione -
ripeto - di tutto l'apparato elettrico e green, lo semplifico in
questo senso.
Poi forse noi come Regione autonoma dovremmo anche preoccuparci
in maniera duplice, perché dico questo? Torno all'argomento
iniziale: c'è una grande ipocrisia e un problema non risolto
riguardo alle funzioni delle istituzioni europee e delle
istituzioni nazionali.
Noi siamo schiacciati nel mezzo tra gli interessi degli Stati e
gli interessi della burocrazia europea, del "leviatano" europeo,
che, al di là di qualsiasi ideologia, spesso e volentieri ci mette
degli anni e dei tempi estremamente lunghi per prendere delle
decisioni che devono essere immediate.
Su tutto il discorso della strategia energetica europea, penso
che la dimostrazione che non c'è e non ci sarà una sorta di
trasferimento della sovranità dall'ambito nazionale all'ambito
europeo è chiaro, quello che la Germania e la Francia fanno in
campo energetico l'abbiamo visto, e la Francia anche in campo
industriale - ovviamente per un liberale classico come il
sottoscritto quello che fa la Francia fa abbastanza paura -ma
dall'altro lato è molto strano che il dirigismo europeo che c'è
nella regolamentazione, nelle direttive, non venga applicato
laddove si vanno a ledere degli interessi nazionali.
La Germania sostanzialmente fa quello che ritiene opportuno per
il proprio interesse, chiamiamole medie potenze regionali, sono
tali; la Germania, all'interno dell'Unione Europea, fa il suo
interesse. La Francia fa il suo interesse. Noi rischiamo di essere
schiacciati.
Dall'altro lato forse è bene che le Regioni autonome,
giustamente, cerchino di fare chiamiamolo più cartello, perché le
Regioni autonome dovrebbero avere un rapporto diverso con i propri
Stati nazionali e io direi anche con l'Unione Europea, ma questo è
estremamente difficile soprattutto perché le alte istituzioni
europee, almeno per quello che riguarda il mio modesto punto di
vista, hanno poco interesse, per un fatto forse di efficienza nelle
decisioni. Il PNRR lo abbiamo visto, è vero, è stato una scelta
nazionale ma diciamo che di attenzioni alle Regioni gli altri Stati
non ne hanno date molte, la Francia ne è maestra, ma da sempre io
penso, e quindi sappiamo come vanno le cose.
Nel futuro io mi auguro che ci sia uno snellimento di quelli che
sono soprattutto i processi e le procedure, ma, se devo dirvela
tutta, la mia preoccupazione è che il galoppante dirigismo europeo
tale resta.
Nella mia esperienza professionale mi sono più volte
interfacciato con la normativa finanziaria europea, e anzi, mi fa
sorridere quando si dice che l'Unione Europea è neoliberista o
liberista, perché se uno leggesse la normativa finanziaria vedrebbe
che è tutt'altro, cioè l'obiettivo è creare degli oligopoli
finanziari; il neoliberismo e il liberismo vorrebbe creare la
concorrenza tra i soggetti, invece noi dobbiamo andare verso quello
che era il modello francese e tedesco, perché, se si studiano i
modelli, quelli sono, dei grandi agglomerati, che non sempre sono a
favore del mercato e quindi non sempre sono a favore dei propri
utenti.
A tale livello io non vedo e non mi sento oggi di essere molto
ottimista sul futuro dell'Unione, soprattutto perché abbiamo due
grandi pericoli: uno che viene da sud, uno che viene da est che non
gestiamo o per volere o per singolo interesse; abbiamo un vicino
dormiente per ora anche altrettanto pericoloso forse quanto la
Russia che si chiama Turchia dove siamo andati anche lì a produrre
e ad appaltare tutta una serie di componentistica soprattutto
meccanica, che dovremmo ricordare vista la nostra realtà della
Bassa Valle e visto anche quello che è il settore realmente
trainante dell'Italia, ovvero l'industria che produce macchinari.
Dobbiamo interrogarci su tutta una serie di aspetti.
Sicuramente ben vengano questi tipi di considerazione, ma io
credo che debbano essere affrontati con molto più realismo perché i
tempi cupi non finiranno nel breve tempo ma ci occuperanno
purtroppo per molto e molto tempo, forse anche con situazioni molto
più difficili da gestire e con situazioni in cui rischiamo,
soprattutto noi piccole realtà di montagna, di essere ulteriormente
schiacciate non tanto dalla burocrazia europea a sé stante, ma
soprattutto dalla dilagante ipocrisia delle false speranze.
Presidente -
Vi sono altre richieste d'intervento in
discussione generale? Consigliere Manfrin.
Manfrin (LEGA VDA) -
Pensavo d'intervenire in occasione
della risoluzione, ma devo assolutamente ringraziare il collega
Aggravi che ha interrotto un po' queste ondate di euro lirismo che
avevano coinvolto quest'Aula e che ci ha riportato un pochino con i
piedi per terra.
Ragionare con i piedi per terra credo che sia l'unica soluzione
in questo momento per vedere le cose in maniera chiara e non in
maniera utopica.
Riflettendo e leggendo quello che era il punto che è in
discussione in questo momento, ho raccolto alcuni spunti che ho
trovato e su tutti uno mi è rimasto particolarmente impresso e
vorrei leggerlo a quest'Aula; è una dichiarazione fatta nel 2020 a
breve termine, appena superati i primi mesi della pandemia, uno dei
tanti che appunto parlavano di Europa.
"Oggi, festa dell'Europa e 75esimo anniversario delle
dichiarazioni di Robert Schumann, l'Unione Europea festeggia anche
tre quarti di secolo di pace e prosperità. Potrà colpire dirlo oggi
mentre stiamo vivendo la pesante crisi sanitaria ed economica
causata dal Coronavirus ma, a dispetto della falsa narrazione dei
nazional populisti, l'Europa ha garantito nei decenni l'affermarsi
di valori europei, quali il rispetto della dignità umana, della
libertà, della democrazia, dell'uguaglianza, dello stato di diritto
e dei diritti sociali. Non scordiamoci poi che l'Europa, nonostante
qualche dichiarazione poco felice, è a fianco dell'Italia nella
pandemia e che senza di essa saremmo già caduti in un profondo
abisso economico e sociale. Per questo, per il nostro passato, ma
soprattutto per il nostro futuro, viva l'Europa".
Queste frasi venivano pronunciate in un momento particolare e
credo che fossero delle eccessive letture entusiaste della reazione
dell'Unione Europea in quel momento.
Come detto e già ricordato, i colleghi di I Commissione hanno
condiviso e condivideremo ovviamente la risoluzione che è stata
proposta e condivideremo chiaramente anche le sue conclusioni,
questo però non ci deve distrarre, non ci deve convincere
nell'andare a guardare l'Europa in un senso unico e dire che tutto
funziona e che tutto va bene. Forse il favore migliore che possiamo
fare all'Europa è guardarla e capire che cosa non funziona per
farla funzionare davvero.
Di queste banalità che ho letto prima, di questo comunicato che
è uno fra i tanti, possiamo cogliere secondo me due spunti. Credo
che sia utile ricordare - quando si dice che l'Europa è stato un
importante aiuto nella crisi del Coronavirus, soprattutto nella sua
prima fase - che Christine Lagarde pronunciò una frase molto
interessante quando l'Italia per prima entrò in crisi nel nostro
continente e ci disse che lei non era qui per accorciare gli
spread, non era nella missione della BCE.
"Ci sono altri strumenti e altri attori deputati a queste
materie", sostanzialmente: "Arrangiatevi, non è un nostro
problema".
Ricorderete anche come a marzo 2020 i nostri fratelli europei, i
Tedeschi e i Francesi in primis, notificarono alla Commissione lo
stop all'esportazione di materiali protettivi negli altri paesi
membri, negando quindi in quel momento le mascherine di cui avevamo
un disperato bisogno.
Questo credo che non sia stata una testimonianza della
fratellanza europea né dell'aiuto che l'Europa ha potuto fornire ai
nostri paesi, certo, poi la situazione si è evoluta, ma esattamente
come sta accadendo in questo momento, la prima reazione è stata
quella di chiudersi e quella di dire: "Pensiamo prima a quello che
accade in casa nostra".
Potrei fare un piccolo capitolo rispetto a quest'intervento che
vi ho letto sui 75 anni di pace che l'Europa ha portato,
probabilmente dovremmo dire ai defunti del Kosovo di smettere di
fare finta, perché la guerra da loro non c'è mai stata, ma questa
sarebbe sicuramente una parentesi poco felice in questo periodo
sicuramente bellico che ci troviamo ad affrontare.
Quello che però riteniamo e ritengo sia importante evidenziare è
che, in realtà, l'ideale europeo che doveva servire nel coinvolgere
e nell'aiutare a essere un mutuo soccorso fra Stati, ha un po'
lasciato e mostrato le trame.
Effettivamente mai come in questo momento ho visto ondate di
sovranismo coinvolgere la parte sinistra dello schieramento
politico, soprattutto italiano, e non ho mai visto come in questo
momento, per esempio, un così grande attaccamento ai confini e alla
difesa della patria da parte di certa sinistra. Ho addirittura
letto di esponenti che a sinistra hanno invocato un sovranismo
alimentare, quindi ritornare a essere proprietari, padroni, delle
nostre produzioni alimentari, che è una bellissima cosa ma che fino
a questo momento nessuno, soprattutto a sinistra, aveva sentito
l'esigenza di dover comunicare al mondo.
Per alcuni momenti ho temuto anche che si lanciasse un nuova
battaglia del grano con camicie di colori differenti, probabilmente
tese a ottenere sempre lo stesso scopo e, dulcis in fundo, ma credo
che su questo il collega Aggravi abbia davvero delucidato in
maniera eccellente quest'Aula, si è poi arrivati a parlare di
sovranità energetiche, che assolutamente è una cosa meravigliosa ma
ci siamo sorbiti per anni le prediche di un mondo globalizzato
interconnesso e ci siamo visti magnificare questo mondo globale
interconnesso che però è caduto con un piccolo conflitto - un
grosso conflitto sicuramente per chi lo vive - che ha coinvolto non
tutta l'Europa ma uno Stato che, peraltro, non è nemmeno membro
dell'Unione Europea, quindi questo mondo globalizzato è stato
distrutto in pochi attimi e a distruggerlo sono quelle stesse
persone che, fino a ieri, lo hanno promosso.
Credo che in questo possano rimanere un paio di testimonianze,
la prima è quella di uno che ritengo uno dei migliori Ministri
delle finanze che il nostro Paese abbia avuto, cioè il ministro
Tremonti, che ha fatto una dichiarazione che io ho assolutamente
condiviso, che peraltro mi ha fatto sorridere perché l'ho riportata
sui miei canali social e quella dichiarazione mi è stata bloccata
dai social "che sono molto aperti alla comunicazione d'idee",
quindi un ex Ministro parla e annuncia certe cose, fa delle
dichiarazioni, che siano condivisibili o meno in televisione, una
persona prende quelle dichiarazioni e dice: "Guardate questo ex
Ministro ha detto questo" e Facebook lo blocca perché dice che è un
potenziale spam. Non ho capito esattamente per quale motivo ma va
bene.
Desidero riportare quello che l'ex ministro Tremonti ha detto e
ritengo sia particolarmente centrato per questo periodo: "Leggetevi
il comunicato finale del G7 del 13 giugno, ci sono due piccoli
paragrafi su Russia e Ucraina e pagine intere sulla Gender Equality
e sulla palingenesi del mondo che dovrebbe rinnovarsi nella
transizione digitale, ambientale e sociale".
Tanto il G7 quanto poi il G20 a Roma - quello con la Photo
Opportunity che ricorderete sicuramente davanti alla Fontana di
Trevi, con leader mondiali intenti nel lancio della monetina - non
si sono accorti di essere in 18 invece di 20, e guarda caso
mancavano all'appello proprio la Russia e la Cina, due attori che
in questo momento sicuramente, fossero stati coinvolti allora e si
fosse cominciato a intavolare un discorso differente, probabilmente
magari le cose avrebbero potuto essere diverse oggi. Questa è una
delle due cose.
La seconda. Probabilmente molti in quest'Aula non se ne saranno
accorti e credo molti in generale in Europa e nel mondo non se ne
saranno accorti, ma il 10 marzo il Parlamento Europeo ha deliberato
delle immediate sanzioni, che sono state votate a larghissima
maggioranza - il gruppo Lega non le ha votate - ha deliberato delle
durissime e immediate sanzioni sapete contro chi? Potrete
immaginare un paese dell'est, avete ragione, contro un paese
dell'est effettivamente, anzi, due paesi, contro la Polonia e
l'Ungheria.
Due paesi che sono in prima fila a oggi nella crisi umanitaria
sono stati pesantemente sanzionati perché non rispettano quello che
giustamente l'ex Ministro Tremonti diceva, quindi le politiche di
Gender Equality e tutto quello che vogliamo. Nel momento in cui la
guerra lambisce l'Europa e coinvolge tutti in una crisi senza
precedenti, prima la pandemia oggi la guerra, Europa si è occupata
di sanzionare in maniera assolutamente importante due Paesi che in
realtà sono in prima fila in questa crisi.
Potrei proseguire parlando per esempio di quelle criticità che
oggi l'Europa dovrebbe affrontare con urgenza: abbiamo parlato più
volte in quest'Aula della Catalogna, sta scoppiando in questo
momento la questione della Corsica e probabilmente sarebbe
opportuno anche parlare dello stigma della nazionalità che viene
applicato in questo momento sulle persone, sul solo fatto di essere
cittadini di un paese o meno, sarebbe probabilmente opportuno, è
una reazione che io per esempio non ho mai visto fare come in
questo momento, per esempio quando si sono svolti degli attentati,
ma questo è, credo, un altro capitolo.
Sarebbe però opportuno, secondo me, soprattutto per quelle forze
di sinistra, fare anche un ragionamento sulla cancel culture che ha
purtroppo coinvolto anche qui la nazionalità di alcune persone
anche perché dal sanzionare persone che nulla hanno a che fare con
la guerra, si è arrivati addirittura, non so se l'avete sentito, a
voler rimuovere le statue di Marx perché è vero, non è Russo, ma
probabilmente i Russi li ha creati lui, questa è stata la
motivazione data alla base.
Forse se si prosegue di questo passo, arriveremo, come è
accaduto negli Stati Uniti, ad abbattere le statue di Colombo,
perché era un pericoloso razzista e probabilmente non è questo che
lo spirito d'Europa dovrebbe animare ma dovrebbe animare, come
dicevo prima, un mutuo soccorso, un aiuto che gli Stati si devono
dare l'un l'altro e quindi escludere quelle che ad oggi sono state
in realtà solo rivendicazioni di paesi più forti che hanno
cancellato e messo in un angolo i paesi più deboli, o presunti
paesi più deboli: ricordiamo l'esclusione per esempio dal vertice
sull'Ucraina dell'Italia portata avanti da Germania e Francia, che
forse avrebbero bisogno di un altro rilievo.
Presidente -
Consigliere Cretier ne ha facoltà.
Cretier (FP-PD) -
Un breve intervento sul tema. È un
momento più che mai difficile per la Valle d'Aosta e l'Europa, il
carrefour d'Europa si trova stretto tra l'Europa e lo Stato
italiano, una zona di montagna difficile, sia sotto l'aspetto
orografico: tante vallate, quote medie più alte rispetto alle altre
Regioni e, infine, un territorio in forte pendenza che penalizzano
l'economia locale.
Proprio questi fattori devono avere maggiore peso nell'Europa e
un riconoscimento ufficiale.
Ha detto bene il presidente Bertin che bisogna distinguere le
realtà regionali.
Lo scarso peso numerico degli abitanti deve essere compensato
mettendo in piedi azioni sostenute da tutto l'arco alpino in
blocco.
Bene l'ultimo paragrafo della risoluzione, una rappresentanza
effettiva a tutti i territori regionali. Anche i giovani, che
abbiamo avuto più occasione di audire in quest'aula, ci ricordano
che è il caso d'intervenire, di pressare gli organismi europei per
un ruolo più importante, ma il passaggio principale è il
riconoscimento di una rappresentanza effettiva che conti realmente
e che possa incidere, una risoluzione condivisa - forse il momento
pesante la fa da padrona pur con accenti diversi sul tema - ma un
obiettivo comune nel processo propositivo decisionale in seno
all'Europa.
Presidente -
Consigliere Testolin ne ha facoltà.
Testolin (UV) -
Quelque réflexion sur une thématique qui,
à mon avis, est toujours à la une, très importante, et quand on
approche une thématique de ce genre, la première question doit être
: pourquoi l'aborder ? Alors les approches, même dans cette salle,
ont été les plus différents. On a essayé de donner une lecture sur
ce que cette thématique présentée aujourd'hui dans cette salle veut
représenter, après un travail abordé par la présidence du Conseil
qui l'a estimée intéressante et moi, je l'estime aussi tant. De
s'approcher avec une formule un peu nouvelle à un argument qui nous
touche tous les jours. Un argument qu'on doit probablement aborder
dans le futur d'une façon un peu différente en concernant le plus
possible les Conseillers régionaux en premier et après la
population. Un premier pas a été fait en concernant les jeunes qui
ont donné épreuve de capacité de discuter sur des thématiques très
intéressantes et très actuelles ; de nous donner un signal de
proximité à ce que doit être la possibilité de partager avec
d'autres jeunes et donc avec d'autres cultures, avec d'autres
États, des parcours qui puissent nous amener à être plus actifs à
l'intérieur des décisions de l'Union européenne ; à rendre moins
lourd le travail administratif que parfois, très souvent au
contraire, nous oblige à des efforts supplémentaires pour faire des
choses simples.
Et alors je me demande : pourquoi dans ce moment ? Pour se
prendre en charge une problématique et pour chercher des données et
lancer des idées nouvelles pour approcher avec un nouvel esprit
ceux qui seront les défis à partager avec l'État italien et avec
les autres pays européens ; pour aborder la nouvelle programmation
; pour essayer de compter quelque chose dans ce panorama, même si
nous sommes très petits, mais nous sommes encore très particuliers
et la relation, qui a expliquée qui a présentée le président, est
quand même une relation intéressante parce que nous donne toute une
série d'éléments sur lesquels se pencher, sur lesquels faire des
réflexions, ce sont des éléments qui sont encore plus importants si
on a eu la chance de parcourir, dans la position d'Assesseur ou
bien de Conseiller, un moment de cette vie où on se présente à la
porte de l'Union européenne pour acquérir de ressources, dans un
contexte très difficile qui, parfois, nous devons subir et non pas
améliorer, sans la possibilité d'être incisif sur les nécessités de
notre territoire.
Credo che la cosa più interessante di questo sviluppo sia di
capire che ci sia la volontà da parte delle istituzioni europee di
dare una qualche voce alle Regioni, in particolare le Regioni con
delle peculiarità e delle qualità che potrebbero essere da
sviluppare e da valorizzare all'interno del contesto europeo, una
voce che evidentemente si sdoppia in due situazioni a mio avviso,
che sono state riprese anche da chi ha fatto degli interventi e mi
ha preceduto.
Ci sono delle situazioni macro, io le definirei così, che
vogliono e devono portare a delle decisioni unitarie all'interno
dell'Europa, a delle scelte che abbiano un peso in termini di
mondialità, esigenze importanti per le quali una piccola regione
come la nostra non può risolvere il problema, ma può essere una
voce che contribuisce a indirizzare queste decisioni. Sta in questo
l'importanza di un percorso che si è iniziato a fare e che deve
dare la possibilità a una regione, seppur piccola, di poter dare il
suo punto di vista; da questo emerge che una rappresentanza - se
non diretta, tramite la presenza delle regioni speciali in alcune
delle sedi amministrative deputate - possa essere nel tempo
auspicabile e quindi all'interno, ad esempio, della Commissione
Europea ma soprattutto il Comitato delle Regioni, debba poter
accogliere una rappresentanza delle specialità presenti in Italia,
così come le specialità presenti in altri territori europei che già
sono rappresentate, sono stati elencati anche degli esempi: le
isole finlandesi e alcune realtà spagnole.
Secondo aspetto: una realtà come quella valdostana può essere di
stimolo e di esempio nell'attuazione di regole che siano meno
pesanti per territori come il nostro, che sono territori molto
particolari ma che sono anche aperti su delle possibilità di
condivisione più ampie.
La macroregione alpina è chiaro che diventa la nostra pista
d'atterraggio naturale, dove possiamo condividere e reclamare con
forza anche delle attenzioni che fino a oggi non sempre sono state
garantite per la particolarità soprattutto del nostro
territorio.
Noi siamo carrefour d'Europe, qualcuno l'ha già detto, abbiamo
la possibilità di trovare, nel confronto con alcuni Stati
limitrofi, delle coincidenze e delle similitudini che possono darci
la forza di contare un po' di più anche in quelle che sono le
regole stringenti e molte volte burocratiche che ci costringono a
sforzi enormi per risultati qualche volta anche troppo minimali
rispetto alle forze messe in campo.
Quello che vorrei esplicitare, per concludere questo
ragionamento, è che ben venga una risoluzione come quella che è
stata presentata dove si cercherà di sponsorizzare, di promuovere,
di sensibilizzare sia lo Stato italiano che la comunità europea nel
voler dare un giusto peso e una giusta dignità anche a delle realtà
particolari come la nostra, ma, soprattutto, io direi che ci
vorrebbe un maggior coinvolgimento da parte dell'assemblea su una
tematica che è sempre e sarà sempre più importante per il futuro
dei nostri investimenti, della nostra crescita, del nostro
rafforzamento economico e anche politico all'interno dell'Unione
Europea.
Ho accolto con favore, un'indicazione che non è stata fino
adesso citata - almeno mi è sfuggito se lo è stata - che individua
nella possibilità della costituzione di una Commissione consiliare
specifica sui temi europei una maggiore attenzione da parte di
questo Consiglio a delle tematiche che, sovente, sono demandate
alla Presidenza o all'Assessore di riferimento, con delle scelte
assolutamente importanti, sia in termini quantitativi che
qualitativi, che molte volte passano in sordina in Consigli
regionali e che neanche tutti approfondiscono nel modo dovuto.
Se vogliamo crescere e contare qualcosa, da un lato è giusto che
rivendichiamo delle posizioni, rivendichiamo dei ruoli all'interno
di percorsi e di istituzioni che devono assolutamente vederci
presenti, ma dall'altra parte dobbiamo anche assumerci - come si è
sempre fatto in questa Regione, da quando è autonoma - dei rischi e
dei sovraccarichi di responsabilità, se vogliamo, per dimostrare
che crediamo nel percorso che possa vederci attori primari
all'interno del contesto europeo, che non soltanto ci veda
combattere quotidianamente per portare a casa delle risorse su
progetti transfrontalieri nei quali siamo primi attori e siamo
anche abbastanza attrezzati e convinti delle nostre possibilità, ma
dobbiamo avere una coscienza più ampia che sorpassi e vada a
permetterci di dettare anche le regole, di semplificare queste
regole per determinate situazioni; lo si vede nei progetti
transfrontalieri, lo si vede un po' meno magari nel FESR ma anche
lì le pressioni sono stringenti, lo si vede enormemente nei fondi
dell'agricoltura dove invece le peculiarità molte volte vengono
spazzate via e ci rendono difficile vederci riconosciuti in un
contesto che sovente tende a volare su livelli diversi da quelli
che ci caratterizzano.
Credo che la risoluzione sia assolutamente condivisibile e
votabile, chiederei alla Presidenza del Consiglio un maggiore
coinvolgimento di quest'Aula su questa tematica, un maggiore
coinvolgimento che poi deve arrivare un po' da tutti. Io
personalmente, assieme ad altri colleghi, ho seguito anche la
presentazione delle iniziative attivate dai giovani che hanno
portato alla presentazione dei tre progetti relativi alle attività
transfrontaliere legate all'acqua, alla possibilità di
un'Università transnazionale, alla possibilità di aumentare le
valenze del plurilinguismo e alla possibilità di aumentare i
commerci tra le varie regioni, di vedersi riconosciuti come un
territorio sperimentale.
A questo credo che si debba aggiungere una coscienza vera - e
non saltuaria nella seduta europea e in poche circoscritte
circostanze che generalmente ci toccano una volta ogni sette anni
quando finisce una programmazione e ne inizia un'altra - che ci
accompagni in un meccanismo di conoscenza più approfondita, il cui
punto di partenza può sicuramente essere questa relazione che
coinvolga le nostre energie per portare a casa dei risultati
amministrativi ma anche politici e di condivisione con delle
Regioni amiche che possano condividere con noi un percorso di
crescita e di maggior peso all'interno dell'Unione Europea.
Presidente -
Consigliere Jordan ne ha facoltà.
Jordan (AV-VdA Unie) -
Comme a été déjà bien dit, la
conférence sur l'avenir de l'Europe offre bien sûr au citoyen
européen, quel que soit son origine ou son activité, une occasion
unique pour réfléchir à l'avenir de l'Union européenne et jouer un
rôle de conséquence bien incisif dans la définition de ses
politiques et de ses ambitions.
La conférence est en effet un événement conçu pour rassembler
les citoyens qui débattront ensemble de la manière d'adapter nos
institutions afin d'achever la construction de notre Europe, d'une
Europe fédérale, un grand projet de démocratie participative qui a
débuté - a été déjà rappelé - en mai 2021 pour réfléchir à ces
enjeux à travers une plateforme de communication très moderne, très
inclusive et très accessible. Les citoyens ont donc l'occasion de
faire savoir dans quelle Europe ils veulent vivre, pas seulement
avec l'élection de leurs députés, mais en débattant et en prenant
une initiative sur les défis et les priorités. Entre le Brexit,
l'euroscepticisme galopant, la montée des nationalismes, des
institutions perçues comme lointaines et difficiles à comprendre,
l'Europe doit être de plus en plus proche aux citoyens. Nous
voulons aujourd'hui une Union européenne politique forte, légitime,
nous en avons besoin car elle doit être capable d'aborder les
grands défis de notre temps, des défis transnationaux, en agissant
dans le large éventail des domaines politiques. Il est tout à fait
plausible et compréhensible que les citoyens n'aient pas une idée
claire du rôle de l'Europe peut être aussi en raison de
l'éloignement et de la complexité de l'institution, mais je crois
surtout à cause des dirigeants politiques des partis nationaux qui,
au mépris total des institutions qui devraient représenter, ont
tenté, dans le seul but de la propagande populiste, de déstabiliser
l'architecture et les prérogatives d'être en Europe. Voulons-nous
donc une vision de retour vers le passé, l'apparente souveraineté
nationale, où voulons une vision fédéraliste vers l'avenir d'une
Europe politiquement intégrée ? Pour ce qui me regarde, comme
groupe d'Alliance valdotaine-VdA Unie, si l'appartenance à l'Europe
n'est plus remise en discussion, on doit s'interroger sur le sens
complet de cette appartenance. Celle-ci exige de réorganiser ses
dimensions culturelles, institutionnelles, politiques, trop souvent
mises en cause, afin de donner à l'Union européenne toute sa
vigueur nécessaire. Je me réfère en particulier à l'agression
commise par la Russie. L'Union européenne s'est montrée unie et a
fourni à l'Ukraine un soutien humanitaire, politique, financier et
coordonné, mais cela, je crois que ne suffira pas. Il suffira
seulement si l'Union européenne sera unie et pourra soutenir avec
la crédibilité le travail diplomatique qui doit forcément mettre la
paix dans ces endroits à la porte de l'Union européenne. L'Union
européenne est le mot utilisé pour désigner communément le versant
institutionnel - celle de Bruxelles - avec une appellation qui
sonne comme un système clos sur soi-même, avec son processus
décisionnel propre, son fonctionnement, son droit et ses
réalisations plus ou moins loin et pas accompli. C'est à cette
Europe, comme a été déjà bien dit auparavant, à laquelle nous
devons lancer le défi d'appartenance, défi qui est nécessaire afin
que l'Europe n'apparaisse plus comme hors sol dont l'organisation
et les décisions échapperaient au commun des Européens. Le drapeau
et l'hymne européen ne suffisent pas. A une vie démocratique
européenne largement ignorée, s'ajoute une presque invisibilité de
son action politique sur le terrain à niveau local. Comme a été
déjà bien dit par les Conseillers qui m'ont précédé dans
l'intervention, l'Union européenne a perçu de plus en plus avec
l'imposition d'entraves de normes, de processus de régulation qui,
souvent, ne s'adaptent pas à la complexité territoriale et
différente des États et des pays.
Nous pensons que l'Union européenne ne sera renforcée que si
elle change, si elle parvient accroître sa capacité d'écouter et
d'interpréter la volonté des territoires. Et cela peut aussi se
faire en mettant enfin les collectivités territoriales au centre du
renouveau démocratique européen. On doit nous donner plus de moyens
et plus de pouvoir afin que nous puissions porter les demandes de
nos citoyens vers les niveaux institutionnels supérieur avec
toujours plus d'efficacité. Les régions sont en effet responsables
de la mise en œuvre de la majeure partie de la
législation de l'Union dans le cadre européen, mais leur influence
dans les processus décisionnels est presque nulle et le poids des
instances régionales de l'Union européenne est pratiquement minime.
Seulement, je termine, si les institutions de Bruxelles,
accorderont plus d'attention aux régions, aux collectivités locales
et à leurs propositions, seulement avec ça, il sera possible de
concrétiser ce principe de subsidiarité, souvent à évoquer de
manière abstraite sur lequel se fonde l'Europe.
Presidente -
Consigliera Spelgatti ne ha facoltà.
Spelgatti (LEGA VDA) -
Faccio chiaramente un plauso agli
interventi dei colleghi Aggravi e Manfrin. Ho sentito tutti gli
interventi però io porto il discorso su tutt'altro piano.
Vi pongo una domanda: ci siamo interrogati su cosa sia l'Europa,
i vantaggi, gli svantaggi, i pregi, i difetti, il ruolo
dell'Europa, il ruolo delle Regioni, il ruolo della nostra Regione
ma noi cosa abbiamo fatto però fino a oggi per poter contare
qualche cosa in Europa? Perché quando ero Presidente e sono andata
al Comitato delle Regioni - all'epoca tra l'altro eravamo membri
effettivi e non membri supplenti - la prima cosa che ho fatto è
stata chiedere di andare a vedere l'ufficio di Bruxelles, ufficio
bellissimo, gigantesco, mille uffici all'interno, completamente
vuoto.
Quando sono andata là ho chiesto: "E qui chi ci lavora della
Valle d'Aosta?". C'era una persona che non era fissa, che
accompagnava chi arrivava su e poi c'era uno stagista e poi
stop.
Dicevo: "Scusate ma i nostri portatori d'interesse? Chi è che fa
da raccordo tra l'ufficio di Bruxelles e la Presidenza del
Consiglio?", anche perché all'epoca, per fortuna, il Dipartimento
affari europei e tutto ciò che ne consegue era giustamente sotto la
Presidenza, visto che la Presidenza dovrebbe essere il cappello,
tutto ciò che riguarda l'Europa sotto la Presidenza e a cappello
tutto... adesso è stato spostato in un Assessorato con delle
logiche che mi sono molto oscure o forse troppo chiare, dipende un
po' dai punti di vista.
Ma, al di là di questo, il problema è: vedi cosa fanno le altre
Regioni e come si muovono, e si muovono - attenzione - non solo
andando a verificare tutto ciò che passa a Bruxelles in tutti i
vari comitati, in tutte le varie Commissioni e tutto quanto, per
poi chiaramente portare tutto nelle varie Regioni, ma si muovono
prima, perché ci sono i cosiddetti portatori di interesse. Noi qui
abbiamo mai formato una classe di dirigenti di altissimo profilo da
mandare a Bruxelles per fare sostanzialmente quel lavoro in pianta
stabile, tutti i santi giorni, e in maniera tale da avere tutti i
rapporti con tutti i soggetti che possono contare qualche cosa per
portare avanti le istanze della Valle d'Aosta in maniera tale che,
quando le cose poi arrivano, e quindi tutte le decisioni poi
arrivano per essere trattate nei vari uffici e nei vari comitati,
devono essere votate e tutto quanto... noi siamo pronti?
E poi, attenzione, dov'è tutto il lavoro di raccordo tra tutto
ciò che viene fatto a Bruxelles e ciò che viene fatto in Valle
d'Aosta? Manca tutto questo!
Quindi ben venga, si condivide tutto quello che è stato detto,
si condivide appieno la risoluzione, si condivide tutto, ma le
colpe nostre, come Valle d'Aosta, le prendiamo in considerazione sì
o no?
Si è parlato di come dovrà cambiare l'Europa. Benissimo che qua
si parli di come dovrà cambiare l'Europa, ma non abbiamo potere
decisionale; forse dovremmo concentrarci su ciò su cui abbiamo
potere decisionale, e noi abbiamo potere decisionale per cercare di
contare qualcosa di più in Europa, almeno stante le cose come
stanno, fare tutto ciò che è possibile per contare qualche cosa
quanto per lo meno le altre Regioni.
Avremmo il potere di fare tutto ciò? Sì. Lo facciamo? No.
Quindi ben vengano tutti i discorsi belli, astratti, massimi
sistemi, tutto quanto, forse scendiamo un pochino di livello,
scendiamo più nel concreto, e domandiamoci che cosa non abbiamo
fatto fino a oggi e che cosa si dovrebbe fare in futuro per contare
qualche cosa.
Ripeto: non solo a Bruxelles, infatti la proposta che noi
avevamo fatto nel DEFR, nel programma elettorale e quant'altro alla
luce di quello che avevamo potuto toccare con mano nei mesi di
governo, era proprio un rafforzamento ad altissimo livello
dell'ufficio di Bruxelles, un raccordo poi fortissimo con dei
canali molto stretti tra l'ufficio di Bruxelles e la Presidenza e
poi - attenzione - tutti i vari processi decisionali all'interno di
tutti i vari Assessorati portati avanti con più personale formato
in questa direzione per poter controllare tutte le varie fasi del
procedimento e anche un controllo all'incontrario, perché poi il
problema non è solo andare ad esempio sui fondi europei e
quant'altro andare a prendere i soldi a Bruxelles, ma poi tutta la
fase dei controlli che deve essere molto stretta, anche perché
quando poi sostanzialmente prendiamo i soldi, poi dopo li
perdiamo.
Non è solo una questione di prendere e recuperare le risorse da
Bruxelles, che già è fondamentale visto che la maggior parte dei
soldi ormai dobbiamo andarceli a prendere lì, oppure a Roma, ma il
problema è se vogliamo contare qualche cosa dobbiamo muoverci molto
più attivamente su Bruxelles.
Lo abbiamo fatto fino adesso? No. Mi auguro che tutto questo, al
di là di tante chiacchiere, si trasformi in iniziative poi concrete
e le iniziative concrete non passano attraverso le risoluzioni ma
passano molto più modestamente e molto più facilmente attraverso
una modifica amministrativa in maniera tale da costruire gli uffici
tali e con personale formato in maniera tale da poter arrivare a
contare qualche cosa di più.
Presidente -
Sospendiamo brevemente per arieggiare i
locali.
La seduta è sospesa dalle ore 10:59 alle ore 11:16.
Bertin (Presidente) -
Possiamo riprendere i lavori. Siamo
in discussione generale riguardo alla relazione sulla
partecipazione del Consiglio alla Conferenza sul Futuro
dell'Europa. Se qualcuno vuole intervenire si prenoti, altrimenti
chiudo la discussione generale. Non mi sembra di vedere richieste
d'interventi, la discussione generale è chiusa. Per il Governo
replica l'assessore Caveri a cui passo la parola.
Caveri (AV-VdA Unie) -
C'è un'espressione negativa nella
politica francese e positiva nella politica italiana che è la
politique d'abord
che tende a riportare le discussioni ai
temi della politica ed è quello che è capitato quest'oggi partendo
da fonti più accademiche ma riportandoli poi in questa risoluzione
che, ovviamente, avrà l'appoggio e il voto positivo del Governo
regionale.
È stato un lavoro interessante quello che è stato fatto in uno
scenario che si è profondamente modificato rispetto alla partenza
della discussione sul futuro dell'Europa, uno scenario molto
diverso.
Eravamo in un periodo nel quale il lungo processo d'integrazione
europea si era come interrotto con mille dispute, mille
discussioni, sembrava un arretramento e oggi, non suoni come un
paradosso, l'aggressione violenta di Putin, della Russia, nei
confronti dell'Ucraina ha cambiato la situazione.
Come spesso capita nelle situazioni di difficoltà e nelle
situazioni di pericolo, l'Unione Europea ha saputo far fronte
comune e credo che questo sia un aspetto interessante e molto
importante, una vera e propria riaggregazione che, in qualche modo,
cambia addirittura la discussione in corso sul futuro dell'Europa,
rendendola più consapevole e più matura, anche in quei Paesi
dell'Est europeo, come la Polonia e come l'Ungheria, che per un
certo periodo si erano addirittura distaccate in qualche modo nei
temi della libertà e dei diritti civili che sono e sono stati uno
dei capisaldi dell'allargamento.
Quando si discuteva dell'allargamento, bisognava che i Paesi che
sono entrati nell'Unione Europea si adeguassero a quelle norme
dello stato di diritto all'interno di quello che viene definito
tecnicamente
l'acquis communautaire
.
L'altro aspetto interessante è che questa vicenda ha smascherato
da una parte europeisti e anti europeisti, ha sfrondato di tanta
retorica i discorsi e sono apparsi con chiarezza coloro che alla
fine sono contrari rispetto al processo d'integrazione europea. Nel
caso italiano questo è servito anche a vedere chi, fra le forze
politiche, aveva negli anni giocato con il fuoco, con simpatie nei
confronti di Putin e questo non è un argomento di poco conto.
Ora che cosa è importante nel lavoro che è stato fatto e nella
risoluzione che noi voteremo?
Noi ci poniamo con estrema serietà il tema della specialità
all'interno del sistema regionalistico nei paesi d'Europa dove
esiste un livello regionalistico. Molti hanno parlato nel corso del
dibattito rispetto alle proprie esperienze: nella mia esperienza al
Parlamento europeo e al Comitato delle Regioni, quello che è emerso
è comunque l'esistenza - per fortuna - di una rete fitta di
democrazia locale che funziona e che in qualche maniera afferma una
presenza di territori e si rifà anche a un filone che esiste nel
federalismo europeo, il famoso Federalismo personalista a cui le
forze autonomistiche valdostane da sempre si richiamano, che tra
l'altro è sempre stato, fin dalle sue origini, assolutamente
equidistante rispetto ai rischi totalitari che nel secondo
dopoguerra, ma anche ovviamente prima, durante la Seconda Guerra
Mondiale, hanno pesato sugli equilibri politici del vecchio
continente.
Un grande giurista che è stato anche membro della Commissione
paritetica, il professor Alberto Predieri, che alcuni di voi hanno
conosciuto, essendo un regionalista di vecchie radici, aveva
sviluppato una preoccupazione, parliamo degli anni 70-80, la
preoccupazione era che il mondo regionalistico finisse schiacciato;
lui aveva definito questa questione il famoso "effetto sogliola",
cioè che tu da una parte avessi lo Stato che schiaccia il potere
regionale e dall'altra Bruxelles che lo schiaccia dall'altra parte,
questo è l'effetto sogliola rispetto al quale tutti i regionalisti
d'Europa, di fronte a questo rischio, hanno cercato nel tempo di
distinguere con esattezza quali siano quei poteri che i francesi
chiamano
pouvoir régalien
, cioè quei poteri che devono
essere obbligatoriamente in capo allo Stato o obbligatoriamente in
capo all'Unione Europea.
Da un certo punto di vista anche le vicende che abbiamo vissuto
- la pandemia da una parte e l'attuale crisi derivante dalle
vicende ucraine - servono in qualche modo a rendere più chiaro il
quadro.
È vero che le vicende di questo periodo in qualche modo
riaffermano un centralismo forte all'interno dei Paesi, e credo che
noi ne sappiamo qualcosa, al di là di come lo si possa vedere
l'attuale discussione alla Corte Costituzionale, anche sui poteri
di questo Consiglio, fa venire in mente Montesquieu: la
ripartizione tra esecutivo, legislativo e giudiziario, ancora in
queste ore abbiamo sentito delle dichiarazioni che ci hanno
stupito, dove arriva uno e dove arriva l'altro, forse che
all'interno di questo Consiglio siamo dei possibili e dei
potenziali farabutti e questa è un'impostazione che non è
assolutamente condivisibile, così come non è condivisibile - a mio
avviso - quella sentenza della Corte Costituzionale che ha
riaffermato un fortissimo centralismo attraverso la decisione che
la pandemia è esclusivamente un potere dello Stato.
Mi è capitato di recente di partecipare a un dibattito sul
regionalismo francese: è un tema estremamente interessante, perché
in Francia si è fatto una scelta che è stata discussa anche in
Italia e che oggi viene largamente criticata, che è quella delle
cosiddette macroregioni. Soprattutto in Francia non si riesce a
uscire - è stata evocata la Francia come il paese giacobino per
eccellenza, anche nel dibattito - la Francia non riesce a togliersi
di dosso la differenza fra décentralisation e autonomie che sono
due cose veramente diverse e forse le vicende drammatiche anche
delle proteste in Corsica per la prima volta fanno irrompere nel
dibattito la questione dell'autonomia ad ampio spettro, non
esclusivamente legata a meccanismi amministrativi e
burocratici.
Dovendo ricordare il percorso del regionalismo per arrivare ai
contenuti che sono intrinsechi nella risoluzione che verrà votata
quest'oggi, diciamo che se noi dovessimo tornare indietro al 1957,
cioè ai cosiddetti Trattati di Roma, potremmo vedere che il
regionalismo era totalmente inesistente, si parlava di Regioni ma
rispetto al fatto di aiutare le Regioni meno favorite, era un
discorso soprattutto Nord-Sud per avere degli equilibri più
logici.
Il tema cambia, e credo che su questo - al di là delle polemiche
da disco rotto che ho sentito da parte di alcuni colleghi - sia
importante ricordare che proprio negli anni 80 ci siamo trovati di
fronte alla cosiddetta politica regionale, voluta in particolare
dal Presidente della Commissione Europea Jacques Delors, che ha
consentito oggi di avere un'interlocuzione diretta da parte del
livello regionale con l'Unione Europea.
Quando noi ci troviamo - come ci troviamo adesso - a programmare
il periodo 21-27 lo facciamo avendo di fronte a noi un rapporto
diretto con Bruxelles che solo parzialmente viene mediato dai
passaggi di negoziazione con Roma.
Certo si sarebbe potuto fare di più. Se la Costituzione Europea,
fallita per via dei noti referendum nei Paesi Bassi e in Francia,
fosse arrivata a conclusione, è probabile che nei trattati si
sarebbe scritto di più sul regionalismo e sul livello della
democrazia locale, probabilmente si sarebbe dato - e qui è stato
evocato - un ruolo diverso, ad esempio, al Comitato delle Regioni
che oggi è organo consultivo, nel quale noi purtroppo siamo
diventati già da tempo supplenti, e questo è sicuramente un aspetto
negativo della politica italiana che ha deciso una spartizione
senza tener conto che quel ruolo aveva una sua dimensione per la
semplice ragione che la legge elettorale per le europee non
consente a noi - se non per elementi casuali e di fortuna che io ho
vissuto personalmente - di avere una rappresentanza a Bruxelles e a
Strasburgo. Avere un membro del Comitato delle Regioni in un
Comitato delle Regioni che diventi davvero una seconda Camera
europea sarebbe un elemento molto, molto importante.
Probabilmente se alcuni aspetti fossero stati scritti in maniera
chiara nella Costituzione europea, il disinteresse dimostrato dalle
istituzioni comunitarie nei confronti della vicenda catalana,
probabilmente - ripeto: se ci fosse stata una maggior chiarezza
rispetto ai diritti dei popoli anche a livello regionale - le cose
non sarebbero andate come sono andate.
Vorrei dire, però, che talvolta nella vicenda cruciale che è
stata ricordata anche questa mattina, cioè la partecipazione delle
Regioni, soprattutto di quelle ad autonomia differenziata, nel
processo ascendente e nel processo discendente, il processo
ascendente è quando si incomincia a discutere una direttiva
comunitaria e rispetto ai contenuti di una direttiva ci sono
Regioni europee che partecipano addirittura, talvolta, sostituendo
i Ministri federali, alle discussioni nel Consiglio Europeo su
alcune direttive. Il caso ovviamente quello dei Länder tedeschi o
quello delle Regioni del Belgio che nel regionalismo europeo sono
quelle che hanno il livello più avanzato di autonomia.
Ebbene, esistono, sono stati scritti in passato degli elementi
di partecipazione a questo processo ascendente, la verità però è
che poi, anche rispetto alle norme scritte, c'è stato, in tutti i
Governi che si sono succeduti, un atteggiamento di totale
disinteresse di applicazione di queste norme.
Diversa è la questione del processo discendente, cioè quando
esce una direttiva comunitaria e questa direttiva comunitaria deve
essere applicata - e questo è un appello che faccio anche al
Presidente Bertin rispetto al ruolo di tutti i Consigli regionali
che si occupano di queste materie, e questo viene evocato nella
documentazione - bisogna fare in modo che i nostri uffici - i
nostri dirigenti, i nostri coordinatori - si facciano sempre
portavoce della necessità che noi abbiamo nella cosiddetta legge
comunitaria che dovrebbe essere varata ogni anno di poter portare
quei correttivi che ci possono essere consentiti rispetto alla
particolarità, soprattutto dell'elenco di materie che ci sono
proprie nell'articolo 2 del nostro Statuto.
Troppo spesso esiste una certa pigrizia che non può ricadere
esclusivamente sui politici, perché è del tutto evidente che noi
abbiamo degli uffici che devono essere attenti laddove le norme che
noi applichiamo nella nostra regione possano passare attraverso una
legislazione regionale che consenta di poter direttamente - cosa
che può essere fatta - essere trasferite queste materie e queste
competenze a beneficio della particolarità dei nostri territori. È
stata evocata nella discussione la questione della montagna: la
questione della montagna è un tema assolutamente importante ed
assolutamente essenziale.
La sussidiarietà, poi alla fine torniamo a temi che sono cari al
dibattito politico valdostano fin dal periodo fra le due guerre
mondiali, quando i federalisti valdostani, in una certa solitudine,
cominciarono a scrivere di federalismo, quindi della necessità di
tener conto dei diversi livelli di Governo, perché poi alla fine la
discussione che noi facciamo oggi è questa: che cosa è in grado di
fare una Regione, che cosa è in grado di chiedere una Regione allo
Stato, che cosa è in grado lo Stato di chiedere all'Unione Europea
su delle materie che sono capitali.
Pensavo in questi giorni come la crisi energetica può essere
certamente affrontata da una Regione, ma non si può pensare che una
Regione sia da sola senza delle misure dello Stato e non si può
pensare che gli Stati singoli non possano vedere o non possano
pretendere un intervento da parte dell'Europa. Quindi la
sussidiarietà.
Certo, ha ragione chi, come il consigliere Testolin, evoca altri
scenari: non esiste solo l'Europa di Bruxelles e l'Europa di
Strasburgo, ma esistono anche elementi all'interno dei quali il
regionalismo può affermarsi. Il caso più significativo sono le
quarantotto Regioni che fanno parte di Eusalp, che è questa macro
regione alpina che - per colpa dei politici di tutte le Regioni che
ne fanno parte - è diventata un organo prevalentemente
tecnocratico: ci sono rare riunioni politiche quando, invece,
chiunque abbia studiato la dimensione macroregionale alpina sa
perfettamente che, dalla Slovenia alle Alpi francesi del sud di
Paca, si sa perfettamente che esistono delle buone pratiche per
risolvere problemi concreti, che devono essere scambiati gli uni
con gli altri e non sempre è facile farlo. Perché è fallita la
convenzione alpina? È fallita perché è stata gestita dagli Stati e
le Regioni avevano un ruolo assolutamente subalterno rispetto alle
decisioni assunte dagli Stati.
L'altra speranza è - e questo potrebbe essere un tema di
discussione, anche nel corso della prossima sessione europea -
riprendere il filo di Alpimed. Alpimed nasce grossomodo nella
perimetrazione dei fondi comunitari Alcotra, ma, dando anche uno
sguardo ai cantoni romandi con cui abbiamo delle vecchissime
frequentazioni, dobbiamo essere capaci.
L'ultima cartina di tornasole dell'importanza di avere
attenzione ai territori regionali è un caso specifico che in questo
periodo ci deve interessare, è la questione dell'idroelettrico.
È una cartina di tornasole interessante perché mai come in
questo momento le società idroelettriche italiane hanno sfidato il
Governo Draghi e hanno detto al Governo Draghi: "Guarda che cosa
sta facendo l'Europa". Di recente in Francia si sono allungate le
concessioni di quarant'anni in un meccanismo molto semplice, e
questo in una Francia che ha il nucleare, quindi dal punto di vista
dei prezzi energetici ha una situazione diversa da quella
italiana.
È stato chiesto ed è stato ribadito che oggi non si può pensare
di chiedere a queste società degli investimenti rapidi che
consentano di avere energia idroelettrica che è rinnovabile per
eccellenza; invece la risposta del Governo, senza tenere conto
appunto di un quadro europeo che oggi è attento alle politiche
energetiche che ciascuno Stato deve poter fare a difesa di aziende
che hanno un valore strategico: chi oggi opera nelle rinnovabili ha
un valore strategico; questo, per esempio, è un tema rispetto al
quale le Regioni, le Province autonome, tutti coloro che hanno
questi interessi che non sono interessi pelosi, sono una risorsa
essenziale per le popolazioni alpine... c'è da sperare che in
qualche maniera il regionalismo possa incidere anche in materie
importanti come queste.
Ringrazio tutti i partecipanti al dibattito, per quel che ci
riguarda ovviamente la risoluzione è estremamente importante, anche
la suggestione di parlare di più dei temi europei all'interno del
Consiglio o con una Commissione speciale o con altre modalità credo
che sia un elemento importante che possa anche fugare quell'idea un
po' peregrina che noi oggi non siamo in grado di gestire, in
maniera seria, tutta la questione che concerne gli affari
europei.
Presidente -
A questo punto possiamo prendere atto della
relazione sul ruolo del Consiglio nella Conferenza sul Futuro
dell'Europa e mettere in votazione la risoluzione.
Ricordo che questa relazione, come l'attività svolta, era
nell'intento di aprire una riflessione sul ruolo delle Regioni in
tempi bui certamente, come sottolineava qualcuno, ma anche nel
tentativo di trovare uno slancio.
Il Consiglio prende atto della relazione.
Consigliere Manfrin.
Manfrin (LEGA VDA) -
Lei ha parlato di risoluzione, ma
noi abbiamo ricevuto via mail... e non è stata ammessa la
discussione. Vorrei solo capire come avviene la discussione perché
le risoluzioni solitamente vengono messe in coda.
In capigruppo non è stato discusso nulla di tutto questo.
Presidente -
Ma questa è una risoluzione classica che di
solito non si fa quasi mai. C'è un punto alla discussione e la
risoluzione è collegata a quel punto e non deve essere
iscritta.
La risoluzione se vogliamo è quella tradizionale che però di
fatto viene quasi mai attuata. La risoluzione è già di fatto
iscritta e collegata direttamente alla relazione.
Questa risoluzione era per aprire una riflessione sul ruolo
delle Regioni in questi tempi bui ma anche per ritrovare un
necessario slancio rispetto a un'Europa alla quale tutti
riconosciamo dei limiti, anche dal punto di vista geopolitico nel
quale sinora non ha avuto quel ruolo che forse è necessario - ma
come sottolineava qualcuno, la guerra intentata da Putin forse dà
un'azione più incisiva all'Europa - per ridare alle Regioni un
ruolo e uscire da certi modelli, come sottolineava qualcuno, che ci
fanno ritornare indietro o magari ispirarsi a scenari moscoviti, e
per attuare quel principio di sussidiarietà, come sottolineavano i
consiglieri Chatrian e Jordan, che è alla base dell'Unione Europea
che può essere un elemento per rivitalizzare e dare un ruolo a
tutti i soggetti presenti nel continente europeo a livello
istituzionale.
Poi certo è necessario - e sono assolutamente d'accordo con il
consigliere Testolin - dare un ruolo d'indirizzo politico a questo
Consiglio rispetto alle politiche europee che ci riguardano
direttamente.
Questa sarà anche l'occasione, ne abbiamo parlato in I
Commissione, per rivitalizzare la sessione europea, che non diventi
quel rito annuale ma che ci sia una partecipazione del Consiglio
per definire un indirizzo politico generale rispetto alla politica
europea, ma è un ruolo che come Consiglio dobbiamo decidere di
assumerci nelle modalità che vorremmo.
Certamente, come sottolineava anche l'assessore Caveri, è
necessario anche poi darsi degli strumenti che possano essere
coerenti con il ruolo che si vuole avere.
Consigliere Manfrin.
Manfrin (LEGA VDA) -
Una rapida verifica del regolamento
mi ha permesso di confermare quello che le ho detto, ovvero per
quanto riguarda le risoluzioni, se l'ammissibilità viene votata
dall'Aula, queste vengono messe in discussione in coda. Gli ordini
del giorno sono collegati, a meno che non si proceda a
un'inversione dell'ordine del giorno. Invece l'ordine del giorno
collegato viene messo in discussione e in votazione in maniera
collegata.
Se lei prende l'articolo 65 delle risoluzioni - visto che vedo
ampi cenni di diniego - troverà che al comma 1 è scritto: "In
occasione di dibattiti concernenti petizioni, mozioni e
comunicazioni in relazione su specifici argomenti, possono essere
presentate da ciascun Consigliere risoluzioni tese a manifestare
orientamenti o a definire indirizzi del Consiglio". All'1ter
troviamo che "Ciascun Consigliere può presentare per iscritto, ai
sensi del comma 1bis, prima della trattazione dell'ultimo oggetto
iscritto all'ordine del giorno dell'adunanza consiliare, una
proposta di risoluzione che è trattata al termine della stessa, al
termine dell'adunanza consiliare".
Questo è lo strumento della risoluzione, se voi avete
concordato, in capigruppo non se n'è parlato, quindi
effettivamente, Presidente, le chiedo a questo punto...
C'è il punto 4, mi pare che la risoluzione sia arrivata via mail
questa mattina ed è stata depositata questa mattina, altro noi
obiettivamente non abbiamo visto.
Presidente -
Ci rifacciamo direttamente al regolamento,
poi dal punto di vista pratico non cambia niente, la questione è
soltanto formale, si rifà direttamente al regolamento nel quale la
risoluzione è iscritta d'ufficio, non necessita di
un'iscrizione.
Se lei legge il comma 1, non 1bis. L'articolo 65 comma 1, non
1bis.
Consigliere Manfrin, c'è sempre una casistica su queste cose,
l'articolo è chiaro, poi dal punto di vista formale, come dicevo,
cambia poco ma è chiaro l'articolo, un'interpretazione non è
necessaria, pertanto si può mettere in votazione la
risoluzione.
Consigliere Distort per dichiarazione di voto.
Distort (LEGA VDA) -
Alla luce di questa riflessione,
chiediamo una sospensione per una riunione dei gruppi di
opposizione.
Presidente -
Sospensione concessa.
La seduta è sospesa dalle ore 11:45 alle ore 11:55.
Bertin (Presidente) -
Possiamo riprendere dopo la breve
sospensione. Il consigliere Sammaritani si è prenotato, ne ha
facoltà.
Sammaritani (LEGA VDA) -
Per chiarire anche all'esterno
naturalmente ciò che è successo e alla maggioranza che non ha
partecipato alla nostra riunione dei gruppi di opposizione.
Ci pare che ci sia stata una sorta di malinteso, generato anche
dalla modalità con la quale è avvenuta la discussione, quindi un
piccolo problema anche di gestione dell'Aula, nel senso che, come
giustamente dice l'articolo 65, a proposito delle risoluzioni,
queste possono seguire alle petizioni, mozioni, comunicazioni e
relazioni. Qui si parlava appunto della relazione e in particolare
hanno preso la parola in generale tutti i soggetti e Consiglieri
che hanno ritenuto opportuno discutere.
Noi abbiamo ritenuto si trattasse della discussione relativa
alla relazione, anche perché l'articolo 65, quando dice "Come
avviene..." e regolamenta la discussione, fa riferimento
all'articolo 64, cioè quello sugli ordini del giorno dove si dice
che nella discussione, oltre al proponente e all'intervento di
dichiarazioni della Giunta, interviene un solo Consigliere per
ciascun gruppo consiliare, cosa che naturalmente non è avvenuta
qua.
Quindi credo che per rimediare a questo sarebbe opportuno, a
nostro avviso, chiarire che a questo punto si discute anche della
risoluzione, il proponente può intervenire, ci sarà la
dichiarazione della Giunta e poi per ciascun gruppo ci sarà un
intervento di massimo dieci minuti per un Consigliere di ciascun
gruppo.
Credo che forse sarebbe opportuno fare una brevissima
interruzione per fare una capigruppo.
Questa sarebbe la nostra proposta, anche perché c'è stato
evidentemente un malinteso.
Presidente -
La proposta mi sembra ragionevole, per
quanto mi riguarda. Poi se si vuole fare una capigruppo...
Sammaritani (LEGA VDA) -
Anche senza...
Presidente -
Se gli altri sono d'accordo, possiamo
procedere in questo modo, cambia poco dal punto di vista pratico,
allunghiamo un po' la discussione specificatamente sull'aspetto
riguardante la risoluzione che è già stata affrontata in termini
generali durante la discussione sulla relazione. Consigliere
Sammaritani.
Sammaritani (LEGA VDA) -
Noi abbiamo già detto, per noi
va bene, non c'è problema, questa dovrebbe essere una soluzione mi
sembra corretta anche nel rispetto del regolamento.
Presidente -
Se c'è un accordo su questa modalità,
procediamo così, così non stiamo ad appesantire ulteriormente i
lavori del Consiglio per la giornata di oggi.
Se volete, posso procedere a una lettura della risoluzione, per
permettere poi un eventuale intervento specifico sulla
risoluzione.
Mi limiterei alla parte riguardante l'appello, che è poi il
nocciolo della risoluzione.
La Conferenza sul Futuro dell'Europa rappresenta un appuntamento
cruciale per le sorti dell'Unione che pone al centro delle
riflessioni sull'Europa di domani i suoi cittadini e le sue
cittadine, oltre che i relativi rappresentanti istituzionali ai
vari livelli.
Coerentemente con gli approdi unitari più recenti, l'ottica
attraverso la quale guardare l'avvenire dell'Unione non è solo più
quella dell'integrazione statale ma è anche, soprattutto, quella
dell'integrazione dal basso.
In questa prospettiva si ritiene indispensabile una sempre più
sostanziale valorizzazione delle autorità subnazionali, federali e
regionali, aventi poteri di tipo legislativo, presenti nei
regolamenti costituzionali di molti degli Stati membri dell'Unione
Europea.
In un contesto sempre più multilivello, la tutela costituzionale
competente legislativa, amministrativa e di indirizzo politico,
rischia di venire di fatto compromessa se alla stessa non
corrisponde l'elemento dell'Unione in quello nazionale e
un'effettiva garanzia di rappresentanza e di partecipazione alla
legislazione e alle politiche dell'Unione Europea, tanto nella fase
di definizione, quella che viene chiamata la fase ascendente,
quanto in quella di attuazione, la cosiddetta fase discendente;
progressivamente all'elemento dell'Unione, rispettando
l'uguaglianza degli Stati membri, derivante dai trattati e dalla
loro identità nazionale, insita nella loro struttura fondamentale,
politica e costituzionale, compreso il sistema delle autonomie
locali e territoriali, insieme a quello degli Stati membri
decentrati, federati e regionali, ha creato le condizioni affinché
le autorità regionali svolgano un proprio ruolo di fatto. Tuttavia
non sempre le aspettative delle autonomie territoriali e delle
comunità corrispondenti risultano soddisfatte.
Guardando al futuro, tale aspetto non può essere ignorato, ne va
della tenuta stessa dell'Unione che, sebbene difficilmente potrà
mai qualificarsi come Europa delle Regioni, cosa auspicata, ben
potrebbe invece almeno aspirare a diventare un'Europa con le
Regioni.
Solo una valorizzazione delle autonomie regionali nella loro
essenza assicurerà il pieno rispetto del principio di uguaglianza
territoriale e sostanziale e consentirà un effettivo esercizio
della sussidiarietà attiva, nella consapevolezza che i primi
soggetti responsabili di una maggiore qualificazione e
valorizzazione dei propri spazi di partecipazione sono le autorità
regionali sub-statali stesse, a cui in sinergia con il rispetto del
livello statale, spetta l'onere di intraprendere un percorso sempre
più attivo nell'ambito della governance dell'Unione; si ritiene
fondamentale non perdere l'occasione per la Conferenza sul Futuro
dell'Europa di rilanciare una relativa azione sul piano
europeo.
A tal fine, nell'eventuale processo di revisione delle fonti
primarie dell'Unione o, comunque, nei seguiti cui il processo in
corso condurrà, si evidenziano alle istituzioni europee promotrici
della Conferenza sul Futuro dell'Europa (Parlamento Europeo,
Consiglio dell'Unione e Commissione Europea) e al Comitato delle
Regioni, le seguenti priorità:
1) La necessità di riconoscere, e distinguere come tali, le
autonomie territoriali espressione di indirizzi politici propri,
con attenzione specifica a quelle speciali, in particolare:
riconoscere la presenza, all'interno di taluni Stati membri, di
autorità subnazionali (regionali o federate) rilevanti non solo in
ottica "funzionale", come finora è stato, ma anche e soprattutto in
un'ottica "istituzionale", in quanto titolari di competenze
legislative, amministrative e di indirizzo politico su cui incidono
direttamente le competenze esercitate dall'Unione Europea;
riconoscere il fatto che le stesse autorità sub-nazionali,
regionali e federate, presentano caratteristiche differenti tra
Stato e Stato e che, tra esse, ve ne sono alcune dotate, per
ragioni storiche, culturali, economiche e sociali, anch'esse di
rilievo costituzionale particolare - di uno status speciale di
autonomia.
2) Conseguentemente è necessario riformare il Comitato delle
Regioni, nell'ottica di renderlo non più un mero organo consultivo,
ma un'autentica Camera di rappresentanza dei territori federati
regionali, compresi quelli speciali, dotato di un potere
d'indirizzo, di iniziativa legislativa di controllo.
3) Come terzo punto, la necessità di promuovere, nell'ottica di
una sempre e maggiore democraticità e prossimità delle istituzioni
europee ai cittadini, la riforma delle legislazioni nazionali per
l'elezione dei membri del Parlamento Europeo, al fine di assicurare
una rappresentanza di tutti i territori regionali, in particolare
di quelli sopra richiamati.
4) Infine il quarto punto: la necessità generale di guardare al
fenomeno regionale con un'accresciuta maturità politica, nella
consapevolezza che le autorità federate e regionali e, in
particolare, quelle speciali:
non possono - nell'ottica dell'Unione - essere meramente
accostate alle autonomie locali, ai Comuni e alle autonomie
regionali rilevanti esclusivamente sul piano amministrativo, ma
devono essere valorizzate quali soggetti espressione di capacità
istituzionale propria e, in quanto tali, interlocutori diretti,
negli ambiti di rispettiva competenza delle istituzioni
europee;
non devono in pratica correre il rischio di essere ridotte a
mero stake holder partenariale, al pari di altri soggetti, pena la
compromissione delle rispettive competenze, perché spesso sono
competenze costituzionalmente o statutariamente previste e
garantite.
Questa è la risoluzione proposta. Se qualcuno vuole intervenire
specificatamente sulla risoluzione si prenoti. Consigliere Perron
ne ha facoltà.
Perron (LEGA VDA) -
Io credo che sulla questione del
futuro dell'Europa, a grandi linee, il vero dibattito possa essere
un po' semplificato con l'idea di un'Europa di tipo federale oppure
di un'Europa di tipo confederale.
Quando parliamo di un'Europa di tipo federale, cioè i cosiddetti
Stati Uniti d'Europa, abbiamo appunto un modello; partendo dal
mercato comune da una moneta unica, si doveva arrivare a un'unità
politica. Federale quindi con maggior competenza sovranazionale e
minor competenza degli Stati nazionali dove le norme delle
istituzioni centrali europee avrebbero prevalso sui singoli Stati o
Länder, annullando tra l'altro il diritto di veto tipico dei
sistemi confederali.
Tuttavia, è già stato ricordato, questo processo è stato
bloccato già a partire dal 2005 con il voto, per via referendaria
della Francia e poi dell'Olanda, perché ha reso impossibile questo
procedimento di totale integrazione europea e quindi la ratifica di
una vera e propria costituzione europea.
Anche l'allargamento dell'Unione Europea ai Paesi dell'Est,
molti dei quali, sappiamo tristemente oggi, sono stati satelliti di
un impero, dell'Unione Sovietica, a partire dal 2004, 2007 e 2013,
ha messo in crisi questo processo di tipo federale. Il modello
federale, ripeto, è quello degli USA, che all'indomani della
rivolta contro la madrepatria si trovarono ad affrontare lo stesso
dilemma, ma credo che non sfugga ai più che gli USA partivano da
zero, mentre l'Europa ha seicento anni di guerre di tipo nazionale
e interessi anche divergenti all'interno. É molto difficile
bypassare gli Stati nazionali.
Ora, contro questo processo d'integrazione europea vi sono
visioni politiche diverse, come quelle che il mio partito
rappresenta: è la visione di un'Europa confederale appunto con gli
Stati nazionali più liberi nelle loro politiche economiche e,
invece, una visione unita su temi davvero condivisi che oggi sono
totalmente all'ordine del giorno: controllo dell'immigrazione, una
difesa comune e una politica energetica comune. Questa è la visione
delle forze che vengono definite euroscettiche o spregiativamente
sovraniste.
Noi non abbiamo intenzione di spostare il baricentro sempre di
più dalle capitali europee a Bruxelles, perché quantomeno gli Stati
nazionali hanno un legame con il popolo, mentre sappiamo che le
tecnocrazie sono spesso artificiali e hanno il rischio di essere
distanti - molta gente sente l'Europa distante, è inutile che ce lo
neghiamo - e maggiormente indirizzate da lobby e ideologie.
Ovviamente per ideologie noi intendiamo una versione fortemente
progressista del mondo, quindi ideologica, già citata ad esempio
dal collega Manfrin sulla questione di paesi come la Polonia e
l'Ungheria. Su questo piano dei valori noi ci opponiamo.
Vengo ora nel merito della risoluzione. La relazione che abbiamo
parte da un assunto che forse è passato un po' inosservato a molti:
la considerazione che un'Europa delle Regioni, alternativa
all'Europa degli Stati, non è concretamente destinata ad avverarsi,
mentre del tutto preferibile e credibile appare piuttosto una
riflessione sulla forma di un'Europa con le Regioni, è di questo
che stiamo parlando oggi, di una sorta di presa di coscienza.
Io vorrei ricordare che questo mito si è già frantumato non solo
con la realtà ma già con il citato caso della Catalogna. La
dichiarazione d'indipendenza della Catalogna è dell'ottobre
2017.
La Procura generale spagnola aveva fatto sapere che, in caso di
dichiarazione d'indipendenza, il Presidente catalano ed altri
membri del Governo e del Parlamento, sarebbero stati accusati di
ribellione, un reato che prevede fino a trent'anni di carcere.
Nella logica, a mio avviso, molto naif di una certa visione
autonomistica, l'Europa avrebbe dovuto fare da argine alla
protervia degli Stati nazionali, invece cosa successe? Sapete cosa
disse Jean-Claude Juncker, Presidente della Commissione Europea?
Disse: "Se permettessimo alla Catalogna di separarsi, e comunque
non sono affari nostri, altri faranno lo stesso. Non voglio che
succeda. Non mi piacerebbe che tra quindici anni avessimo un'Unione
Europea con novantotto Stati".
Era difficile pensare diversamente, visto che appunto l'UE è
un'unione di Stati nazionali, però oggi siamo qua, ci riproviamo
prendendo in considerazione l'idea di un'Europa con le Regioni.
È giusto farlo, condividiamo, legittimo direi, doveroso, ogni
tentativo di portare le nostre istanze a ogni livello è positivo,
quindi voteremo la risoluzione, ma ribadiamo la nostra visione come
partito.
Noi ci muoviamo per riformare il nostro Stato nazionale in senso
federale - come coerentemente il nostro partito propugna
dall'articolo 1 del suo statuto - per poi difendere le politiche
nazionali in ambito europeo, come il gruppo Identità e Democrazia
fa, e come fanno tutte le altre nazioni che, ovviamente, hanno
interessi nazionali.
Crediamo che una visione utopistica che bypassa gli Stati
nazionali per dar spazio all'autonomia regionale, per quanto bella,
si sia già rivelata irrealizzabile.
Presidente -
Consigliere Sammaritani ne ha facoltà, per
il tempo restante.
Sammaritani (LEGA VDA) -
Prendo le mosse proprio da
quello che ha detto il collega Perron a proposito del mito
dell'Europa "delle Regioni", che si è ormai spento per declinare
verso un'Europa almeno "con le Regioni", come si auspica; speriamo,
però non certo quella che vediamo probabilmente invece più oggi,
contrariamente a quella che è un po' l'opinione dell'Assessore
Caveri che mi sembra un po' ottimista su certi versanti ma lo
comprendo, cioè di un'Europa "sopra le Regioni", o "al di là delle
Regioni", perché effettivamente nel ruolo sovranazionale che ha
l'Europa, come si dice anche nell'allegato 2 di questo documento
finale che oggi abbiamo trattato, questo ruolo di sovranazionalità
dell'Europa, è un po' incoerente rispetto al ruolo delle Regioni
che pure hanno, come la nostra, delle competenze legislative di un
certo rilievo. Regioni che hanno delle competenze legislative, una
certa autonomia, delle competenze anche amministrative importanti,
ma che non riescono ad accedere al livello superiore.
Il problema probabilmente e fondamentalmente, perché poi è
questo che succede, è quello di guardarsi in casa, non tanto solo
in casa nostra a livello di Regione - come giustamente ha detto in
modo molto pratico la collega Spelgatti - ma proprio a casa come
Roma, cioè come Paese, nel senso che poi alla fin fine, lo abbiamo
visto in tantissime materie, il problema o la demonizzazione
dell'Europa è qualche volta un tema sbagliato, perché bisogna
sempre poi vedere come la adotti la norma europea all'interno dello
Stato, della nostra nazione, perché effettivamente è vero che da un
lato le Regioni non sono sufficientemente rappresentate, perché il
Comitato delle Regioni in realtà esprime dei pareri, anche
obbligatori, nel senso che vengono chiesti obbligatoriamente, ma
poi alla fine non sono vincolanti, quindi a questo punto il parere
obbligatorio perde di funzione, perde di efficacia.
Il problema è che poi nel rapporto fra Regioni, autonomie locali
o anche Regioni a statuto ordinario e Stato ci sono delle
criticità, perché di leggi ne abbiamo fatte tante, come sempre a
livello nazionale, per esempio l'ultima è del 2012, ma con quella
legge si stabilisce che la partecipazione delle Regioni, in realtà,
a quella fase ascendente - è per questo appunto che siamo convinti
di questa risoluzione - sia molto limitata, perché, effettivamente,
partecipare per esempio al Comitato interministeriale per gli
affari europei, il CIAE - dove si dice per legge che in realtà le
Regioni non fanno parte permanentemente di questo Comitato, ma sono
invitate a partecipare quando si tratta di questioni d'interesse
regionale - perde efficacia perché voi capite, e sappiamo tutti,
cosa significa, facciamo tutti politica e qualche volta
amministrazione, una cosa è far parte in modo permanente di un
Comitato, altra cosa è partecipare alle riunioni, perché quando
partecipi alle riunioni, magari specifiche e con tempi limitati,
con argomenti limitati eccetera, non è la stessa cosa che far parte
del Comitato, prendere parte agli studi, alla preparazione, a tutto
ciò che prelude a una riunione.
Questo è il tema, il tema è quello della legislazione nazionale
e quindi delle forze con le quali noi interagiamo a livello
nazionale.
Il rapporto Regione-Stato italiano - è lì la criticità - è
fondamentale, perché è attraverso quel sistema che si riesce a
interagire, avere finalmente voce in capitolo e capire quali sono
le criticità, perché va bene che c'è la solidarietà europea e tutte
queste questioni, però questa mattina quando guardavo il
telegiornale e sentivo l'allevatore della Padania che diceva: "Non
ho più farina di soia e i miei animali stanno soffrendo", come non
produciamo la soia? No, non la produciamo perché l'Europa non ce la
fa produrre. Abbiamo dei campi incolti ma la soia dobbiamo per
forza andarla a prendere altrove.
Forse questi sono dei problemi che andrebbero risolti. Quello è
il tema pratico. Il tema vero è quello dal punto di vista
normativo, che poi è sempre la fonte di tutto, è che bisogna
interagire a livello nazionale, perché queste leggi prevedono,
ahimè, un potere sostitutivo del Governo quando le Regioni non
ottemperano alla normativa europea, direi, provocatoriamente, che
bisognerebbe fare il contrario, che anche le Regioni potessero
avere un potere sostitutivo nei confronti dello Stato quando questo
invece è latitante e non ci consente di manifestare le nostre
criticità e far emergere in quel procedimento ascendente che, come
abbiamo detto, è fondamentale per la tutela dei territori.
Presidente -
Consigliere Rollandin ne ha facoltà.
Rollandin (PA) -
Il dibattito che si è tenuto oggi
relativo ai ruoli e alle potestà delle Regioni, in particolare a
statuto speciale, è sicuramente interessante.
La discussione sulle Regioni a statuto speciale praticamente è
oggetto di dibattito quasi in ogni seduta di questo consesso. In
particolare noi guardiamo a quelle Regioni a statuto speciale che
sono in qualche modo più avanti nella legislazione che dà
possibilità d'interferire con la legislazione statale in modo
regolare.
Abbiamo l'esempio classico: quante volte noi abbiamo discusso
sul tema delle acque, sulla possibilità d'intervenire in questo
campo, con le dovute precauzioni ma con la possibilità di mantenere
la disponibilità delle nostre acque? Cosa che non succederà perché
noi abbiamo già visto che ormai è in scadenza e ci troveremo a
dover subire una rincorsa alla disponibilità di queste
centrali.
Questo è un punto classico che tutti possono capire e che
purtroppo ci cade sulla testa.
Qual è la nostra esigenza? É avere, come altre Regioni che sono
più avanti, gli stessi diritti mentre noi aspettiamo la norma di
attuazione che molto probabilmente non arriverà, con tutti i danni
che questo comporta, ed è l'articolo simbolo della differenza tra
Regioni a statuto speciale che hanno alcune disponibilità e quelle
che non le hanno.
Allora o si riesce a trovare una regola per cui non si debba
andare a piatire tutte le volte o con una Commissione specifica o a
Roma con le amicizie per cercare di far passare certe dizioni.
Questo è l'aspetto più deleterio di tutta la posizione delle
Regioni a statuto speciale rispetto alle altre, speciale tra
virgolette perché non lo sono, perché non è così, quindi noi
dobbiamo fare delle guerre inutili sapendo di perderle.
Questo è l'aspetto che prima o poi dovremo discutere
oggettivamente a livello nazionale per riuscire a capire fino a
dove possiamo andare senza dover piatire oppure... "Questo è
vietato per qualcuno".
Questo è l'aspetto più delicato in cui noi oggi ci troviamo a
confrontarci ed è quello che più pesa nell'ambito del settore
economico, del settore che a questo fa riferimento.
Non andrei oltre, perché è già stato detto molto sul problema
delle possibilità reali di ottenere dei contenuti come Regioni a
statuto speciale. Se non ci sono i contenuti, non ha senso, è una
Regione a Statuto speciale monca.
Presidente -
Consigliera Erika Guichardaz ne ha
facoltà.
Guichardaz E. (PCP) -
Solo per dire che anche il nostro
gruppo voterà con convinzione questa risoluzione. Siamo ben consci
che la Conferenza sul Futuro dell'Europa è un ottimo strumento per
rilanciare alcuni temi che ci stanno a cuore, a partire dalla
valorizzazione delle autorità federali o regionali, e siamo
consapevoli, come è stato detto da più parti e come recita la
risoluzione, che si debba passare dal riformare il Comitato delle
Regioni.
La Valle d'Aosta ha natura essenzialmente transfrontaliera che
può essere valorizzata lavorando ancora con più forza e più
progettualità comune con gli Stati confinanti e con le altre
Regioni alpine.
La Conferenza sul Futuro dell'Europa è uno strumento per gestire
con la forza e la coesione necessaria problematiche e vantaggi
della globalizzazione.
Molti degli interventi di oggi hanno toccato alcuni temi che,
secondo me, viviamo in maniera molto diversa noi rispetto già solo
ai nostri figli ed è stato piuttosto evidente, quando abbiamo
incontrato questi ragazzi in uno degli incontri; hanno una visione
dell'Europa molto diversa perché loro sono già nati in un'Europa
molto diversa rispetto a quella che conosciamo noi.
Sicuramente occorre rafforzare, diventando protagonisti della
gestione, la rete per l'interazione tra le aree montane e le zone
di pianura. Tutto questo è contenuto in questo documento e con
piacere accolgo quanto è stato detto dal collega Testolin e ripreso
dall'assessore Caveri, sarebbe indispensabile anche riportare
questo tema all'interno del Consiglio regionale anche con più
forza, perché sappiamo l'importanza che questo ha anche per la vita
della nostra regione.
Abbiamo condiviso questo documento e lo voteremo.
Presidente -
Consigliere Baccega ne ha facoltà.
Baccega (GM) -
Un breve intervento, anticipando la
dichiarazione di voto anche perché il dibattito che si è sviluppato
questa mattina è stato ampio e costruttivo sul futuro dell'Europa,
dove ci siamo interrogati sul ruolo che avrà quest'Europa.
Abbiamo preso atto, anche nei vari interventi, che ci sono
ovviamente degli elementi di criticità, ci sono delle difficoltà
che nel tempo si sono palesate, soprattutto in certi settori, sia
dal punto di vista politico che dal punto di vista
organizzativo.
Ho apprezzato molto chi ha ribadito (non mi ricordo bene chi)
che la fitta rete di democrazia locale esistente è una forza ed è
una forza da cui necessariamente si dovrà ripartire.
Oggi abbiamo un'Europa che si ritrova a far fronte comune sul
tema del sostegno all'Ucraina e contro l'aggressione di Putin e noi
diciamo che certamente non è il momento del rigore in questa fase
ma è il momento della solidarietà e l'Europa deve difendere
famiglie e imprese dai danni di questa guerra.
Condividiamo anche il fatto che il futuro dell'Europa si gioca
soprattutto sulle politiche energetiche, quella sarà certamente la
scommessa dei prossimi anni e ribadisco anche che condivido una
parte dell'intervento della collega Spelgatti dove evidentemente
una migliore organizzazione, un migliore approfondimento, avere dei
punti di riferimento a Bruxelles e Strasburgo significa poter avere
risposte più immediate e più certe al di là del fatto che,
ovviamente, avere dei contatti in via telematica è già un passo
avanti rispetto al passato.
Io ho avuto modo d'incontrare le settimane scorse l'onorevole
Tajani e ho capito che avere un riferimento a Bruxelles è
certamente fondamentale. Credo che questa nostra regione che non ha
un rappresentante in Europa, possa in qualche modo contare su una
rete di solidarietà che altre forze possono dare, ma noi dobbiamo
assolutamente spingere affinché l'Europa delle regioni sia forte e
viva, lo dice uno che viene dal mondo del partito repubblicano, ora
in Forza Italia, e che a un certo punto dovremmo fare in modo che
anche la Valle d'Aosta possa avere un suo rappresentante in questa
direzione.
Su questa riflessione dichiaro il voto favorevole al documento
che è stato presentato.
Presidente -
Vi sono altre richieste d'intervento?
Altrimenti metto in votazione la risoluzione. Posso mettere in
votazione? Mettiamo in votazione la risoluzione.
La votazione è aperta. La votazione è chiusa.
Presenti, votanti e favorevoli: 35
La risoluzione è approvata all'unanimità.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK