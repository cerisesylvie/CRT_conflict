Consiglio Regionale della Valle d'Aosta - Oggetto del Consiglio n. 79 del 29 marzo 1972 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
(Nessuna classificazione presente)
Precedente
Successivo
Trascrizione informale del dibattito dell'aula
Oggetto del Consiglio n. 79 del 29 marzo 1972 - Resoconto
OGGETTO N. 79/72 - Approvazione del bilancio di previsione
della Regione per l'anno 1972. (Prosecuzione della discussione
generale)
Fosson (U.V.) -
Nous continuons la discussion générale
sur le budget. Qui demande la parole? Allora nessuno chiede la
parola? Dobbiamo ritenere chiusa la discussione generale? Facciamo
presto eh!...
La parola al Consigliere Dolchi.
Dolchi (P.C.I.)
- Se dobbiamo dare atto, da una parte
alla Giunta, di avere impostato diversamente la preparazione del
bilancio 1972, cioè con incontri con Sindacati e rappresentanti dei
Sindaci, Commissioni di assessorato, d'altra parte, dobbiamo
rilevare che fino alla relazione di oggi, la relazione del
Presidente della Giunta, eravamo forniti solamente di documenti che
potremmo definire tecnici. Se è vero che il bilancio è un
documento, cioè soprattutto un documento contabile, e come tale
pieno di elencazioni, di confronti il più delle volte anche astrusi
e parzialmente riportati, direi proprio non per il bilancio
regionale della Valle d'Aosta ma in genere per tutti i bilanci
degli Enti pubblici italiani, sono documenti quasi portati a
rendere difficili delle cose che possono essere facili nella quale
voi direte, nelle quali comunque un ragioniere come me dovrebbe
ritrovarsi ma, a parte queste considerazioni di carattere tecnico,
è altresì vero che il dibattito regionale non può che essere più
vasto, affrontare elementi che vanno oltre le elencazioni delle
cifre, elementi più generali e programmatici.
La relazione del Presidente di questa mattina ci ha fornito
quegli elementi di carattere politico che mancavano al nostro esame
dal giorno in cui abbiamo ricevuto la convocazione e gli
allegati.
Si tratta quindi, al di là delle cifre contenute nei vari
capitoli, di vedere con quale volontà politica si intende poi
concretizzare il bilancio che è un programma composto di cifre. É
un programma, ebbene da parte nostra lo premettiamo, che risente,
ed è stato anche detto nelle relazioni, con cui il bilancio risente
della fretta con cui il bilancio è stato fatto, dopo che il riparto
fiscale ha finalmente sancito l'autonomia finanziaria della
Regione, e riteniamo che questa discussione generale sul bilancio è
la prima che avviene dall'approvazione della legge nazionale sul
riparto fiscale sia ancora l'occasione per riaffermare il notevole
successo, il grande successo dell'iniziativa unitaria che intorno a
questo argomento ha mobilitato tutte le forze politiche
regionali.
Dalla legge nazionale sul riparto sono passati poco più di due
mesi e mezzo e possiamo quindi condividere l'opinione che il tempo
a disposizione era poco. Non è quindi ancora il bilancio che noi
comunisti vorremmo anche se alcune scelte vengono enunciate.
Noi vorremmo che anche per le scelte enunciate in modo preciso e
ampio comunque dalla relazione del Presidente della Giunta ci
fossero dei precisi riferimenti.
Dice infatti il Presidente della Giunta che per il problema
della casa - e io prendo un esempio - il momento è venuto per
interventi incisivi e qualificanti. Ebbene se voi vedete il
documento, se voi avete letto come me il documento, il progetto di
bilancio, avrete visto che l'articolo 157, al capitolo 157 "Fondi
assegnati dallo Stato ai sensi dell'articolo 70 della legge
22.10.1971 n. 865 per l'edilizia popolare" non vi è nessuna cifra,
così come non vi è nessuna cifra all'articolo, al capitolo 266 che
riguarda in uscita la medesima voce.
Ecco noi riteniamo che proprio perché il bilancio contenga anche
nelle cifre quelle indicazioni e quelle scelte politiche che ci
sono venute dalla relazione del Presidente della Giunta, la cifra
che i giornali hanno annunciato e che è il frutto di una riunione
alla quale ritengo abbia partecipato anche il Presidente della
Giunta, e che diamo atto è avvenuta successivamente alla stampa del
bilancio, se quelle cifre sono esatte noi riteniamo che dovrebbero
essere iscritte anche nel bilancio stesso.
Vediamo ancora, sempre per il problema della casa, che al punto
3 dell'allegato F per Lire 60 milioni è stato mantenuto quello che
era lo stanziamento dell'anno scorso relativo alla contrazione di
un mutuo per la costruzione di case popolari ad equo e basso
canone. Era lo stanziamento su cui, tutti i Consiglieri se lo
ricorderanno, l'anno scorso abbiamo parecchio discusso ed era lo
stanziamento che poteva finanziare due leggi che sono state
presentate dal gruppo comunista il 26 marzo, cioè esattamente un
anno fa, il 26 marzo 1971, una legge per l'edilizia economica e
popolare in tutta la Valle d'Aosta, una legge per la
valorizzazione, per il miglioramento, per la ristrutturazione del
centro storico, una legge che andava e che va, perché questa legge
non è stata ritirata, è ancora all'esame della Commissione Affari
Generali e Finanze che l'ha accantonata in attesa dei risultati
della ripartizione dei fondi dell'865, che va nella direzione che
indicava stamattina l'avvocato Caveri per il risanamento dei centri
storici, legge però che, se noi leggiamo come abbiamo letto il
periodico "La Ville d'Aoste" dell'Union Valdôtaine, è stata
bloccata dall'iniziativa del gruppo dell'Union Valdôtaine. Non
voglio fare polemica in questa occasione sull'interpretazione di
questa legge, voglio solamente qui ribadire il fatto che salutiamo
con soddisfazione il mantenimento di questo stanziamento che già
l'anno scorso secondo noi avrebbe potuto servire all'approvazione
di queste due leggi indirizzate verso l'edilizia economico popolare
e verso la ristrutturazione dei centri storici.
Non mi dilungo su argomenti di carattere particolare nel
dibattito sulle relazioni degli Assessori, sui loro assessorati,
interverremo per precisare la nostra posizione, ma il passo
concreto e preciso con cui il Presidente si riferisce alle riforme
casa, scuole, trasporti, salute, occupazione, ci trova
assolutamente concordi.
Si tratta ora di passare ad iniziative concrete e secondo noi
alle iniziative concrete si affiancano di pari passo le leggi,
necessità di adozione di leggi regionali importanti, fondamentali
nei vari settori. Pessima res publica, ci ricordava stamattina
l'Avvocato Caveri, se le leggi sono troppe, ma soprattutto se sono
troppe perché una parte non vengono attuate e una parte di queste
leggi che non servono più non si ha il coraggio di abrogarle.
Ecco, secondo noi il Consiglio regionale dovrà dare prova di
responsabilità e di vera iniziativa a livello legislativo, ad
esempio, pretendendo che si dia attuazione alle leggi, richiedendo
all'Esecutivo, alla Giunta che si dia attuazione alle leggi, alla
legge sul controllo degli atti degli enti comunali che abbiamo
approvato in questo Consiglio, della legge sui tumori, per esempio,
che è da due anni che è stata approvata e non viene attuata e non
mi dilungo nell'elencazione.
Dovrà anche dare prova di responsabilità predisponendo nuovi
strumenti e io penso che, per esempio, la legge di integrazione sui
bilanci comunali sia un problema di fondo che il Consiglio
regionale non debba più a lungo procrastinare.
Tra le varie cose che ha detto stamattina il Presidente della
Giunta nella prospettiva, ebbene io aggiungerei che in questa
prospettiva nuova diversa, democratica, non dobbiamo dimenticare
che la Regione non dovrebbe essere, oltre che essere considerata
dai cittadini il toccasana o il posto dove ricordare per tutte le
cose, dalle più piccole alle più grosse, non debba più essere
considerata il grosso Comune che comprende i 74 Comuni della
Regione, non possa più essere considerata l'Ente che fa tutto,
anche le piccole cose che sono di competenza e che devono essere
fatte dalle Amministrazioni comunali.
Quindi, leggi, non molte se vogliamo ma fondamentali che
veramente diano un assetto diverso alla vita sociale e economica
della nostra Regione e il Consiglio dovrà anche dare prova di
responsabilità, lo dicevo prima, abrogando le leggi, non dico
dannose perché portano la rigidità del bilancio, ma ormai inutile,
quelle leggi, che, ottime, forse, nel momento della loro
approvazione, sono ormai, e ce lo siamo detto molte volte in questo
Consiglio, nelle stesse Commissioni consultive, sono ormai superate
dal tempo.
Ecco queste iniziative, applicazione delle leggi già esistenti,
abrogazione delle leggi ormai superate, nuove leggi, ci
permetteranno di eliminare quella che l'Assessore Chantel ha
chiamato questa mattina, una discreta rigidità del bilancio e che
però se lo si avverte meno in quest'anno 1972 per l'enorme avanzo
di amministrazione, dovrebbe questa rigidità preoccupare non solo
la Giunta ma tutto il Consiglio per gli anni successivi, in un
ritorno alla normalità.
Un altro argomento che appare importante dalle relazioni e dal
nuovo strumento che inserisce la novità, direi non solo contabile,
ma anche politica di questo bilancio, è il fondo di rotazione,
fondo che approviamo, soprattutto se sarà destinato per interventi
massicci, in alcuni settori della vita economica e sociale,
soprattutto verso i settori che abbiamo già enunciato, che
interessano da vicino, in modo preminente la vita dei cittadini,
dei lavoratori, l'avvio delle riforme, i problemi che anche ha
puntualizzato la sua relazione questa mattina il Presidente della
Giunta e io vorrei ancora ripetere, ancora una volta perché mi
sembra che attorno a questi problemi, ruota, dovrebbe ruotare tutto
il nostro dibattito generale e dovrebbe anche essere ispirato il
voto finale su questo bilancio, e lo ripetiamo, sono i problemi
della casa, della scuola, dei trasporti, della salute,
dell'occupazione, dell'agricoltura e del turismo, quest'ultimo, noi
riteniamo con iniziative diverse da quelle ormai più che
tradizionali per avviarci ad un turismo di massa che interessi
sempre un maggior numero di persone a venire in Valle d'Aosta, ma
soprattutto, che interessi sempre di più un maggior numero di
abitanti della Valle d'Aosta a questa industria particolare.
Direi che in sede di discussione generale, non abbiamo altro da
dire se non rinviare i nostri interventi sulle relazioni
assessorato per assessorato, dove potrà essere meglio chiarita la
nostra posizione su ogni settore della vita regionale.
Tonino (P.S.I.V.P.)
- Il bilancio della Regione,
predisposto dalla Giunta per l'approvazione, è stato esaminato, in
sede del mio partito, dall'apposita Commissione enti locali e il
giudizio, in linea generale, che ne è scaturito da questo esame,
grosso modo è un giudizio che per altre parti trova il nostro
consenso, anche perché, abituati ad avere bilanci fasulli,
trovandosi davanti a questo di una certa entità, non possiamo non
prendere atto con una certa soddisfazione.
Da altre parti meno, il giudizio positivo che noi diamo su
questo bilancio, diciamo pure, uno dei punti basilari è quello
della partecipazione, cioè per la prima volta si è sentito il
bisogno che questo strumento non diventasse un qualche cosa di
grande segreto della sola Giunta chiuso nella scatola, che non si
apre fino a quando, se non in discussione dell'aula. Per la prima
volta il bilancio di previsione viene portato a conoscenza
preventivamente alle apposite Commissioni consiliari viene sentito
il parere dei sindacati, del Comitato tecnico della programmazione,
dei rappresentanti degli enti locali.
Riteniamo, noi socialproletari, che questo modo di procedere che
apre la strada della partecipazione a diversi organismi, sia un
modo, sia un metodo di democrazia che mai fino ad oggi si era
registrato.
Riteniamo che questo possa essere l'inizio di una giusta strada
e da continuare a percorrerla, perché solo con la partecipazione
delle varie rappresentanze, si dà un certo credito allo strumento,
non solo del bilancio, ma alla stessa autonomia regionale. Un altro
elemento di pregio che noi socialproletari diamo a questo bilancio
è che esso si riferisce, nella sua parte delle entrate, non più su
delle cifre messe solo lì per dilatare il bilancio ma che poi in
definitiva rimanevano solo scritte nella carta, ma su dei gettiti
adeguati ed accertati.
Possiamo quindi, in questo modo, parlare di reale bilancio e di
conseguenza, di reale possibilità di investimento e, continuando
nell'esame di questo bilancio, nelle parti da noi ritenute degne di
rilievo, notiamo i vari tipi di intervento, sia in campo sociale
che nel settore ospedaliero, anche se, in questo ultimo, dovrò
muovere alcune critiche che si riferiscono, in modo particolare, al
disegno di legge sulla costruzione di un istituto
psico-medico-pedagogico.
Abbiamo notato anche con una certa soddisfazione, gli interventi
nel settore della scuola, dell'agricoltura e, soprattutto in
quest'ultimo, notiamo delle provvidenze a sostegno delle categorie
di una certa consistenza che tengono conto delle varie richieste
che questo Consiglio, o con mozioni o con interpellanze, ha più
volte richiesto.
Infine, sempre e in termine di nostro consenso, è la proposta
per l'istituzione di un fondo di rotazione di 4 miliardi e mezzo,
che ci consentiranno di intervenire a favore dello sviluppo
economico delle nostre Regioni e su questo oggetto, pur non volendo
entrare nei suoi dettagli, ravvisiamo però in esso alcune ampie
possibilità di utilizzazione per porre fine a certe speculazioni
bancarie a danno dei cittadini che, per contrarre un mutuo già
concesso dalla Regione, dovevano aspettare anni per beneficiarlo,
andando incontro a delle spese che non giustificavano più
l'intervento della Regione. Inoltre, questo fondo di rotazione ci
permetterà un intervento nel campo delle piccole e medie industrie,
di utilizzare altri strumenti a fondo perso, che si sono dimostrati
un pessimo intervento, che non solo non ha dato i risultati
sperati, ma addirittura, in diversi casi, l'opposto.
Bisognerà però vedere come la Giunta intenderà usufruire di
questo fondo sugli immediati interventi nel campo
dell'incentivazione di nuove e serie industrie.
Ecco che grosso modo, senza entrare nei singoli dettagli, sono
queste le valutazioni positive che noi socialproletari diamo a
questo bilancio regionale.
Naturalmente i meriti che ci permettono oggi di poter operare
con una certa elasticità, non sono solo meriti esclusivi di alcuni,
sono meriti di tutto il Consiglio regionale.
Quando il Presidente della Giunta in questa sala di consiglio,
raccogliendo le proposte unitarie che venivano da sinistra, ha
lanciato un appello a tutti i gruppi politici affinché ognuno di
essi si adoperasse presso i loro rispettivi gruppi parlamentari
della Camera e del Senato par fare in modo di accelerare il nuovo
progetto di legge e di appoggiarlo in tutte le loro sedi
competenti, questo è stato fatto da tutti, quindi tutti abbiamo
collaborato e con noi, in modo particolare, mi prema dirlo, i
dirigenti, hanno dimostrato veramente un loro particolare
attaccamento a questo grande problema.
Come riconosciamo anche il merito alla Giunta, che lo ha
affrontato questo problema, ci tenevo a dire queste cose, proprio
perché che era ai teleschermi, durante l'ultima trasmissione di
tribuna regionale, avrà sentito dal Consigliere Ramera, qui
presente, di essere stato lui, per ben due volte, ad accompagnare a
Roma il Presidente della Giunta per chiedere al Presidente del
Senato l'approvazione delle leggi sul nuovo riparto fiscale e sui
generi contingentati.
Ora, io non ho nessun dubbio che il Consigliere Ramera abbia
fatto questo, dico solo che questo non può essere un vanto
esclusivo della Democrazia Cristiana ma di tutto il Consiglio, un
preciso dovere di tutti noi, in quanto impegnati in un modo
unitario alla risoluzione di questo problema.
Quello che mi meraviglia, e faccio finta di essere un ingenuo ed
è questo: la legge sul nuovo riparto fiscale, non è un problema che
fosse sorto solo l'anno scorso, è un problema vecchio, è un
problema che poteva essere affrontato molto tempo prima, anni ed
anni prima, e quindi, continuando a far finta di essere ancora un
ingenuo, dico come mai in tutti gli anni che voi gruppo della
Democrazia Cristiana, che detenevate il potere politico sia alla
Regione sia al Governo centrale, non avete affrontato mai questo
problema? E ora voglio... (
voce
) ...dimmi, i nostri amici
vicini, io non facevo ancora parte di questo Consiglio, so che
avevano portato dei progetti di legge, per questo.
Comunque, andiamo avanti, e non vorrei avere più tanta
ingenuità, perché so che non è il posto dell'ingenuità questa, dirò
solo che un riparto fiscale, così come era impostato prima, era per
voi democristiani uno strumento indispensabile che vi permetteva di
manovrarlo come meglio conveniva elettoralmente, questa è la verità
e, se ieri vi siete impegnati insieme a tutti gli altri gruppi,
avete fatto per non essere tagliati fuori, e vi dirò di più, ci è
voluta la rottura del vostro partito per raggiungere l'obiettivo
che era l'obiettivo di tutti i valdostani. Abbiamo perso
un'infinità di miliardi, in tutti questi anni, per non aver voluto
affrontare questo problema e oggi ci si vanta servendosi della
televisione di essere stati i più grandi interessati al problema
del riparto fiscale.
Io chiedo scusa ma queste cose dovevo dirle e, ritornando
sull'argomento del bilancio, in linea generale e soprattutto per la
cospicua disponibilità che esso ci offre su alcune scelte fatte, il
nostro giudizio come ho già detto, in parte ci trova
favorevoli.
Quali sono le critiche che noi socialproletari avanziamo su
questo bilancio?
Ne avrei potuto portare anche altre se non avessi udito stamane
la relazione politica sull'introduzione fatta dal Presidente della
Giunta. Ciò non di meno, non posso muovere alcun appunto, si è
tanto parlato di un prossimo bilancio programmato ma, per la
verità, a me pare che non sia così, si sono aumentati gli
stanziamenti per ogni singolo assessorato, che riconosco essere
stati indirizzati abbastanza bene, però non intravvedo in questo
bilancio l'impostazione per una nuova politica economica che faccia
capo ad una programmazione democratica.
Ritengo che su questo bilancio non ci sia un nesso fra i vari
bisogni e quelli che sono gli obiettivi che ci permettono uno
sviluppo organizzato lanciato nel futuro. Ritengo che vi sia una
disarmonizzazione fra quelle che sono le indicazioni generali in
prospettiva con le scelte stesse del bilancio.
Noi socialproletari ritenevamo, e questa è la nostra maggior
critica che facciamo, che con il bilancio di quest'anno di
42.300.000.000, con il prossimo che sarà di almeno 35 0 36
miliardi, con i bilanci del '74 del '75 si è assommava una somma
intorno ai 150 miliardi in un piano quadriennale, o se quinquennale
meglio ancora, noi li ritenevamo che con una impostazione di questo
tipo sarebbe stato possibile fare delle scelte di profondo
rinnovamento sia per quanto riguarda il problema della casa, della
sanità, della scuola, dell'industrializzazione, dei trasporti,
sugli asili nido, sulle attività culturali, sull'assistenza delle
categorie disagiate, sulla trasformazione dell'agricoltura,
eccetera eccetera. Con una visione di questo genere, con un
programma a largo raggio proiettato nel futuro, noi ritenevamo che
meglio si sarebbero armonizzate le scelte in ragione delle
possibilità reali.
L'impostazione che la Giunta ci propone, invece, anche se in
fatto di programmazione si appoggia al fondo di rotazione, a noi
pare anche, se riconosciamo alcun orientamento anche importante,
ciò nondimeno non possiamo non sollevare nel nostro obbiezioni su
di un mancato collegamento fra programmazione e bilancio regionale,
collegamento che, proprio approfittando dell'alto gettito di questo
bilancio, ci avrebbe permesso già fin da quest'anno di affrontare
alcune delle più importanti riforme, per esempio il problema della
casa. L'anno scorso il mio voto sul bilancio, come quello del
Gruppo Comunista, fu stato dato non già perché abbiamo ritenuto
avere un bilancio alla perfezione, era vero purtroppo l'opposto, ma
il nostro voto fu stato dato perché la Giunta, o meglio la
maggioranza, aveva preso un preciso impegno sul problema della casa
con l'inserimento di un nuovo articolo dall'allegato F, concernente
un disegno di legge dello stanziamento di un miliardo per la
costruzione di case per i lavoratori ad equo canone.
Ora nemmeno in questo bilancio non si nota nulla su questo
problema. È pur vero che con la relazione fatta stamane dal
Presidente della Giunta, che ho seguito con molta attenzione, lo
stesso Presidente abbia accennato al problema della casa e della
salute facendo riferimento specie per il problema della casa al
proponendo fondo di rotazione.
Abbiamo sentito anche nella relazione del Presidente della
Giunta che lo Stato probabilmente stanzierà per la Valle d'Aosta
sulla legge della casa mi pare 865, mi pare la legge 865, un
miliardo e mezzo per tale problema. Ora, a parte il fatto che prima
che avremo questi quattrini passerà del tempo perché, se così non
fosse, la Giunta avrebbe previsto nel bilancio, mentre invece nel
bilancio per ovvie ragione non ci sono.
Ora l'amico Dolchi ha fatto una proposta di inserire questo
miliardo e mezzo nel bilancio. Mi sia permesso allora, pur
prendendo atto di quanto è stato detto stamane sia dal Presidente
della Giunta, sia da Chantel, che non bastano più le promesse o gli
ordini del giorno quali impegni, perché ripeto questi erano già
stati presi nel precedente anno.
Lo stesso dicasi per il problema dei trasporti. Anche qui la
relazione fatta dal Presidente della Giunta, ci fa capire che il
fondo di rotazione servirà anche per il problema della
pubblicizzazione dei trasporti.
Ora io non voglio mettere in dubbio le intenzioni del Presidente
della Giunta e della Giunta stessa, però, anche su questo problema,
a me pare che ci vogliono delle precise prese di posizione, dei
precisi stanziamenti.
Il problema dei trasporti è già stato discusso in quest'aula con
la presentazione di mozioni, di interpellanze. Occorre però un
preciso impegno che si basi su dei precisi impegni previsti nel
bilancio. Un'altra critica che debbo fare e lo stanziamento per la
costruzione dell'Istituto Psico Medico Pedagogico. Ecco che anche
su questo problema, se fosse stato approntato nell'ambito di una
programmazione civile, moderna, che prevedesse le necessarie
strutture operative, tendenti più che sempre al ricovero, al
recupero dei bambini disadattati mediante un nuovo tipo di
sociologia che deve penetrare attraverso le unità sanitarie locali,
nell'interno della scuola, partendo dagli asili nido, la scuola
materna, alla scuola d'obbligo, all'assistenza sanitaria in loco
affinché queste strutture scolastiche non siano solo più educative
ma siano anche metodi di cura e socializzazione del soggetto
normale, avremmo la garanzia che codesto Istituto Psico Medico
Pedagogico abbia una struttura tale da garantire che lo stesso
Istituto non abbia a diventare un domani una specie di manicomio o
cosa del genere.
Se avremo le garanzie di tutte queste strutture portanti che
l'Istituto serva solo ed esclusivamente nei pochi casi e che
comunque non si tenda all'emarginazione del soggetto, io non ho
nulla in contrario all'istituzione d'Italia opera, ma oggi, oggi
che noi stanziamo i denari per la costruzione dell'opera senza
avere aldilà di tale Istituto il materiale preparato, cioè le
assistenti sociali, gli asili nido, una differente struttura
scolastica che, ripeto, non sia solo così educativa ma curativa ed
individuatrice di determinate tendenze normali dei bambini, quali
garanzie noi abbiamo, soprattutto, senza un ben definito il
programma?
E qui richiamo ancora la necessità e l'utilità della
programmazione che anche in questo caso sarebbe stata necessaria in
quanto ci garantiva che intorno a questo Istituto Psico Medico
Pedagogico sarebbero ruotate tutte le strutture portanti di base
necessarie, mentre così a me pare che tali garanzie non ci siano,
si dice che si faranno, bisogna vedere come e quando.
Quindi, come vedete, pur riconoscendo al bilancio una parte
positiva, mi trovo costretto a dover denunciare la trascuratezza su
quello che riguarda le scelte di fondo, cioè le riforme almeno le
più urgenti.
Ritengo che, per poter dare a questo bilancio un'importanza in
fatto di riforme, sia necessario rivedere alcune impostazioni. Il
gruppo Comunista ha fatto, tramite il Consigliere Dolchi, ha fatto
delle proposte, io ne voglio fare delle altre ma che benissimo si
potranno coagulare assieme.
Per il problema della casa, ritengo sia indispensabile, per
avere la sicurezza che si vada avanti, prevedere uno stanziamento
di almeno un miliardo da ricavarci tramite una riduzione dal fondo
di rotazione di una pari cifra e poi ben venga anche il
finanziamento in campo nazionale, il finanziamento dello Stato.
Questa è una proposta che io faccio in ordine alla quale attendo
una risposta dalla Giunta.
Inoltre, proprio facendo riferimento all'illustrazione del nuovo
strumento che è il fondo regionale di rotazione, del quale io sono
d'accordo e che in esso si dice che tale fondo di rotazione dà la
possibilità di intervenire in tutti i settori e non solamente in
quelli in cui tradizionalmente si ripartisce l'economia, io
proporrei che dallo stesso fondo si è prevista una spesa di lire
tot, non so, per una vera sistemazione dei trasporti urbani ed
extra urbani, da convenirsi come meglio si può, al fine di dare a
tutti i cittadini un sistema di trasporto che sia corrispondente ai
reali bisogno del momento.
Queste sono le proposte che, a nome del mio partito, io faccio
alla Giunta e alle quali attendo una risposta.
Naturalmente, ripeto, di essere d'accordo sul fondo di rotazione
che si propone, in quanto, a differenza delle società finanziarie
regionali e della banca regionale, nella ipotesi che... siano già
state scartate stamani dai proponenti, il fondo di rotazione
giustamente - come dice la relazione - evita il rischio di
determinate ingerenze politiche o di carrozzoni che finiscono per
diventare un sottobosco di affari poco interessanti per la nostra
piccola Valle d'Aosta.
Un'altra raccomandazione che voglio fare all'Assessore
all'agricoltura, proprio in ragione dei cospicui finanziamenti in
fatto di cooperazione fra agricoltori, è questa: si promuova in
qualche modo un tipo di propaganda di convenienti illustrazioni
sull'utilità di questa cooperazione agricola.
Non so cosa proporvi, ma ritengo estremamente necessario che
l'Assessorato predisponga delle riunioni, dei convegni, degli
incontri in qualsiasi modo tra gli agricoltori affinché gli stessi
si rendessero conto dell'utilità della cooperazione stessa.
Abbiamo delle importanti leggi che si possono definire leggi
quadro, leggi pilota, direi quasi leggi rivoluzionare in questo
campo, che però non vengono adottate dai nostri agricoltori.
Naturalmente sono d'accordo sulla lunga e chiara esposizione
fatta stamane dal Presidente della Giunta. Esposizione chiara,
pacata, non priva di raccomandazioni, tendente a responsabilizzare
il consiglio di fronte ai pressanti problemi, ai nuovi fermenti
che, con una certa urgenza, si affacciano alla nuova realtà.
Noi Social Proletari siamo pronti ad assumerci tutte le nostre
responsabilità ad un patto, al patto che sui pressanti problemi si
dia una risposta, ma una risposta positiva, una risposta
responsabile che riesca ad affrontarli nei modi che meglio si
addicono, che meglio riescono ad individuare le grandi necessità
del momento, non in un modo strumentale, ma in un modo civile,
democratico e progressista.
Su questo aspetto il PSIUP è non solo presente, ma anche il
Partito sa di condividere le sue responsabilità, nelle scelte
comuni, delle scelte democratiche che vorremmo portare avanti
assieme.
Bordon (D.C.) -
Io vorrei cominciare con una buttade e
quindi non solo scuso il Consigliere Tonino per la solita
quotidiana razione di insulti che dà alla Democrazia Cristiana, ma
lo ringrazio vivamente perché questa penombra, tenuta così ad arte
, che invita al sonno, questa seduta così moscia, perché io mi
ricordo certi dibattiti che venivano in altre discussioni di
bilancio, mi portavano proprio a vivere qui tranquillo di rendita
ricordandomi delle aumento delle 600.000 lire al Presidente della
Giunta, delle 500.000 lire agli Assessori, delle 200.000 lire ai
Consiglieri. Rimanevo qui tranquillo, mi godevo questo stipendio
lauto e cercavo di non far niente, di tirare avanti
tranquillamente.
Però queste punzecchiature del non amico Tonino, naturalmente ci
portano ad esaminare con un altro spirito questa situazione,
esaminare e prendere in considerazione questo dibattito ricordando
ovviamente non queste ultime parole di moralizzazione di un invito
al Consiglio regionale sulla serietà nel portare avanti questo
dibattito e sulle responsabilità che si possono prendere per le
conseguenze che possono trarne perché noi quando queste discussioni
le abbiamo fatte quando qui dentro c'era ben altra atmosfera.
Quando qui dentro c'era effettivamente un'atmosfera di suspense,
quando qui dentro si vedevano votare 35 articoli apertamente, poi
si vedevano arrivare le palline nere di nascosto, palline nere
fluttuanti che servivano, poi, ad un certo momento, a vedere e a
tranquillizzare coloro che non avevano ancora votato nero, ma che
potevano sempre essere chiamati a votare il nero.
Quindi noi ricordiamo tutte queste cose. E, pur ricordandole, le
stesse responsabilità che c'erano allora ci dovrebbero essere
adesso.
Ma oggi questa suspense non c'è. Questa suspense qui si discute
tranquillamente. Noi non abbiamo nessun movimento di Stato, ne
sommosse di Stato da fare. Siamo qui tranquilli per esaminare la
questione, modesta armata Brancaleone contro un'armata di traditori
che allora invece era in piena attività, ma noi non avevamo niente
da dire.
Quindi io ringrazio Tonino di avermi dato la possibilità di dire
queste cose. Perché, se non mi avesse stuzzicato Tonino, io non
avrei mai potuto dire niente, eppure le avevo qui nel gozzo.
E adesso mi sono scaricato e quindi si procede con la massima
tranquillità e col massimo buon umore.
Quindi, sul fatto delle responsabilità che si possono assumere
votando questo bilancio, noi non accettiamo lezioni da nessuno
perché sappiamo in quali condizioni ci troviamo, come siamo,
sappiamo e lo abbiamo letto anche pubblicamente sui pubblici
giornali, che questo bilancio passerà con la massima tranquillità
per la vicinanza di opposte tendenze. Sappiamo anche che la
posizione di certa gente qui dentro, come la tua, fa semplicemente
ridere...
(voce)
...piangere, io non piango mai per delle
fesserie, così pensa un po' se piango.
Io rido di queste cose perché questa è una posizione fasulla,
proprio. Questa è la verità.
Quindi invece noi faremo una chiacchierata molto più blanda,
molto più tranquilla, assumendoci le responsabilità che ci dobbiamo
assumere, senza nessuna preoccupazione, tranquillizzando i
galoppini che girano la Valle d'Aosta dicendo che, se non si vota
il bilancio, arriverà Attila. E Attila è già alle porte perché noi
sappiamo che il bilancio passa tranquillo con i voti dei rossi, dei
neri, dei caffellatte, perché qui, con questa atmosfera tutto va
bene purché si vada avanti e che rimangono le poltrone della Giunta
e di altri posti.
Stabilito questo - e mi sembra d'averlo detto molto chiaramente
- perché era giusto che si facesse così, io volevo essere piuttosto
telegrafico. Mi sembrava di mancare di rispetto in parte verso il
Presidente della Giunta che stamattina ha fatto una lunga
relazione, io l'ho chiamata mezzo chilo di roba, saranno un po'
meno ma ce n'è. E, come tutti, come Tonino, l'ho seguita con molta
attenzione, innanzitutto, perché è un dovere di tutti i Consiglieri
ed anche per vedere, effettivamente, fin dove si arrivava e che
cosa c'era di straordinario.
Io francamente qui mi ero preso una pagina di appunti e adesso,
molto in fretta, avendolo avuto soltanto da un quarto d'ora questo
malloppo in mano, cercavo di seguire la mia traccia di stamane con
quella di questo pomeriggio perché, effettivamente qui, il
Presidente della Giunta ha fatto una bella chiacchierata.
Ma io insisto su questa chiacchierata perché, mentre ero qui e
la seguivo a occhi chiusi perché ero più concentrato, ma mi
domandavo e mi dicevo, ma, io, se non sbaglio, certe affermazioni
fatte in questa lunga elencazione le ho già sentite fare in
quest'aula. Non è la prima volta che si viene fuori con determinate
impostazioni.
Per esempio, qui, si è sentito dire, ad un certo momento, che
motivi di scelta - e sono andato velocemente a vedere a pagina 2
dove si diceva "evoluzione della Valle d'Aosta" - aumento degli
interventi regionali, però non scaricando tutto sulla Regione,
avevo segnato io perché non potevo seguire, sono uno
stenografo.
Ma se io mi soffermassi su questo punto, ad un certo momento, si
vede che, nel corso dell'esperienza dell'amministrazione regionale,
"l'importanza dell'attività e dell'intervento degli organi
regionali" ha avuto un progressivo aumento. Ma io penso che non si
potesse fare altro che questo.
Perché sarebbe stato veramente doloroso se attraverso
un'amministrazione regionale, che funziona da 17/18 anni, non si
fossero portati avanti delle cose nuove, non si fosse portata una
impostazione nuova.
Quindi, seguendo tutto quello che veniva detto in questo punto -
una cosa che non concordo con quanto hanno detto i miei
predecessori e pur ricordandone il nome, io non voglio qui
puntualizzare perché dei lapsus ne ho io come ne hanno loro.
Ma, ad un certo momento, è stato detto dal Presidente - e lo si
dice in questa lunga esposizione - che però non bisogna scaricare
tutto sulla Regione in quanto che noi dobbiamo responsabilizzare
degli Enti, noi dobbiamo dare la possibilità ai Comuni di andare
avanti.
Ma, l'autonomia dei Comuni, non ne abbiamo parlato mica soltanto
oggi! L'autonomia dei Comuni l'abbiamo illustrata diversi e
svariati anni fa. Abbiamo sempre detto che ai Comuni bisognava dare
la possibilità di farsi che, se ci fossero state 200 mila lire di
un acquedotto da farsi, non si dovesse venire qui alla Regione per
vedere il cartello dei lavori pubblici che indicava a tutti i
cittadini che in quel Comune si faceva un acquedotto da 200 mila
lire, se non meno, a spese della Regione.
Ma, quando mi viene a dire che l'amministrazione regionale deve
moralizzare forse il cittadino perché non pesi tutto sulla Regione
- e qui comincio ad essere non del tutto d'accordo - perché io sono
d'accordo che certi aiuti della Regione finiscano per polverizzare
un po' tutto, ma io sono anche del parere che la Regione deve dare
tutto l'aiuto possibile e immaginabile al cittadino, non
rifiutandosi e non volendo assurgere a iniziatore e a conduttore
soltanto dei problemi principali.
Io ritengo che abbiamo voluto un'autonomia e un decentramento
proprio per questo motivo perché il cittadino, arrivando, trovasse
tutto quello che dovrei trovare qui. Perché, se no, se noi
guardassimo soltanto i problemi principali, non saremmo nel nostro
giusto.
Questa: prima considerazione.
Seconda considerazione: modo di sviluppo - scelte valide - fare
attenzione a non cancellare ciò che sono le tradizioni valdostane,
di modo che non si abbia una routine continua.
E se andiamo a vederlo qui, non lo troviamo questo. Lo troviamo
detto in un altro modo, migliore del mio che è stato solo un
appunto. E quindi anche su questa seconda osservazione: ma che cosa
vuol dire "scelte valide"?
Io mi domando qual è stata l'Amministrazione regionale che non
ha fatto - di qualsiasi colore - che non abbia cercato di fare
delle scelte valide.
Io poi continuo ed esamino delle considerazioni che sono state
elencate qui, considerazioni che possono, per esempio,
concretizzarsi in diversi punti. Possiamo individuare una serie di
squilibri e contrasti di tendenze incompatibili con le mete che
riteniamo di dover raggiungere. Sono facilmente valutati gli
squilibri sociali. Ma noi abbiamo aspettato adesso per sapere che
in Valle d'Aosta ci sono degli squilibri sociali? Non credo! Perché
nessuna Amministrazione io penso si sarà rifiutata di portare
avanti questo discorso (avrà fatto tutto quello che poteva) - e ne
parleremo specialmente in campo agricolo, perché è proprio lì uno
dei punti che sarà motivo di discussione oggi.
Ma il territorio regionale, utilizzato in modo disordinato e non
sufficientemente, ma anche questo l'abbiamo sentito dire!
L'affermazione degli ideali autonomisti e quindi la
valorizzazione di tutto ciò che distingue la realtà valdostana da
ogni altro e ne fa una dimensione originale e particolare. Ma io
non credo che si sia arrivati nel 1972 per capire che bisogna
affermare questi ideali, superare le diverse divisione culturali,
sociali, economiche della nostra comunità. Individuare una politica
dell'Amministrazione regionale capace di superare gli attuali
squilibri sociali. Estendere qualitativamente e quantitativamente
le competenze dell'Ente regionale riconosciutogli dallo Stato e
dalla Costituzione.
Garantire uno sviluppo economico armonico capace di utilizzare
le risorse umane. Ma io mi domando e mi dico: ma questo è il meno
che si possa fare perché il naturale evolversi
dell'Amministrazione!
Perché se in Valle d'Aosta noi non portiamo avanti questi
concetti che sono, dico, ventennali - perché sin dall'inizio sono
sempre stati questi e non possono cambiare - io non so che cosa
avremmo fatto di diverso.
Naturalmente si continua su questa impostazione. Mi fa piacere
quando leggono certe affermazioni, per esempio, che soddisfano
tanta gente, che soddisfano anche noi per primi. Perché qui non ci
sono dei cittadini o amministratori di serie A o di serie B - come
certe volte si dice -, ma il diritto alla casa, allo studio, alla
tutela della salute, sono richieste con forma crescente dalla
nostra collettività.
Io questo lo leggo su tutte le riviste in campo nazionale.
Perché meno di questo non può essere.
Chi è che è contrario al diritto alla casa, alla scuola, alla
salute? Chi è contrario di adottare dei trasporti?
Io li vorrei perfetti, gratuiti, tutti i trasporti della
Regione.
Ma io ho avuto l'impressione, ne chiedo scusa, ma che qui si sia
fatta una bellissima elencazione "pour épater le bourgeois" - che
in francese voi sapete tutti cosa vuol dire.
Arrivati ad un certo momento, questa è un'elencazione di cose
che nessuno si rifiuta e mai nessuna Amministrazione si è rifiutata
di prendere in esame. Perché? Perché è logico che sia così. Se non
fosse così potremmo andarcene a casa tutti quanti a fare una
partita a carte. Perché è questo lo scopo dell'Amministrazione
regionale.
Quindi, qui abbiamo delle lunghe enumerazioni di quelle che
dovrebbero essere le responsabilità della Regione, di quelli che
sono i desideri. E noi condividiamo questi desideri. E li
seguiremo, questi desideri e queste necessità, come li abbiamo
sempre seguiti in passato.
Però è altrettanto vero che, quando si viene per fare una
relazione, si devono dare dei dati concreti e delle impostazioni
serie, non delle elencazioni che possono toccare e risolvere
tutto.
Perché qui dentro, noi, non abbiamo mai voluto tutto e subito!
Noi qui dentro abbiamo sempre voluto e portato avanti i bilanci che
c'erano.
Ora, naturalmente, - e qui tornerebbe "acconcio" (dicono così
quelli che specialmente adoperano delle parole difficili)
tornerebbe opportuno ricordare all'amico Tonino, che questa
impostazione qui, caso mai provenga da gente che fino a 2 anni fa
era nella Democrazia Cristiana, che non sarà mica rinsavita tutta
d'un colpo, o avrà imparato tutta la lezione in un battibaleno.
Perché questi sono i principi che noi abbiamo sempre portato avanti
e che oggi, presentandoli o gabbandoli sotto un'altra divisa, ce li
vogliono far apparire come cosa nuova, mentre cosa nuova non lo
sono.
Stabilito questo - che mi sembrava opportuno puntualizzare,
specialmente ricordando il passato - io vorrei incominciare a dire
che la relazione dell'Assessore Chantel mi sembra che sia stata un
po' più seria. Forse un po' più precisa.
Chantel ha esordito, forse avendo anche ricordato certe
discussioni precedentemente avute, dicendo che questo bilancio
rappresenta ancora una certa rigidità perché il riparto è stato
soltanto approvato nel dicembre del 1971.
Dice che, a differenza però dei precedenti, è reale, perché
prima c'era una certa incertezza. Dice che tutti hanno contribuito
all'approvazione di questo riparto.
E allora, anche su questo, torna bene ricordare alcune
considerazioni che, molte volte, noi invece non leggiamo sulla
pagina della Valle che viene pubblicata attraverso i giornali.
Perché sulla pagina della Valle, che viene pubblicata dalla
Regione, certe obiettività che si dicono in questa aula non si
riscontrano!
È vero che io ho già sostenuto in quest'aula che a capo di
questo Ufficio Stampa ci sia chi è molto, o meglio, che è maestro
nel falsificare le situazioni. Perché certe falsificazioni non le
ha fatte soltanto in questo campo, le ha fatte anche in altro
campo.
Ma è altrettanto vero che fa anche piacere di sentire qui che,
ad un certo momento, si è contribuito un po' tutti a portare avanti
questo problema. Che non si è "toccato il bottone" perché sarebbe
stato troppo facile toccare un bottone e far saltare fuori il
riparto. Perché anche su questo si può discutere e ne discuteremo
brevemente. Ma fa piacere, ogni tanto, sentire e dire: qui abbiamo
parlato dell'unitarietà e, ad un certo momento, si è partiti tutti
insieme e quindi è vero, - noi non possiamo dimenticare che
avevamo, per esempio, alla Presidenza del Consiglio dei Ministri il
democristiano Colombo, che qualche cosa poteva influire in questo
campo - è vero che avevamo al Ministero del Tesoro un democristiano
che si chiamava Ferrari-Aggradi, è altrettanto vero che al
Ministero delle Finanze c'era il socialdemocratico Preti. È
altrettanto vero che al Ministero del Bilancio c'era e socialista
Giolitti.
E bene, fa piacere, ogni tanto, di sentire dire questo!
Perché, indubbiamente, chi ha portato avanti il riparto, sono
queste forze che le hanno portate. Questo è poco ma sicuro! Perché
in queste Commissioni, citate prima, se queste forze non ci fossero
state, il riparto non poteva passare, "non che non doveva", "non
poteva passare".
Perché certe forze che qui fanno i bulli, e laggiù non avrebbero
contato proprio niente! Ma non basta, ha fatto bene Tonino di
ricordare Ramera. Questo vi dimostra, una volta di più perché
Ramera, quando partì per andare ad accompagnare il Presidente, ha
fatto solo il suo dovere e siamo tutti d'accordo. E se è andato due
volte ha fatto bene. Se andava tre faceva meglio ancora!
Naturalmente che cosa ne veniva fuori? Che eravamo tutti
soddisfatti che questo arrivasse nel minor tempo possibile.
Quindi puntualizziamo anche questo!
E quindi - siccome, poi, lo ha detto, il Presidente all'inizio
della sua chiacchierata, che questa presentazione del bilancio
appare in un momento particolarmente delicato perché è alla vigilia
di una elezione politica, e quindi alla vigilia di comizi, ebbene,
ricordiamocelo pure. Perché diremo anche fuori, nei comizi - perché
già si è incominciato a dimenticare questo - quello che è
avvenuto.
E vedremo che sulla piazza pubblica non saremo i soli a
ricordarlo perché avranno interesse tutti, quelli che hanno
partecipato, a ricordare questo.
Benissimo, per me. Per voi forse no.
Arrivati a questo punto. Vediamo un po' che cosa ne può venire
fuori ancora.
Io, tanto per cominciare, sostengo e dico che fra le
osservazioni che sono state fatte si è detto che - e lo ha detto
qualchedun altro - dopo questo bilancio è stato presentato con
maggiore spirito di democraticità, bah!!
Io vorrei ancora acconsentire questo. Però, allora,
acconsentendomi, sia concesso innanzitutto di fare, di esprimere un
rimprovero. Perché qui si dice che è stato sentito il Comitato
tecnico per la Programmazione regionale, i rappresentanti dei
Sindaci, delle Organizzazioni Sindacali - tanto per cominciare mi
farebbe piacere sapere che cosa ha detto la Programmazione, perché
la Programmazione non ha detto, per esempio, "questo bilancio che
presenta ancora una certa rigidità, potrebbe presentare un aspetto
diverso," perché la Programmazione indica che per 3 o 4 anni una
certa somma di denari devono essere dirottati in un settore
economico piuttosto di un altro.
Avremmo sentito con piacere che cosa hanno detto i Sindaci. I
Sindaci sono arrivati, gli avranno detto certamente: Signori, qui
c'è un malloppo di danari, ve ne distribuiremo. I Sindaci avranno
fatto presente le loro necessità. Ma non so che cosa hanno potuto
fare di diverso.
I Sindacati. Ma, e qui, torna proprio opportuno ricordare poi
una cosa: che è l'ora che si finisca di portare avanti in questo
modo. Ma qui, quando si parla in Valle d'Aosta di sindacati si
parla soltanto di sindacati dei lavoratori dell'industria, dei
lavoratori degli stabilimenti.
Ma a me non risulta nel modo più assoluto - e vedremo se questa
mia informazione è esatta o meno - che si sia sentito il sindacato
degli agricoltori. Perché il sindacato degli agricoltori è
nient'altro che la Coltivatori Diretti e, mi sembra, una nuova
società, una nuova associazione che è sorta adesso.
E su questo ne faremo poi un appunto anche al nostro
Vicedirettore della Coltivatori Diretti - che è membro della
Giunta. Che, ad un certo momento, avrebbe dovuto certamente dire:
ma, come abbiamo sentito quei là, sentiamo anche questi qui. Perché
non mi risulta che questo sia stato fatto.
Ad ogni modo, se io fossi in errore, ne sarò lieto di prenderne
notizia. Perché allora si sentono soltanto quelle voci che sono
gradite. Perché, per esempio, la voce della Coltivatori Diretti non
la si sente con piacere. La voce della Coltivatori Diretti deve
essere un po' assopita perché lì deve venire fuori una
discriminazione. Perché, ad un certo momento, è sorta
un'associazione allevatori valdostani - che noi siamo lieti che sia
sorta, - perché indubbiamente ci darà un colpo di mano per portare
avanti questo problema, un'associazione che sembra che goda
veramente delle simpatie dell'attuale potere, che però, fino a
prova contraria, non so che cosa abbia potuto fare perché ancora
adesso (e ne parleremo con tranquillità con carta che canta) sembra
che questa qui possa anche essere sentita, ma quella là - che ha
5000 o 6000 iscritti, come la Coltivatori Diretti, siccome porta la
voce in un altro settore e non è ancora succube di nessuno, perché
i contributi che gli dà la Regione ben devono venire perché se no
si farebbero le discriminazioni, ma io penso che per la Coltivatori
Diretti nessuno abbia chiesto niente.
E siccome la voce della Coltivatori Diretti non era altro che la
voce di gran parte degli agricoltori valdostani, quindi io dico che
non è stata democratica questa impostazione neanche in questo
campo. Lo rivedremo dopo!
E allora, che cosa possiamo dire andando avanti? Andando avanti,
mi sembra che qui si giochi sull'equivoco. Perché io concordo con
l'Assessore Chantel, col Presidente della Giunta - e lo abbiamo
sempre detto anche noi - che, finché c'erano le quote fisse e le
quote mobili, c'era una difficoltà ed era quella di non avere la
certezza di avere un bilancio all'inizio quando si doveva fare il
bilancio di previsione.
Faccio notare - e sarò ben lieto se, specialmente i tecnici, mi
vorranno correggere - che le stesse incertezze ci sarebbero ancora
oggi per il fatto che le quote variabili e le quote fisse, essendo
collegate a delle percentuali, variano in rapporto al gettito delle
imposte.
Invece io credo che si volesse dire un'altra cosa. E l'altra
cosa è questa: fin dal 1965 - e mi torna facile il ricordarlo
perché io per queste impostazioni fui lapidato e insultato - 
ad un certo momento, a Roma, alla nostra richiesta di aumento di
finanze, ci si rispose che non era il momento maturo per portare
avanti il riparto e ci si consigliò di ricorrere a quell'articolo
12 che tante lacrime, tanto sudore fece sprecare a certi
Consiglieri di opposizione, perché allora si faceva l'opposizione,
non si era alla opposizione soltanto per la figura esterna, si era
all'opposizione nella sostanza, quante parole ha fatto sprecare
questo articolo 12 quando si diceva che non avrebbe dato il
risultato che doveva dare.
E allora si continuano certe pubblicazioni basate proprio
sull'equivoco, come ho detto prima, per non adoperare un'altra
parola meno educata.
E allora si porta quota fissa e quota variabile, ma
dell'articolo 12 non se ne parla mai. Difatti anche in questo
bilancio si dice una cosa inesatta, perché qui, ad un certo
momento, si dice che "il provento delle quote fisse di ripartizione
fiscale del 1972 - capitoli 6-10-13, 14, 15, e quello che è,
dovrebbe dare un gettito di 16 miliardi e 160 milioni, mentre il
provento delle quote fisse di ripartizione fiscale del 1971 (e qui
è un conto consuntivo, è il ragioniere capo, o meglio, l'assessore
Chantel, attraverso la parola del Ragioniere Capo mi correggerà se
sbaglio), ma per me, queste entrate fiscali del 1971 sono del
"consuntivo 1971" d'altronde ce lo troviamo anche su quell'altro
libro che abbiamo avuto.
E si parla di 5 miliardi e 730. Il provento delle quote
variabili di ripartizione fiscale del 1971 è di 5 miliardi e 500.
Ed in un angolo si scrive: 11.230.000.000. E si fa la differenza
fra i 16 miliardi e gli 11, per cui ne vengono fuori 4.930.000.000
di differenza. Questo non è vero! Questo non è vero! Perché,
arrivati ad un certo momento, nello stesso bilancio, e voi stessi
nella relazione del bilancio, si dice, a pagina 7, che "rispetto
alle previsioni per l'anno 1971, il provento delle quote fisse del
reparto fiscale per l'anno 1972 viene elevato da lire 11 miliardi a
lire 16 miliardi (lascio i rotti), in relazione al gettito dei
tributi ammessi a ripartizione, come risulta dalla tavola 8
allegata alla presente relazione.
Ma poi continua: nelle previsioni del bilancio 1972, non è stata
ripetuta la previsione di lire 3 miliardi e 200 milioni riguardanti
il contributo straordinario statale già richiesto nei precedenti
esercizi ai sensi del 3° comma dell'articolo 12 per opere
pubbliche, in quanto l'entrata stessa dovrà formare oggetto di un
futuro preventivo, di future trattative.
Ora, si capisce, questo lo abbiamo sempre sostenuto e non ne
facciamo una colpa a nessuno. Si capisce che, avendo potuto avere
adesso un riparto unico, con questa unica, e un reparto nuovo, si
capisce che l'articolo 12 sparisce. L'articolo 12 non c'è più. Però
qui dentro si dice "lo si riporterà"; ma per adesso lo tiriamo via.
Difatti, se voi andate a vedere il bilancio all'articolo 82
dell'entrata voi troverete "contributo speciale dello Stato ai
sensi del 3° comma dell'articolo 12 dello Statuto regionale" dove
c'è un'indicazione, ma non c'è ancora niente.
Allora si capisce perfettamente che se - come noi ci auguriamo
tutti - l'articolo 12 nel 1972 ci dovesse dare altri 2 - 1 - 3
miliardi, quelli che saranno, e andranno in aggiunta.
Ma finché qui non ci sono, sono mancanti. Quindi noi abbiamo
avuto nel 1961 tanto di quota fissa, tanto di quota mobile e tanto
di quota articolo 12. Ma qui sopra, oggi come oggi, questa somma
non è tutta intera come viene presentata qui.
Naturalmente è logico che ognuno tiri l'acqua al suo mulino e
faccia come può e su questo io non ho niente da protestare. Come,
per esempio, mi ha fatto un po' sorridere questa mattina - ma io
penso che lo abbia fatto in questo senso - l'Assessore Chantel
quando ci leggeva la comunicazione dei denari che vengono dati
attraverso l'Intendenza, che sono lettere che si ripetono da almeno
decine di anni.
Naturalmente Chantel - e su questo gliene voglio dare atto
perché così è - dice: vedete, è diversa la storia, perché noi ormai
non riceviamo più soltanto questa quota e dobbiamo andare a Roma a
trattarci la quota variabile, tutte queste belle cose qui. Oggi
come oggi noi riceviamo questo e ci dà maggiore facilità di poter
andare avanti. E su questo noi non abbiamo nient'altro da
aggiungere.
Abbiamo da discutere, invece, di due cose, molto più importanti,
secondo me: una è un po' polemica. Ogni tanto si viene fuori, dice,
ma voi, quando eravate lì dentro, perché non lo avete fatto? E,
giustamente, è saltato su l'amico Ramera, al quale la battuta non
manca, che ci dice "noi siamo arrivati nel 1955 - la D.C., con i
suoi collaboratori di allora (perché li ricordiamo sempre, noi, i
collaboratori, allora c'era una concentrazione, abbiamo lavorato
insieme e abbiamo risolto un primo riparto, che era insufficiente -
come probabilmente fra qualche anno sarà insufficiente questo qui)
- e diceva l'amico Ramera "ma perché non l'avete voluto fare?"
Perché voi eravate per la politica dei rubinetti.
Io non ho mai fatto il tubista, neanche i miei amici qui. Quindi
sono quelle battute che lasciano il tempo che trovano.
La verità è un'altra. L'ha detto l'altro giorno, così en passant
il Vice Presidente del Consiglio. Noi abbiamo avuto una giusta e
grande fortuna. La giusta e grande fortuna di vedere in Italia che
dopo risultato - che per la Valle d'Aosta è positivo per merito di
tutti e non soltanto di alcuni - si ha avuto la soddisfazione di
vedere che di Statuti speciali, specialmente quello della Valle
d'Aosta e forse quello di una o altre due Regioni, ha dato dei
risultati positivi, per cui a Roma è venuto fuori effettivamente
quell'idea che era giusta, che doveva venire dalla
regionalizzazione, dalla creazione delle Regioni, non condivisa
allora forse da certi Partiti che invece oggi credono che possa
andare bene, cosa che però vogliamo poi vedere in futuro, perché
naturalmente se, ad un certo momento, anche lì verrà fuori, come in
altre Regioni e come qui, certe forme di milazzismo, non so dove
andranno a finire queste Regioni. Ma noi che siamo della gente di
buona fede speriamo che Iddio ci dia ancora un'occhiatina ogni
tanto per aiutarci a tirare avanti la barca, ci auguriamo che
questo non abbia ad accadere e che anche le altre Regioni in tutta
Italia, quelle a Statuto normale, abbiano a dare dei risultati
positivi.
Però è altrettanto vero che questa è stata la creazione di tutta
la baracca perché, arrivati ad un certo momento, si sono dovute
finanziare e hanno detto per la Valle d'Aosta come quelle a Statuto
speciale che hanno delle responsabilità maggiori, quindi diamole,
d'altronde è semplicemente ridicolo quando ad un certo momento si
viene fuori e si dice: ma noi abbiamo portato avanti questo
problema, ma questo problema era allo studio da 5-6 non so da
quanti anni, questo studio che era portato avanti e ricordiamo le
discussioni fatte come Assessore alle Finanze, come Presidente di
Giunta col Rag. Peretto, il Dott. Brero, che purtroppo non possono
parlare come funzionari, col Comm. Santrone alle Finanze, al Tesoro
pardon, abbiamo discusso, si discuteva già allora del quantitativo
della benzina, questo non per avere qualche cosa, per metterci su
un grado, un filetto, è per dirvi che nelle Amministrazioni le cose
non nascono mai spontaneamente, sarebbe troppo bello; immaginatevi
se domani si potesse risolvere un problema a tambur battente tanto
perché si cambia l'Amministrazione! I problemi vengono impostati
forse da 2 o 3 partiti diversi, da 2 o 3 Giunte diverse prima di
arrivare ad una conclusione e come si ottiene il buono si ottiene
il cattivo e quindi anche su questo bisognerà nei comizi limitare
certe presunzioni che vengono fuori, che sono umane nei comizi e
che è giusto che poi discuteremo.
Allora stabilite queste 2 o 3 cosette, mi sembra che ce ne siano
ancora 2; una che mi sta a cuore in modo particolare, e la citerò
per ultimo, e una invece che sono contento di poter esaminare con
voi: il fondo di rotazione.
Ma il fondo di rotazione io penso che nessuno di noi sia
contrario al fondo di rotazione, ad un certo momento, perché è
venuto fuori questo fondo di rotazione? Innanzitutto per avere la
possibilità di fare un fondo di rotazione bisogna avere i denari,
quindi con l'avanzo di amministrazione, con questa nuova proposta
fatta, eccetera i denari sono arrivati e si sono potuti destinare
4.000.000.000 e mezzo, adesso non li ricordo non ha importanza per
la mia discussione.
Fondo di rotazione perché? Ma mi sembra che sia giusto, sia
giusto perché, ad un certo momento, la Regione paga 2 miliardi e
tanti se non sbaglio, detto stamattina dall'Assessore Chantel,
perché 2 miliardi e tanti di interessi passivi su dei mutui,
eccetera, quindi giustamente invece di dare questi interessi
passivi alle banche io penso che, se noi diamo un fondo di
rotazione di X miliardi a una banca o a diverse banche, questo sarà
poi anche da studiare, da vedere, si possa economizzare una certa
ridda di miliardi, si possa avere eventualmente un certo reddito
d'interessi attivi sulle somme depositate, mi sembra il 5,75%, e
quindi, in linea di massima, noi non siamo contrari a questo, ben
vengano, naturalmente io non vorrei che questo fondo di rotazione
fosse poi il toccasana, come dicevi?
Forse poi il toccasana, perché tutto ciò che si presenta va bene
nel fondo di rotazione; abbiamo sentito stamattina che si ha detto
si provvederà col fondo di rotazione per vedere, per risolvere i
problemi dell'edilizia, si provvederà per questo, si provvederà per
quello, addirittura, se non sbaglio, se non ho capito male perché
qualche volta accade, specialmente a chi non è molto intelligente,
di sentir dire che addirittura potrebbe condizionare il credito
sulla piazza perché, se domani le banche fossero carenti di denaro,
ci saremo noi, eh beh, insomma io sono veramente contento di tutto
questo. Però io vorrei - questa è la seconda cosa - che il fondo di
rotazione dovesse poi portare avanti l'Amministrazione regionale a
voler moralizzare determinate impostazioni, per dire, e lo sentiamo
molte volte bisogna togliere i contributi, noi non crediamo a
queste cose qui perché ci sono dei contributi che possono essere
rivisti, che possono essere migliorati, ma io non so quali siano i
contributi che possono essere tolti, perché i contributi che sono
stati dati fino adesso in Valle d'Aosta, alcuni forse, lo dicevo
prima, hanno un po' polverizzato questo bilancio, ma io credo che
siano tutti indispensabili, ad ogni modo ne parleremo allora a
ragion veduta e con la massima tranquillità.
Adesso il problema che mi sta a cuore - e voi già lo sapete
perché qualcheduno già in precedenti riunione aveva detto: eh
sentiremo la demagogia di Bordon per quanto riguarda
l'agricoltura.
Io non è che voglia fare della demagogia, ne potrei parlare
anche al momento in cui discuteremo le voci dei 500 milioni che ci
sono in bilancio, ecc. ecc.; però mi ha fatto piacere, io l'altro
giorno ho presentato coi miei amici un'interpellanza e questa
interpellanza diceva: "Signori, ad un certo momento, la Coltivatori
Diretti ha esaminato una lunga serie di necessità, alcune
prioritarie, altre meno, che sono state registrate, sono state
sentite attraverso le innumerevoli riunioni che si fanno nelle
sezioni tutti gli anni; ebbene si è venuti qui e anche allora con
una interpellanza l'abbiamo detto e lo ripetiamo oggi perché non
abbiamo nessuna intenzione di passare come dei, con certi vantaggi
di primogenitura, ad un certo momento si è chiesta la gratifica
delle medicine e siamo stati veramente lieti e contenti di trovare
un'altra domanda analoga alla nostra e questa è passata
immediatamente, abbiamo preso nota anche sul bilancio, dopo averne
già sentita l'affermazione dell'Assessore alla Sanità. Poi abbiamo
portato avanti il problema delle 80.000 lire per le puerpere, che
mi sembra la cosa più onesta di questo mondo, perché non c'è
puerpera qui in Italia che lavori che non abbia determinate
provvidenze, almeno 40 giorni prima, adesso ho tutto un elenco ve
lo potrei leggere ma ve ne faccio grazia, perché ne faccio così
grazia anche a me, ma 40 giorni prima, 40 giorni dopo, tutto quello
che si dà è dovuto ed è giusto che sia dato, perché sarebbe
veramente deleterio se non fosse così, però alla moglie del
contadino queste cose non accadono, perché qualche volta non dico
proprio che comperi sul prato, sul campo, ma quasi, e quando è a
casa certamente non rimane 40 giorni o a letto o a cercare di
tirare avanti la baracca e allora che cosa abbiamo detto?
Almeno un contributo di 80.000 lire, che non è poi tutta farina
del nostro sacco perché ce lo siamo trovati in un'altra Regione, e
qui è stato discusso, è stato discusso seriamente, si è detto:
siccome lo Stato dà 50.000 lire, vedremo di dare la differenza di
30.000 lire, tutti d'accordo, quindi non noi, tutti quanti siamo
d'accordo su questa impostazione.
Ad un certo momento la Coltivatori Diretti ha ritenuto,
attraverso la nostra modesta persona, di tutti noi e di tutti voi,
di dire che qui dentro era opportuno prendere in esame di infortuni
di questi agricoltori, perché questi agricoltori, se si fanno male
nel momento più difficile in cui non possono lavorare, in cui
devono cercare altra manovalanza, gli mancano proprio i fondi per
poter tirare avanti.
E quindi tutti d'accordo, naturalmente questi che cosa erano?
Erano, non voglio chiamarli pagliacci, ma provvedimenti singoli
provvedimenti minuti, provvedimenti che colpiscono per forza,
perché sono naturali, ma noi qui non abbiamo, non perdiamo
occasione di sentirti dire, - ecco che allora mi servo delle parole
di Tonino che è veramente bravo gli sostituisce Germano al quale io
mando un amichevole saluto, perché almeno stuzzicandomi mi fa
ricordare certe cose -, ma fin alla televisione abbiamo sentito dal
primo all'ultimo non ce n'è stato uno che abbia detto che
l'agricoltura aveva bisogno di aiuti; stamattina ancora ce lo siamo
sentiti ripetere in 3 o 4 occasioni, con parole sante, che ci sono
delle sperequazioni e queste sperequazioni non possono andare
avanti con questo sistema fra i lavoratori dell'industria,
dell'artigianato, i lavoratori dell'albergo mi sembra che è stato
detto l'agricoltura, benissimo, ma tutte queste considerazioni
esattissime, però che cosa ci dicevano tanti, cosa rispondevamo
noi? Perché questo mi si può rimproverare: ma tu quando eri lì
perché non li hai dati? Non li abbiamo dati signori perché non
c'era stato questo aumento, questo è giustissimo, non avevamo avuto
questa disponibilità, quante volte ci siamo detti bisognerebbe
tirare via un miliardo dei lavori pubblici o da qualche altro
Assessorato per darli lì, ma tutti quanti quelli che sono stati in
una Giunta si ricordano con quanto giusto accanimento gli Assessori
difendano il loro bilancio, perché è giusto che sia così.
Ma oggi come oggi che abbiamo la disponibilità di 4 o 5
miliardi, invece di fare uno sforzo in questo campo per portare
avanti veramente un qualche cosa che sia positivo, che risolva il
problema, sia pure in un quadro generale, parola simpatica a
determinate persone, che cosa si fa? Si danno 500 milioni, 500 500
milioni in bilancio dicendo: c'è una legge allo studio che dovrà
risolvere tutto, è legata anche all'ecologia, sono contento di
sentire parlare di dare qualche cosa ai giardinieri della natura,
perché questa è la verità, ci si accorge fra le altre cose che
turismo, un sacco di altre attività regionali solo legate
all'agricoltura, ci si accorge che effettivamente nell'agricoltura
- e qui non suoni al razzismo, perché siamo già stati accusati non
molto tempo fa - ma in agricoltura ci sono veramente al 99% dei
valdostani e quindi ci preoccupiamo noi di dare dei denari perché
sono tutti i valdostani?
Ma in questa nostra agricoltura che porta avanti i sacrifici di
quella agricoltura? Dove non c'è più nessuno che vuole lavorare,
sono o non sono i valdostani?
Quindi con questo noi non diciamo non veniamo incontro ad altri
provvedimenti che forse toccano meno la gente valdostana, no, sia
ben chiaro e lo puntualizziamo, perché poi domani ce lo sentiremo
magari rimproverare e falsando quello che noi diciamo, noi diciamo
semplicemente, vista la disponibilità che abbiamo, è il momento di
fare lo sforzo per portare avanti questo problema.
E allora, tornando a quello che avevo detto prima, e se mi
mancasse tempo il Presidente del Consiglio mi sgridi pure, io starò
zitto e lo riprenderò allora, perché ne avrò il diritto, e allora
ad un certo momento tra le altre soluzioni cosa è venuto
fuori?  Si è detto: non è che non si debbano aiutare
proprietari di terreni coltivati a vigneti o ad altre colture, ma
sarebbe bene di incominciare da coloro che si alzano alle quattro o
alle tre per dare da mangiare le bovine, per lavorare attraverso
tutto un anno senza fare le ferie, perché le bovine questo non lo
consentono, per lavorare il giorno di Natale e il giorno della
Santa Pasqua come li vedremo lavorare adesso, eh beh incominciamo a
dargli qualche cosa che sia un aiuto; però, ecco qui la cosa più
interessante, che ci ha fatto veramente piacere, perché noi siamo
felici, proprio perché non vogliamo nessuna primogenitura, ad un
certo momento sembra che, lo vediamo qui attraverso questa lettera
che è veramente giunta tempestivamente, che ad un certo momento
quest'associazione di allevatori valdostani che, ripeto, vanta
potenti protezione almeno, e siamo contenti se li vantano perché
noi non abbiamo niente in contrario, noi siamo veramente lieti
perché le nostre battaglie di troveremo al nostro fianco, ebbene da
cosa partono? Partono con la lancia in resta e vanno a chiedere un
contributo, vanno a far firmare 2.000/3.000, io non so quanti sono
i contadini che hanno firmato, un contributo ogni bovina di 50.000.
Bene, io vi dirò che, quando si era esaminato questo problema in
altra sede, non si erano fatte cifre perché non era il caso di dire
50 o 40 o 30, si era  esaminato il problema per arrivare ad
una soluzione sempre con quella comprensione che si deve avere,
perché ripeto siamo stati tutti un po al Governo in maggioranza e
un po in minoranza e io onestamente riconosco oggi che mi ci trovo
molto meglio in minoranza, perché è molto più facile risolvere i
problemi come forse li sto risolvendo io oggi con la massima onestà
e ci tengo a dichiararlo, però dico, arrivato ad un certo momento,
non avevamo detto : bisognerà esaminare questa situazione.
Adesso che cosa accade? L'altro giorno ci siamo permessi di
dirvi: signori 30.000 bovine cerca che ci sono qui a 50.000 lire fa
un miliardo e mezzo. Questo miliardo e mezzo noi lo abbiamo, non
vogliamo stanziare il miliardo e mezzo?  Ma vogliamo stanziare
un po meno? Ma io vi dico - e questo ve lo ripeterò ancora, ne
avremo occasione dopo - questi 500 milioni sono assolutamente
insufficienti, naturalmente voi mi direte: ma tu fai questo fai
tutto questo perché vuoi far togliere il fondo di rotazione, perché
un miliardo è stato tolto già da loro per un altro motivo, uno lo
vuoi far togliere tu di qua quindi il fondo di rotazione va a carte
e quarantotto.
Ma io vi dico e ve lo ripeto per l'ennesima volta: vi sono delle
scelte prioritarie che l'Amministrazione regionale, il Consiglio
regionale deve fare e una di queste scelte. È inutile che si
continui a dire l'agricoltura sta morendo, noi abbiamo tutti i
pascoli che vanno a catafascio, tutte cose che dite anche voi che
sapete meglio di me, ma se noi fino a quando avremo - e lo dicevo
l'altro giorno - l'ammalato sul letto arriverà il medico e lo
visiterà e dirà tutte le malattie che ha dalla polmonite alla
bronco-polmonite a tutto quello che volete ma non gli diamo le
medicine se non col contagocce, e tra non molto l'ammalato è morto!
E quando noi gli vorremo far fare, farlo resuscitare non saremo più
a tempo, avremo soltanto l'occasione di fargli fare un bel
funerale, il che non soddisfa nessuno.
Quindi queste cose dette, e ce lo siamo sentiti dire anche qui,
quindi non sono parole nostre, perché le parole della Coltivatori
Diretti, e qui mi fa dispiacere, e proprio io ripeto, e ne
parleremo in altra sede, ma noi abbiamo un Assessore in Giunta,
questo Assessore io sono sicuro che avrà fatto sentire, lo penso,
perché guai se non fosse così, io penso che avrà fatto sentire
queste necessità perché, arrivati ad un certo momento, noi ci
sentiamo dire: ma qui abbiamo richiesto tutta questa somma, non ce
la volete dare, ma io penso che sia un sacrificio che dobbiamo fare
perché, se noi non facciamo questo sacrificio, questa volta non lo
faremo più, perché  io non penso che si possa rispondere a
questo. Vedremo col fondo di rotazione, daremo dei denari a questi
coltivatori diretti a basso tasso di interesse. Non credo neanche
questo che sia possibile perché non risolve il problema. Quindi
riparleremo ancora dopo, ma io insisto e dico: che noi non possiamo
votare questo bilancio per molti e svariati motivi, ma questo è il
principale motivo, perché noi riteniamo che una buona parte di quel
capitale, di quella somma che noi abbiamo avuto di più debba essere
distribuita agli agricoltori e lo deve essere in questo momento,
perché se noi faremo di nuovo questo l'anno venturo ci ritroveremo
qui e non avremo fatto niente di questo perché quando arriveranno
le firme qui alla Regione si dirà certamente: non ci sono i denaro
in bilancio, li stanzieremo l'anno venturo il bilancio si sarà
stanziato di nuovo grosso modo, i vari assessorati avranno avuto il
loro ammontare e io voglio poi vedere quello che viene
fuori.
Ma come prima cosa perdiamo un anno e le difficoltà saranno
ancora maggiori.
Quindi io mi riservo di intervenire per altre cose, perché ce ne
sarebbero altre, ma le più importanti erano queste, forse le altre
sono più demagogiche e quindi ve ne faccio grazia, ma io insisto su
questo punto perché per me è il problema base, il problema più
importante che noi abbiamo di fronte, perché tutto il resto lo
riconosciamo è in sviluppo, è in aumento, vediamo che ci sono delle
facilità di lavoro, di facilità di vita, mentre nell'ambiente
nostro dell'agricoltura se uno non ha un'altra attività vicina non
vive più e questo è gravissimo perché lo ripetiamo per l'ennesima
volta: noi abbiamo proprio i problemi di cui si parlava, ogni tanto
qui abbiamo le parole difficili, ma non solo qui in Italia, ad un
certo momento ci siamo riempiti la bocca della parola
"programmazione", adesso c'è l'ecologia, benissimo, vediamo questa
ecologia, cerchiamo di fare in modo che questa ecologia venga
portata avanti con la conservazione dei pascoli, dei terreni, delle
nostre montagne, dei nostri alpeggi attraverso chi? Attraverso
quelli che ci lavorano tutto l'anno.
Fosson
(U.V.)
- Chi chiede la parola?
Manganoni (P.C.I.)
- Si era accennato questa mattina alle
elezioni, al periodo elettorale. E bene, Bordon, ce lo ha voluto
confermare. Ha voluto darci un saggio della sua abilità oratoria
propinandoci un bel comizietto elettorale.
Da parte mia potrei fare lo stesso, da parte mia, cioè propinare
anch'io ai colleghi Consiglieri un bel comizietto elettorale.
Vi premetto che questo non è nostro costume. Noi, i comizi
elettorali li facciamo nella dovuta sede, sulle piazze, nelle sale
delle riunioni, non li facciamo in Consiglio.
E, diceva Bordon: riparto fiscale - ma ricordatevi che al
Ministero X c'era un democristiano, al Ministero H c'era un
democristiano, al Ministero c'era un democristiano.
Non so se anche gli uscieri erano democristiani. E lo saranno,
lo saranno stati perché sappiamo il sistema di assunzione. Comunque
che ce ne possiamo noi se ci sono dei democristiani dappertutto?
Purtroppo! E che, è colpa nostra?
Ora, io premetto che qui in Consiglio tutti i gruppi sono stati
unanimi nell'approvare il progetto di legge sul riparto fiscale che
il Consiglio regionale ha inoltrato a Roma. Non solo, ma tutti i
gruppi si sono impegnati di fare le dovute pressioni, di ottenere i
necessari appoggi dai loro Partiti a Roma - e quindi dai
rappresentanti di questi Partiti in Parlamento - affinché questa
proposta di legge di riparto passi al Parlamento e al Senato, come
è passata.
"I viaggi a Roma di Ramera"
- ha detto Bordon. E noi
potremmo dire
"e i viaggi a Roma che abbiamo fatto noi!"
Noi questo non lo diciamo perché non facciamo un comizio
elettorale. Non stiamo ad elencarvi quante volte i rappresentanti
del nostro Partito sono andati ad incontrare i Parlamentari nostri
a Roma per sostenere e perorare la causa e che questi viaggi siano
stati efficaci lo dimostra perché, precisamente, anche da parte
nostra hanno sostenuto ed appoggiato questo riparto, da parte dei
nostri Parlamentari.
Io potrei dire:
"...e ricordatevi che nella Commissione X
c'era il comunista H e nella Commissione Y c'era il
comunista...".
Noi non lo diciamo perché non facciamo comizio
elettorale, questo lo dice Bordon.
Possiamo dire anche che, grazie all'appoggio dei 150
parlamentari che ci sono a Roma, questa legge è passata. Noi non lo
facciamo perché usiamo un altro stile. Noi pensiamo che in questa
aula si debbano ottenere dei discorsi di una certa levatura e non
dei comizi elettorali da piazza!
Comunque vorrei limitarmi ad accennare alcuni problemi, di
accennarli en passant.
Io non ripeto quanto già ha detto Dolchi a nome del nostro
gruppo. Però vorrei precisare, sul problema della casa: se ne parla
tanto, si parla di miliardi. Siamo sempre d'accordo, però
praticamente, fino adesso abbiamo fatto niente.
Questa è la constatazione.
E, vedete, io sono un praticone, io non ho la testa su sù in
alto per la luna, io guardo alle cose concrete ed alle
realizzazioni.
Il problema della casa è una cosa sentita, è una cosa che va
risolta. Io penso che su questo siamo tutti d'accordo perché dagli
interventi, almeno così ho capito, dagli interventi che ho sentito
sino adesso. Ma, dico io, per costruire le case bisogna
innanzitutto acquisire terreni per prima cosa, secondo, in base ai
terreni, preparare i progetti, fare allestire i progetti e, tra
l'acquisizione dei terreni e forse si potrà anche, sarà forse anche
necessario ricorrere agli espropri. Poi l'allestimento dei
progetti. Quanto tempo ci passa?
Beh, io non so. Non è che io voglia fare dei calcoli precisi ma
fra una cosa e l'altra, prima di poter appaltare può anche passarci
un annetto ed allora noi, prima di iniziare la costruzione,
perderemo circa un anno - io dico un anno, potrà essere di più
potrà essere un po' meno - magari coi fondi, senza poter iniziare
le opere.
Ed allora io direi: l'impegno che noi dobbiamo chiedere alla
Giunta oltre, e giustamente, gli stanziamenti, è quello di darsi
subito da fare per l'acquisizione dei terreni ricorrendo, nel
Comune di Aosta, alla 167 (se si giudica opportuno); negli altri
Comuni magari, non so, sulle zone destinate all'edilizia popolare
in base ai piani regolatori.
Ed in seguito fare allestire i progetti. Ed allora, poi potremmo
iniziare la costruzione delle case. Ma se noi non abbiamo questi
due elementi indispensabili, ebbene, noi, come facciamo a costruire
le case?
Quindi l'impegno che noi dovremmo richiedere alla Giunta,
innanzitutto è questo: acquisto dei terreni e allestimento dei
progetti.
Però, in fatto di casa, vi è un altro problema. Noi parliamo di
costruzione di case nei centri urbani, nei centri industriali.
Cerca il 50% degli operai, dei lavoratori della Valle non
risiede nei centri urbani. Dico "circa il 50%". Di questo circa 50%
è composto da operai e contadini, cioè da operai che lavorano in
fabbrica, che però risiedono in campagna dove hanno la
famiglia.
Ora, perché questi operai, questi lavoratori abbiano diritto ad
una casa buon mercato, dobbiamo obbligarli a scendere ad Aosta, ad
abitare per 2-3 anni in una soffitta malsana per poi forse aver
diritto alle case popolari?
Io penso di no. Io penso che noi dobbiamo fare tutto il
possibile per evitare che si verifichi questo. Ma che questi
lavoratori rimangano in quelle zone.
Si continua a parlare di spopolamento della montagna.
Eh! Se vogliamo che non si spopoli, costruiamo anche in quelle
zone le case! Non certamente dei condomini, non commettiamo
l'errore, l'enorme errore che ha commesso la cassa del Mezzogiorno
a Matera dove, per dare un alloggio a contadini che abitavano nelle
caverne, nei famosi sassi di Matera che io ho visto, ha costruito
case di 4 - 5 piani di modo che quella famiglia di contadini che
abitava nella caverna, che hanno messo al quarto piano, avrebbe
dovuto portarsi e le capre e le pecore e le galline nel quarto
piano (magari nella sala da bagno).
Ora, io penso che noi qui non abbiamo la Cassa del Mezzogiorno e
non abbiamo i tecnici e i dirigenti della Cassa del Mezzogiorno per
fortuna, abbiamo delle persone di buon senso che queste cose le han
capite e pertanto bisognerà costruire delle casette, ogni famiglia.
Però facciamo in modo che anche questi abbiano quei benefici.
Non vi parlo poi della categoria dei contadini. È vero che per
questi c'è adesso il 30% di contributo a fondo perduto, ma coloro
che non hanno il rimanente 70% come si costruiscono la casa?
Comunque io qui non voglio affliggervi di più perché mi riservo
di intervenire quando si discuterà della casa.
Ora, i problemi dell'agricoltura. Stanziamenti per fondi
dell'agricoltura.
Bordon, io penso che l'avrai ricevuta anche tu questa lettera
che l'Associazione Allevatori valdostani ha inviato a tutti i
Consiglieri. Io penso che sia una richiesta legittima ed io potrei,
adesso, fare tutta una lunghissima disquisizione sulla tragica
situazione in cui versa l'agricoltura. E, come l'ha fatta Bordon,
modestamente potrei farla anch'io perché i problemi
dell'agricoltura della Valle li conosco almeno quando Bordon.
Senonché io mi riservo di intervenire e di trattare questo
problema, di trattare queste legittime e giustificate richieste dei
coltivatori diretti quando noi tratteremo il problema che è
iscritto al n. 3 dell'allegato E alla legge regionale pagina 144.
Ed allora, per evitare di seguire l'esempio di Bordon, e fare
anch'io un comizio elettorale, non accenno ad altro, ma vi dico
solamente che nella relazione del Presidente si accenna a tutti i
problemi: casa, trasporto, agricoltura, turismo ecc. ed io penso
che quando esamineremo i vari bilanci e le varie voci ogni
Consigliere avrà il diritto ed anche il dovere di intervenire, di
fare delle proposte e di fare delle critiche. È ciò che io mi
riservo di fare in sede di discussione delle varie voci dei vari
capitoli di bilancio.
Pedrini (P.L.I.)
- Signor Presidente, evidentemente, una
parola, il Partito Liberale la desidera dire su questo bilancio.
Diciamo subito, così, come lo abbiamo detto nelle passate tornate
di questi lavori, che evidentemente il bilancio presentato non è
che ci soddisfi nella maniera in cui noi avremmo voluto.
Abbiamo sentito stamane la relazione del Presidente della
Giunta. È una relazione abbastanza valida, come diceva il
Consigliere Bordon, che però lascia delle ombre e che evidentemente
non può essere approvata così, se non nel suo insieme di propositi
di fare bene.
Ma noi vogliamo scendere un po' più in fondo. Noi avremmo
voluto, specie sotto determinati punti, ed è per questo che ci
riserviamo nel secondo intervento e nei capitoli, una disamina più
attenta ed un intervento più preciso, noi desideriamo dire subito
che vogliamo delle spiegazioni chiare e sane su quello che è il
fondo di rotazione.
Siamo anche noi dell'avviso che non si può così, tout court, con
un colpo di spugna, cancellare tutti i contributi. Ci saranno dei
contributi che possono essere cancellati. Ma ce ne saranno degli
altri che devono vivere per delle ragioni di economia interna
valdostana che evidentemente in questo momento non possono essere,
così, come dicevo precedentemente, con un colpo di spugna
eliminati, ma dovranno essere eventualmente eliminati un po' per
volta - a gradi - al fine di portare la mentalità nostra valdostana
e la mentalità di quello che è l'economia finanziaria di ciascuno
di noi ad un fondo di rotazione che io mi auguro veramente possa
servire alla sua soluzione.
E mi sia concesso di dire che riguardo all'industria e commercio
io avrei voluto sentire dal Presidente qualche cosa di più. Avrei
voluto sentire qualche cosa di più in base all'occupazione della
nostra manodopera specie in bassa valle. Avrei voluto avere
un'assicurazione più precisa sulla legge dei commercianti o meglio
ancora sul provvedimento dei commercianti che è quanto mai
impellente e so che a giorni arriverà sul tavolo del
Presidente.
Avrei voluto, insomma, che su questo profilo, che evidentemente
scotta per quanto riguarda l'ambiente commerciale e artigianale in
tutta la Valle e per quanto riguarda la manodopera in particolare
per la bassa Valle, Avrei voluto che il nostro Presidente ci
dicesse qualcosa di più e ci dicesse qualcosa di più concreto sotto
un profilo finanziario.
Io devo dire che faccio parte della Commissione dei Lavori
Pubblici e del Turismo. Abbiamo esaminato, con i membri della
Commissione, appartenenti a tutti i Partiti, abbiamo esaminato il
bilancio di questi due assessorati. E debbo dire, con estrema
franchezza ed onestà, che tutta la Commissione del Turismo ha
approvato questo bilancio e quella dei lavori pubblici, in parte,
l'ha approvato dicendo che evidentemente, aspettava in questa sede
la parola definitiva.
Io dico che la sede spetta per tutte e due le Commissioni. Però,
mentre io negli anni passati, ed in modo particolare in questi
ultimi anni, mi ero veramente scagliato contro la mia miserevole
somma che era stata data all'assessorato al Turismo, entrando poi
in merito alla distribuzione di questi finanziamenti e di questi
soldi che l'assessorato al turismo ha, devo dire, che questa volta
è stata data una giusta se non ancora completa, ma una giusta
rilevanza a quello che è il turismo valdostano che per noi
valdostani, ripetiamo, è una vera industria, è la miniera futura
della Valle d'Aosta su cui si potrà fondare la nostra economia,
economia familiare, economia regionale, economia di tutti i
valdostani.
Evidentemente avrei voluto sentire anche dal Presidente qualche
cosa sull'agricoltura, qualche cosa in più.
Qua, tutti hanno parlato, dal comunista Manganoni al
democristiano Bordon del problema dell'agricoltura. Penso che noi
Liberali non è che vogliamo essere meno di questi due partiti. Noi,
solitamente non vogliamo nemmeno arrivare a pensare questo.
Ci limiteremo soltanto a dire, con estrema modestia, che noi
abbiamo presentato una legge per il miglioramento agricolo "pour le
tourisme et l'agriculture". E avremmo voluto che il Presidente,
nella sua bontà infinita, nell'esame che gli ha fatto, avesse detto
una parolina. In fondo è una legge che è stata studiata per vari
mesi, è una legge che noi abbiamo presentato, è una legge che ha
superato il primo grave inghippo che era formato della Commissione
Affari Generali, deve essere portata di fronte alla Commissione
Agricoltura e Turismo, noi avremmo voluto sentir dire che in questo
campo anche noi abbiamo dato il nostro piccolo contributo, perché
evidentemente riteniamo che, avendo fatto questo sforzo nello
studiare questa legge, noi abbiamo il diritto, come tutti, di
vederla portare in questo Consiglio e di sentire l'opinione di
ciascun partito in merito.
Io mi auguro che su queste piccole, modeste cose, che io ho
detto - e non voglio entrare in altri dettagli perché mi riservo,
proprio capitolo per capitolo, se sarà il caso, nella conclusione
definitiva, io mi riservo di sentire che cosa la Giunta, che cosa
il Presidente della Giunta dirà su queste nostre modeste cose.
Abbiamo avuto la soddisfazione di fare alcune richieste ai
Lavori Pubblici, alcune richieste al Turismo per la Bassa e per
l'Alta Valle ed abbiamo avuto la soddisfazione di vedercele
accettate in Commissione.
Noi vogliamo sentire una parola dal Presidente sull'agricoltura,
sull'industria e sul commercio, su quello che è l'andamento
generale, su quello che si pensa di fare un po' più concretamente
su queste specifiche richieste che noi abbiamo fatto qualche mese
fa - siamo ormai a mesi perché qua i giorni passano
velocissimi.
Ci riserviamo quindi di dare il nostro parere in attesa di
sentire la risposta del Presidente della Giunta in merito.
Siggia (P.C.I.) -
Presidente della Giunta, Colleghi
Consiglieri, ho letto ed esaminato pure io con attenzione il
progetto di bilancio 1972 che è sottoposto all'approvazione del
Consiglio. E mi pare necessario che esprima in questa sede anche la
mia opinione su questo documento contabile amministrativo.
Devo dire subito che dopo anni di mia attività di Consigliere ho
potuto riscontrare nei fatti la veridicità di quegli interventi che
avevano formato oggetto della discussione generale sul bilancio un
paio di anni addietro e che nel clima critico nazionale su tale
tema ponevano l'accento sul fatto che ormai i bilanci dovevano
essere quasi considerati uno strumento contabile e non dovevano
essere intesi come base per una politica amministrativa.
Direi che ciò era vero. Abbiamo constatato in realtà, nel corso
dell'anno, il Consiglio potrebbe modificare con legge o con
delibera tutta l'impostazione della politica amministrativa
variando semplicemente i capitoli di un bilancio.
Per questo motivo, al di là delle voci, al di sopra delle cifre
riportate, la parte più importante, io ritengo del bilancio,
continua ad essere la relazione fatta dal suo presentatore nella
quale si leggono i principi fondamentali che hanno ispirato la
stesura di questo documento e soprattutto si indicano in maniera
sintetica le previsioni per la sua utilizzazione. In una parola: si
esprime la volontà politica di una maggioranza a risolvere in un
certo modo i problemi della gente.
Ecco perché ho ascoltato con vivo interesse la relazione del
nostro Presidente della Giunta e su questa voglio incentrare la mia
attenzione.
Riconosco che il nuovo riparto fiscale, elemento di fondo - che
per tutte le considerazioni fatte dai colleghi che mi hanno
preceduto rappresenta una grossa conquista dei valdostani per la
loro autonomia, il riparto fiscale, dicevo, è di pochi mesi fa. E
certo non era facile in pochi mesi riuscire ad adeguare lo
strumento amministrativo alla nuova realtà anche e soprattutto per
l'ormai inveterata abitudine dei tecnici alla stesura di un
bilancio tradizionale per la Valle d'Aosta incerto nelle cifre.
Così devo sottolineare che era difficile fare un bilancio
programmatico che consenta il termine breve per esprimere un
concetto che però tutto il Consiglio intende, senza avere a
disposizione i dati definitivi della Programmazione fluendo
soltanto dei primi e non completi studi d'indagine nei vari campi
della vita della Regione e senza quindi aver potuto fare
precedentemente le scelte necessarie da parte del Consiglio.
E devo dare atto anche che nella sua relazione il Presidente
della Giunta ha elencato però i settori di intervento
dell'Amministrazione dando quindi una priorità ai vari problemi
insoluti da anni e che più urgentemente richiedono una decisa
politica di riforme.
Ma, fatte queste premesse, devo anche esprimere - me lo si
consenta - alcune mie personali osservazioni. Sono soltanto tre: la
prima è quella per cui se è vero quanto ci ha detto nella sua
relazione il Dottor Dujany che questo bilancio è stato per la prima
volta elaborato in modo democratico, allora vorremmo che con
altrettanta ampia consultazione fossero finalmente esaminati, sul
loro nascere, tutti i provvedimenti da votare in Consiglio.
E non voglio qui riferirmi, a ripetere quanto già ha fatto
oggetto di un mio precedente intervento per quanto riguarda la
tradizionale abitudine di portare in quest'aula in discussione
progetti, problemi già esaminati de altri, ma sui quali il
Consiglio si trova a dover decidere nell'arco di pochi minuti senza
aver potuto interferire o esprimere i propri pareri in
precedenza.
Credo che questo impegno, di maggior consultazione nel sorgere
dei vari problemi amministrativi, noi lo possiamo chiedere alla
Giunta perché riteniamo che è un apporto costruttivo per la
migliore soluzione di tutti i problemi regionali possano dare tutti
i Consiglieri di maggioranza o di minoranza che siano.
Il secondo aspetto: già Dolchi ha sollecitato la progressiva,
lenta abolizione di leggi inutili ed io non faccio che sottolineare
la sua richiesta e farla anche mia.
Il terzo aspetto però su cui vorrei soffermarmi è quello che ha
già costituito centro di interventi di Consiglieri che mi hanno
preceduto.
Mi riferisco alla tradizionale politica ormai inveterata in
Valle d'Aosta del contributo. E direi, chiedo, che sostituisca a
poco a poco questa deleteria politica di sussidi con una più seria
e pregnante di costituzione di servizi generali generalizzati.
E mi riallaccio a quanto hanno detto sia il Consigliere Bordon
che il Consigliere Pedrini.
È vero, non tutti i contributi sono da abolire. Anche qui il
Consiglio dovrebbe fare un'accurata scelta di quei sussidi che
devono rimanere in piedi per ragioni contingenti, per ragioni varie
che non possono essere ancora sostituiti con particolari leggi da
altre che però non hanno più ragione di esistere.
E mi riallaccio anche a quello che diceva Bordon che in realtà
tutti, in quest'aula, hanno parlato e, direi, condannato la
politica di sussidio ma che in realtà mai nessuno ha avuto il
coraggio di fare proposte concrete per arrivare alla sua
progressiva eliminazione.
Ho detto prima, e lo ripeto, che ritengo indispensabile un
colloquio fra tutte le forze politiche prima ancora che hai
problemi vengono in discussione in quest'aula.
Quanto ho detto risulta semmai più sottolineato proprio dal
discorso sull'abolizione della politica dei sussidi. Perché,
naturalmente, il più ampio dibattito porterebbe immancabilmente a
due vantaggi.
Io son d'accordo, la politica dei sussidi e quella che è
semplice, usata in Valle d'Aosta forse per molto tempo, a scopo
elettorale, e non sempre a scopo elettorale, ma perché bisognava
venire incontro a certe esigenze in mancanza di strumenti
migliori.
Ma sono anche d'accordo che non può un Assessore o una Giunta
assumersi l'arbitrio di abolire quanto per anni si è fatto in Valle
e quanto indubbiamente costituisce la popolarità di una
amministrazione.
Ecco perché ritengo che la discussione sia indispensabile,
perché ci sia la responsabilità di un Consiglio regionale che, con
assoluta serietà, fa il discorso che il sussidio deve essere
sostituito da una previdenza più seria, più moderna, più
generalizzata, che non dia adito a scompensi, a speculazioni, ma è
il Consiglio che lo deve fare.
E vorrei ricordare a tutti i colleghi, anche se riconosco che mi
sono creato una particolare impopolarità, quanto io avevo
sostenuto, avevo detto - sia pure nell'ambito ristrettissimo dei
pacchi di Natale - quando avevo detto:
"è una forma di
elargizione strana, così, tradizionale forma di aiuto, che non è
più tale, non ha più significato e deve essere abolita".
Avevo in quel momento richiesto che le due Consigliere regionali
firmassero quella mozione con me e che il Consiglio assumesse la
responsabilità di dire che quel tipo di intervento così
paternalistico e ormai superato fosse abolito.
Questo perché avevo capito che l'Assessore da solo non poteva di
punto in bianco - se anche, forse, parte della popolazione, avrebbe
potuto riconoscere la validità del suo discorso, non avrebbe potuto
da solo assumersi la impopolarità di abolire una simile forma di
aiuto.
Direi che il discorso va generalizzato.
Se vediamo questo bilancio e lo esaminiamo anche nelle grosse
cifre, troviamo una quantità enorme di voci che sono sperperate
perché framezzate e distribuite in maniera, così, sovente
arbitraria. Ma non perché sia la colpa di nessuno, ma perché
l'ufficio assistenza della Regione sappiamo che è composto da
pochissimo personale neanche in grado di seguire fino in fondo
queste pratiche, per cui sovente si deve basare su strane
informazioni, su conoscenze personali. Direi è il modo meno serio
per distribuire i soldi.
E, dicevo, i due vantaggi della discussione a monte di questi
problemi sono quelli di coprire le spalle a una Giunta per abolire
alcuni interventi e, nello stesso tempo, di dare alla Giunta il
suffragio di un Consiglio che con la Giunta trovi il sistema
migliore per ridistribuire questi fondi, questi soldi o quantomeno
per creare certe strutture che sono indispensabili per - e parlo
del campo della sanità - per arrivare ad una riforma sanitaria che
preveda assistenza, prevenzione, ma come servizio
generalizzato.
Direi che è proprio un dibattito alla base e profondo - e voglio
qui ricordare all'Assessore Benzo che difendo nel suo difficile
compito di arrivare ad un tipo di politica nuova. Che io aspetto
ancora che sia convocato poi il gruppo consiliare per discutere la
riforma sanitaria. Comunque è indispensabile che questo discorso -
proprio perché è una riforma che è urgente, di cui la gente ha
bisogno e che prevede l'istituzione di servizi completamente nuovi
e che devono nel tempo sostituire quelle forme arcaiche che abbiamo
nei nostri bilanci, nella nostra amministrazione quotidiana, debba,
dicevo, uscire come nuova indicazione da un dibattito a cui
partecipa il Consiglio intero.
Mi riservo, comunque, in alcune voci, poi, dell'Assessorato alla
sanità, di riprendere la parola per alcune osservazioni che sono
però di merito stretto all'Assessorato del Dottor Benzo.
Sollecito alla Giunta ancora la richiesta che, al di là delle
discussioni che mi riguardano direttamente con l'Assessore Benzo,
però sia considerata la necessità di una maggiore partecipazione e
maggiore attenzione da parte di tutto il Consiglio per l'esame di
provvedimenti che poi in questa aula devono essere discussai.
Bancod (U.V.) -
A titolo personale e in considerazione
della preoccupazione di numerosi Sindaci sull'approvazione o meno
del bilancio, francamente ero animato dalle migliori intenzioni, ma
dopo un esame e dopo aver constatato la carenza e la mancanza
palese di portare avanti i problemi da noi sostenuti, problemi
necessari allo sviluppo principalmente dell'economia dei nostri
agricoltori, non posso che condividere l'impostazione del mio
Gruppo.
Diverse nostre mozioni, votate dal Consiglio, sono poi rimaste
li ferme, senza provvedimenti - fra le quali è doveroso ricordare
anche la sistemazione della strada dell'Envers - problema questo
rimasto completamente insensibile all'attenzione della Giunta, in
contrasto con le dichiarazioni del Presidente della Giunta di voler
prendere in considerazione i problemi dei piccoli Comuni.
Ripeto ancora che sarebbe bene riflettere meglio prima di
castigare l'economia e lo sviluppo di questi 12 Comuni.
Ci sono poi altre necessità che qualcuno ha già accennato, ma
che è bene si continui ad insistere. La Mutua artigiani e
coltivatori diretti, e poi aggiungo anche i commercianti. Sappiamo
che queste Mutue si trovano in difficoltà. In difficoltà per via
della riforma sanitaria. Le rette sono aumentate considerevolmente
e si parla che aumenteranno ancora.
Quindi queste Mutue si trovano in condizione di non poter
sopportare tutti questi aumenti.
Volevo dire ancora, per i rivi di irrigazione, cioè volevo
chiedere all'Assessore all'agricoltura se ha pensato al Ru du
Chavacour. È un problema che sta a cuore a diversi Comuni ed è
veramente interessante che sia preso in considerazione.
Sull'edilizia popolare, come si è detto, non ci sono
stanziamenti. È un problema, naturalmente che va affrontato perché
interessa effettivamente la parte della popolazione.
Volevo dire due parole sulle mense delle scuole. Queste mense,
secondo me, bisognerebbe vigilarle maggiormente perché ci sono
state delle questioni che praticamente non sono state tanto belle,
insomma. Questi studenti pagano poco sì ma la Regione paga per loro
conto e quindi devono essere serviti bene.
Pure sul fatto degli studenti volevo ricordare all'Assessore
alla pubblica istruzione che certi Comuni non sono serviti bene e
che si potrebbe arrivare ad un miglior servizio interessandosi
bene.
Inoltre la questione degli artigiani. Degli artigiani volevo
ricordare che, mentre alle industrie si danno dei contributi e si
cerca logicamente di far venire in Valle delle industrie per
alleviare la disoccupazione, e questo è giusto, tutti dobbiamo
collaborare però, da un'altra parte, si dimentica un po' il fatto
degli artigiani (e di questo ne avevo già parlato).
Il mutuo degli artigiani, di 3 milioni, è insufficiente, da
tanti anni (da oltre 10 anni) che sono sempre 3 milioni mentre le
cose sono aumentate in una maniera vertiginosa. Quindi anche lì
dobbiamo intervenire perché effettivamente gli artigiani sono
parecchi: un operaio qui, due là, fanno forse un numero più di
quelle imprese che certe volte, quelle ditte che certe volte
vengono su, dicono di prendere un mucchio di operai, in ultimo
risultato poi 2, 3, 10 o 12 operai. Quindi su quel problema lì
insisto e che la Giunta provveda un po' per volta a rivedere questa
questione.
Un'altra questione, mi permetto di dire, secondo me la
distribuzione dei generi contingentati. Anzi, la benzina. La
benzina viene distribuita solo ai possessori di una macchina per
famiglia. Ciò, praticamente, è un'ingiustizia, è un'ingiustizia
perché questo è l'unico beneficio, beneficio più cospicuo che
deriva dalla zona franca.
Quindi bisogna rivedere anche questo sistema di distribuzione di
questa benzina perché, cosa volete, anche uno che non può avere una
macchina, per esempio, uno che per una infermità, o perché è
vecchio, che non può avere una macchina, è giusto che questo qui
sia privato da questo beneficio? Secondo me non è giusto.
Bisognerebbe che effettivamente questo beneficio venga distribuito
a tutti i residenti in Valle in maniera uguale.
Perruchon ved. Chanoux (U.V.)
- Moi je déclare pour ma
part de voter favorablement pour le bilan présenté parce que je
pense que tel qu'il est, il représente un instrument utile à la vie
régionale.
D'autre part, une opposition à ce bilan dans la situation
actuelle, à la veille des élections politiques, où aucune
alternative ne paraît possible, priverait la Région d'un instrument
administratif indispensable pour la conduite de la vie
publique.
Cette préoccupation, d'autre part, a été clairement manifestée
par une large partie de Syndic unionistes. Je ne pense pas de
pouvoir ignorer cette crainte manifestée par les Administrateurs de
nos Communes qui, par leurs positions, sont les premiers
porte-paroles des besoins de notre population.
Donc je voterai pour le bilan.
Fosson (U.V.)
- Altri chiedono la parola?
Alors, se non c'è più personne qui demande la parole, nous
passons la parole à l'Assesseur Chantel.
Chantel
(P.S.I.) -
Mi dispiace che non ci sia l'ex
Assessore alle Finanze Bordon perché volevo dargli una risposta a
quanto ha detto. Mi dispiace realmente.
Lo volete mandare a chiamare?
Dunque, comincio a dare una risposta sui quesiti o sulla
esposizione fatta dall'ex Assessore alle Finanze Bordon. E dico "ex
Assessore alle Finanze" perché un Assessore che si è occupato di
finanza per tanto tempo certe confusioni non lo dovrebbe fare. E mi
sembra, invece, che qui di confusioni se ne siano fatte molte.
Mi si viene, prima di tutto, a dire: perché avete messo sulla
pagina 9 "82 - contributo speciale dello Stato, ai sensi del 3°
comma dell'articolo 12 dello Statuto regionale".
Era logico che lo mettessi.
No, lo ha accennato perché io l'ho sottolineato, ecco. E, per
essere precisi, non credo di aver bisogno di ricordare a Bordon il
comma 3° dell'articolo 12 che lo conosciamo tutti. Potrei invece
ricordare a Bordon che la Commissione Senato e Camera del Tesoro e
Finanze aveva dichiarato, fin dal 1968, che non era più possibile
erogare somme sull'articolo 12, il quale prevedeva che queste somme
potevano essere erogate alla Regione per provvedere a scopi
determinati che non rientrano nelle funzioni normali della Valle.
Lo Stato assegnerà alla stessa per legge contributi speciali.
E perciò noi l'abbiamo portato con gli auguri di non averne
bisogno perché vorrebbe dire: prevedere dei cataclismi, dei
terremoti, degli eventi, diciamo così, talmente gravi a carico
della popolazione che, dico la verità, - è bene lasciarlo in bianco
l'articolo 12, in queste condizioni!
Bordon, probabilmente, che ha elaborato anche lui dei bilanci,
sa benissimo che in un bilancio elaborato non si possono mettere
delle voci dove non esistono delle leggi. E perciò, bene o male, il
bilancio, ripeto ancora un'altra volta: la legge è stata valida al
16 dicembre 1971, non poteva certamente mettere dei capitoli di
legge che il Consiglio regionale non avevo ancora deciso né
votato.
L'Assessore Bordon nella sua foga, non so se elettorale o meno,
ha citato esclusivamente - a pagina 144 (ma ci sono anche quelle
seguenti) che quel che noi avevamo proposto come leggi concernenti
interventi a favore dell'agricoltura per la difesa del verde
rurale, per la conservazione del paesaggio agricolo montano e la
protezione della natura, era sì mezzo miliardo, ma ha dimenticato
che ci sono anche 50 milioni per servizio ed assistenza
tecnica-economico-sociale per l'agricoltura della Regione Valle
d'Aosta. Ha dimenticato, naturalmente, che ci sono delle
provvidenze a sostegno di iniziative di cooperative di produttori
agricoli per la valorizzazione di prodotti agricoli e zootecnici,
contributi nelle spese di gestione. Ha dimenticato che abbiamo
messo 140 milioni per sostenere la centrale del latte che
indirettamente, sostiene anche la posizione di chi produce il latte
nella zona, - anche se siamo andati al di fuori della zona bianca
che rientrerebbe nelle norme per una centrale del latte.
Ha dimenticato, probabilmente, e questi sono qui scritti, non è
che lo diciamo adesso. Il bilancio lo abbiamo stampato e
distribuito: disegno di legge concernente l'estensione
dell'assistenza farmaceutica a favore dei coltivatori diretti e
degli artigiani e degli esercenti attività commerciali, nonché a
favore dei rispettivi familiari, i conviventi a carico: 150
milioni!
Ha dimenticato che c'è un'altra proposta di legge: estensione
dell'indennità giornaliera per inabilità temporanea conseguente ad
infortunio sul lavoro a favore dei lavoratori autonomi
dell'agricoltura residenti in Valle d'Aosta: 22 milioni!
E, probabilmente, chi ha parlato degli artigiani, probabilmente
non sa che la Cassa di Risparmio tra non molto aprirà un ufficio
dell'Artigian-Cassa proprio per venire incontro eventualmente alle
necessità degli artigiani.
E questo è bene dirlo! Vero. Perché, probabilmente, noi, abbiamo
un torto, lavoriamo a fondo e non diciamo niente!
Forse è un torto! Perché io sono d'accordo che sul riparto
fiscale ci hanno aiutati tutti e dico tutti. Però sono altrettanto
d'accordo che almeno questo ce lo vorrete riconoscere che
l'impostazione della legge e gli innumerevoli viaggi a Roma, e gli
innumerevoli colloqui, eccetera non li abbiamo messi per iscritto,
né siamo venuti qui a portarvi gli eventuali telegrammi di
personalità che si sono interessati a fondo di questa questione.
Non l'abbiamo fatto. Se lo desidera, Bordon, gliene posso dar
copia, da quelli di Pertini a quelli del Vice Presidente del
Consiglio e andare avanti, se è solo per questo!
Io non vengo qui a fare un comizio elettorale. Rettifico solo,
così, qualcosa detta per dire. Aggiungo qualche cos'altro. Qui si è
parlato di edilizia.
Io, quest'anno, se avete guardato il bilancio, l'edilizia
popolare - e vi porterò subito la legge e domani (ho già richiesto
Fosson di radunare i capigruppo per vedere se la possono portare il
7) come avete visto è previsto 60 milioni, per vent'anni - che
rappresenta un altro miliardo e mezzo. E, potrei ammettere che
questa legge stavolta ha una piccola variazione se il Consiglio
l'accetterà, cioè, c'è un maggior contributo per quelli che
vorranno trasformare - e questo favore proprio dei contadini - il
locale vecchio e adattarlo ad un locale un po' più, diciamo così,
portato alla possibilità di abitazione. Questo naturalmente
dipenderà da voi, non dipenderà certamente... noi le proposte le
porteremo e, ripeto, ho già chiesto un momento fa a Fosson di
radunare domani i Capi Gruppo per discutere se sono d'accordo di
portare questa legge che è poi la rinnovazione della vecchia legge
dell'edilizia popolare con qualche piccolo ritocco.
D'altronde noi, nel 1970, - io parlo solo da quando sono qui a
far l'Assessore, abbiamo portato allora a un miliardo e 250 milioni
la spesa per l'edilizia popolare. Abbiamo rifatto la legge
aspettando di vedere come si mettevano le cose l'anno scorso su un
miliardo; quest'anno la proposta è - ed è in bilancio - è di un
miliardo e mezzo. Ma quel che volevo dire in modo molto chiaro è
questo: che il fondo di rotazione è stato fatto apposta per avere
un polmone, per avere una valvola, per dare la possibilità
quest'anno, dove abbiamo dovuto fare un bilancio rigido in
esecuzione alle leggi, hai capito che ci sono, e se mi si dice che
sono stati portati dei capitoli inutili, io dirò al Consiglio "per
il prossimo anno non avete che da abolirli".
E con questo io non chiedo l'abolizione totale dei sussidi dei
fondi a fondo perduto, no.
Quando voi deciderete di fare delle leggi che forse
raggiungeranno maggiormente lo scopo per cui sono state fatte,
probabilmente, nella stessa stesura di queste leggi, sarete voi per
primi a dire, dato che c'è questa nuova legge, l'altra che c'era
prima è superata ed è perfettamente inutile
mantenerla.
D'altronde le leggi le dovrà pur votare il Consiglio, al massimo
la Giunta le potrà proporre, come d'altronde mi sembra che
qualunque Consigliere, qui dentro, abbia il diritto e il dovere di
proporre delle leggi se meglio lo crede.
Bordon dice "avete solo interpellato i Sindaci". Noi abbiamo
interpellato i veri (e sì, si l'hai detto tu - dovevate mandare a
chiamare la Coldiretti, non i Sindaci, l'hai detto tu, non l'ho
mica detto io sai).
Ora noi riteniamo che i Sindaci, di qualunque colore politico
appartengano, rappresentano i primi cittadini della comunità che
amministrano. E di questo ne saremmo talmente convinti che
continueremo ad interpellarli.
Aggiungo qualcos'altro. Tra il resto, Bordon, che ha esaminato
il bilancio, non ha visto probabilmente - si vede che non ha voluto
arrivare fino in fondo alle proposte di legge, non ha preso atto
della proposta di legge che porteremo in Consiglio per dare 200
mila lire per ogni km. di strada per levare la neve nelle frazioni
e credo questo sia anche un'altra volta andare incontro alle
popolazioni di montagna, incontro agli agricoltori che hanno
bisogno di essere aiutati.
Tecnicamente io dò una sola risposta: il fondo di rotazione,
quando voi lo vedrete, quando il Consiglio voterà volta per volta
gli interventi, è proprio quel polmone che ci permetterà di
introdurre in un futuro molto prossimo quelle leggi che non abbiamo
potuto introdurre per obbligo di presentazione di bilancio, perché
purtroppo le leggi finanziarie sono quelle che sono, e purtroppo
ognuno di noi è obbligato ad amministrare in base alle leggi che
esistono, una sola cosa mi dispiace, come medico e come socialista
- non ho sentito la richiesta di arrivare al più presto a una
riforma, non ho ancora sentito parlare di sicurezza sociale,
naturalmente litigata... vero, dalla contribuzione in rapporto alle
proprie forze di tutti i cittadini per la sua istituzione, però
come Presidente di ordine dovrei dire una cosa; mi si è detto che
le rette ospitaliere sono aumentate, io vorrei chiedere ai
coldiretti e agli altri assistiti, se da un anno a questa parte
hanno mai pagato le quote fisse e allora sarebbe bene che qualche
quota fissa a cui hanno rinunciato i medici, per legge, fossero
computate in questa differenza di prezzo, di quello che era prima,
separato, la quota fissa mutualistica da dover dare nella misura
delle 10.000, delle 12.000 delle 15.000 secondo le cure e gli
interventi e l'abolizione totale di questa cifra e dovrei ricordare
qualcos'altro, che adagio adagio si riesce ad avere un assistenza
qualificata vero, l'infermiere professionale anche all'ospedale, e
d'altronde grazie a Dio, quest'anno si è incominciato a fare una
scuola per infermieri professionali e io mi auguro che in questo
campo si vada oltre e si faccia delle scuole di tecnici, perché
solo i tecnici con la direzione dei medici potranno portare ad un
miglioramento l'assistenza sanitaria.
Io non ho altro da aggiungere, risponderò volta per volta alle
richieste e a Dolchi dirò semplicemente questo; anche noi siamo
preoccupati dell'edilizia popolare, ma siccome avete una valvola,
un polmone di sicurezza attraverso il fondo di rotazione, dovete
convenire che è giusto sapere come e con quali indicazioni lo Stato
darà quel miliardo e 1.500 milioni, perché è previsto almeno,
ufficiosamente, l'ha pubblicata la Gazzetta, la Stampa, come
l'hanno pubblicato gli altri giornali, sarebbe di un miliardo 480
milioni, più duecentocinquanta milioni, ma più... non sappiamo,
come devono essere destinati, per legge quanti quattrini?
Sarà bene che il problema noi lo affrontiamo tutti assieme, per
adesso con 1.500.000.000 per l'edilizia popolare, e affrontarlo in
secondo tempo, appena la legge che non è lontana, perché
l'assegnazione è stata fatta, e perciò il modo con cui le Regioni
dovranno adoperare questi quattrini, dovrà pur arrivare vero, e
allora fra tutti assieme, fra quello che avrà erogato lo Stato,
saremo in grado di coprire le deficienze che sono tra la legge
promulgata e quello che noi vogliamo ottenere.
Questo io ritengo che sia un discorso valido e che abbia la sua
validità.
Il fatto di comprare i terreni, siamo perfettamente d'accordo,
tanto i terreni sono patrimonio regionale, non certo... inflazione
e purché non siano pagati di più del loro valore sono sempre una
buona posizione per poterli poi destinare sia nel campo
dell'industria sia nel campo dell'edilizia.
Bordon (D.C.) -
Io sarò molto breve perché qualche volta,
dovendo rispondere a delle piccole osservazioni, così si cade nel
ridicolo, però mi sembra che ci siano alcune osservazioni che si
prestano ad essere interpretate in senso non giusto.
Dirò solo a Manganoni che ha capito anche lui quello che voleva
in quanto che io avevo risposto a quelli che sostengono che non
eravamo tutti noi ad avere risolto questo problema, e avevo parlato
di preti, al Ministro del P.S.D.I., al Ministero delle Finanze,
avevo parlato di Giolitti al Ministero del bilancio, e pertanto
quello che ha detto Manganoni non corrisponde a quello che ho detto
io.
Premesso questo, dico che ho troppo rispetto per l'età di
Chantel per protestare sul modo di rispondere, non ho detto
sull'educazione, ho detto sull'età per rispondere in questo modo,
nessuno gli ha detto che non doveva scrivere l'articolo 12 in
bilancio, ho detto: vedete che in bilancio è richiamato soltanto
perché da adesso in poi non avremo più quell'entrata dell'articolo
12 e quelli che hanno sentito questo possono confermarlo.
Mi spiace soltanto che anche lui, qualche volta, nella foga del
suo discorso venga fuori con delle risposte così strambe e così
insulse che fanno proprio ridere, perché qui ha fatto una insalata
russa di risposte, a un certo momento mi ha fatto dire quello che
non ho detto nei Sindaci, per i Sindaci, ed è proprio qui che mi ha
fatto prendere la parola, io ho detto che si sono sentiti i
Sindaci, si sono sentiti i sindacati, quindi non solo i sindaci,
come lui dice, quasi quasi volesse farmi, ecco, cambiare quello che
ho detto, come si dice che ha fatto male a chiamare i sindaci, che
lui ritiene i migliori ecc. ecc. ma chi gli ha detto il contrario,
anzi noi a questi sindaci abbiamo detto che non basta chiamarli e
leggeremo il verbale, il registro, il nastro, lo ascolteremo, a
questi sindaci non basta mandarli a chiamare, bisognerà dare dei
fondi, perché  possano amministrarsi.
Quindi, anche questo non rimane in piedi, per il resto poi fa
ridere, perché adesso abbiamo sentito parlare che la retta di
17.000 lire, si ritorna, difatti stamattina, io ho richiamato
questo, perché è un certo momento, ne parleremo, faremo anche una
mozione, perché 17.000 lire di retta il giorno, è più dell'hôtel
Royal di Courmayeur, ora tu mi dirai, ma ci sono le medicine, ci
sono le cure, non è vero niente tutto questo, perché poi mi si dice
che si paga un sacco di altre spese a parte, ma non entra in
questo, ne parleremo dopo in tempo opportuno, soltanto, io ti
prego, quando fai dire qualche cosa a qualcuno, rimani a quello che
ha detto e non inventartelo di sana pianta, perché se no,
effettivamente si vede che hai qualche lacuna.
Dujany (D.P.) -
Io vorrei rispondere brevemente agli
interventi che rispecchiano la discussione di carattere generale
del bilancio, riservandomi d'intervenire successivamente per gli
altri argomenti sviluppati dai Consiglieri di maggior
dettaglio.
Qualcuno si è lamentato che la mia relazione era una relazione,
così, molto comune e molto piatta, senza naturalmente, una visione
concreta e precettiva, naturalmente dei problemi da risolvere.
È chiaro che la relazione, che il Presidente della Giunta deve
presentare a nome della Giunta è una relazione politica che dà
delle indicazioni al Consiglio regionale e chiede al Consiglio
regionale le sue critiche circa determinati indirizzi e circa
determinate intenzioni di cose che si vogliono e si intendono
realizzare in base ad una certa programmazione.
Le cose concrete le avete viste, recepite nel bilancio stesso,
in quanto le cifre e la relazione tecnica che accompagna il
bilancio, ha detto quello che io non dovevo dire e mi pare di aver
detto quello che dovevo dire.
Per quanto riguarda il riparto fiscale, due sole parole volevo
dire: le cose ben fatte hanno sempre molti padri, le cose malfatte
non ne hanno mai nessuno.
Io vorrei affermare questo concetto: il riparto fiscale è frutto
della volontà comune del Consiglio regionale, al centro che ci sia
il Ministro X-Y o Z, i Ministri X-Y o Z sono sempre esistiti, ma è
mancata spesso la volontà da parte del Consiglio regionale di
affrontare seriamente e concretamente questo problema.
Mi pare che quest'affermazione dobbiamo riconoscerla valida e
questo va detto e dato merito al Consiglio regionale, che ha
ritrovato in questa volontà di risolvere questo problema
l'unanimità e la volontà vera di volerlo concretizzare.
E quindi qui ritengo naturalmente di chiudere qualunque polemica
che mi pare molto inutile, in cui si raccordano i problemi di
fondo, di realizzazione del nostro Statuto e dei rapporti puramente
personali fra individui e non si porta il problema sul piano
strettamente e rigorosamente politico.
Per quanto riguarda il problema dell'agricoltura pare che molti
interventi si sono incentrati sul problema dell'agricoltura. Il
problema ha interessato tutti i gruppi consiliari, formato oggetto
di preoccupazione di critica da parte di vari Consiglieri,
provenienti da vari gruppi, e tutti si sono grosso modo lamentati
oppure temono che non ci sia la volontà da parte della Giunta di
affrontare questo problema in modo deciso.
Questo problema, abbiamo il dovere tutti quanti di affrontarlo.
Perché la programmazione ci dice in un modo più esatto quanto ho
detto in termine di affermazione politica poco fa, e vorrei citare
alcuni dati statistici: il declino dell'agricoltura precipita
paurosamente.
Alcune cifre. Le aziende agricole nel 1971 sono diminuite in 10
anni del 13%; i capi bovini nello spazio di 10 anni dal '61 al '71,
sono diminuiti del 20%; la popolazione agricola attiva, che era nel
1951 di 17.000 unità circa, 39%, nel 1961 è scesa a 11.000 unità
circa, 26%, nel 1971 ultimo censimento è scesa a 5.671 unità, pari
al 13%. Se non ci poniamo tutti quanti responsabilmente questo
problema tra 10 anni, rischiamo di avere solo più duemila o tremila
persone addette all'agricoltura.
Quindi mi pare che queste siano cifre che si debbono mettere
dinanzi ad una realtà veramente preoccupante perché, se non
rivolgiamo il nostro sguardo in modo serio e in modo coordinato e
in modo adeguato su questo settore, rischiamo di far piovere sulle
comunità tutte le conseguenze di non aver previsto e prevenuto
questo problema e allora cosa abbiamo fatto? Certo che questo è un
bilancio, potrei chiamare che passa da una fase tradizionale e che
ha la volontà di inaugurare un bilancio che rispetti almeno alcune
scelte prioritarie.
L'agricoltura ne è una, proprio in rapporto a questi elementi
fornitici, naturalmente dalla programmazione, elementi che tutti
noi intravediamo così, in senso forse generico e in senso non
preciso, ma che poi dinnanzi a questi contatti, con queste
percentuali, con queste cifre, e ragguagliati nello spazio di
qualche anno, consideriamo tutti paurosamente preoccupante e lo
consideriamo superiore a quanto ognuno di noi avrebbe
immaginato.
Quindi in questo momento di transizione, abbiamo ritenuto
opportuno di aumentare lo stanziamento dell'Assessorato
all'agricoltura di 1.000.000.000 per i provvedimenti
tradizionali.
In più sono stati previsti, è stato previsto un'ulteriore
maggior stanziamento globale per 1.350.000.000 solo sul bilancio di
quest'anno.
Come è stato distribuito questo 1.350.000.000? 500.000.000 per
il premio agli agricoltori, 50.000.000 per il servizio assistenza
tecnica, 100.000.000 per le spese di gestione cooperative,
80.000.000 maggior spesa per le mutue ai coltivatori diretti,
150.000.000 per l'assistenza farmaceutica, 22.000.000 per
l'infortunio degli agricoltori; 250.000.000 per i miglioramenti
fondiari, alpeggi e mayens, 150.000.000 per le costruzioni di
strutture di cooperative agricole.
Mi pare che non si possa dire responsabilmente e seriamente che
non è stato fatto uno sforzo in questa direzione.
Mi si potrà dire che lo sforzo è settoriale, mi si potrà dire
che si sarebbe potuto fare qualcosa di più e di meglio e questo
sono d'accordo, chiedo al Consiglio il suo contributo per
migliorare e per mettere in atto queste indicazioni date dal
bilancio in sede della sua presentazione, però non venitemi a dire
Signori Consiglieri che non abbiamo esaminato questo problema, e
non l'abbiamo fatto perché questo ci premeva su un piano
esclusivamente elettoralistico, ma l'abbiamo fatto e lo dobbiamo
fare tutti perché questo è un problema necessario per l'economia e
la cultura della Valle d'Aosta.
Se i 500.000.000 che sono previsti come premio per il
giardiniere della montagna, non sono sufficienti, facciamo una
scelta prioritaria, perché siano sufficienti, quando c'è la volontà
politica di realizzare un certo problema, naturalmente dobbiamo
trovare i relativi finanziamenti.
Quand'è che non si trovano i finanziamenti? Quando non si vuole
far qualcosa.
Sono le solite scuse tecniche che servono a coprire naturalmente
le mancate volontà politiche. Ora mi pare che questi 500.000.000
rappresentano la volontà del Consiglio di voler affrontare questo
problema in quella determinata direzione. È la prima volta che
affrontiamo questo problema, ed è la prima volta che cerchiamo di
affrontarlo seriamente.
Dobbiamo ancora, dopo che il Consiglio avrà approvato il
bilancio, dopo che avrà previsto questa disponibilità finanziaria,
almeno come primo importo di volontà finanziaria, dovremo ancora
redigere il relativo progetto di legge, averne le relative
approvazioni, siamo nel mese di marzo, siamo alla vigilia delle
elezioni, rendiamoci conto dei tempi, e Assessore Bordon, che sei
stato per tanti anni, Assessore alle finanze, mi insegni che, se i
bilanci non hanno eccessivi residui passivi, mi pare che sia un
criterio di buona amministrazione, di cui tu stesso riconosci la
validità.
Quindi 500.000.000 sono espressione di volontà con l'impegno di
finanziare i relativi finanziamenti fino alla necessaria copertura
appena il Consiglio avrà trovato la relativa legge.
Problema della casa. Per il problema della casa io ho fatto una
dichiarazione che alcuni Consiglieri hanno cortesemente
riconosciuto valida come impegno politico; lamentavano la mancata
esposizione delle relative cifre sul bilancio.
Non abbiamo ritenuto come Giunta di porre, in questo momento,
queste cifre sul bilancio in quanto riteniamo opportuno affrontare
il problema della casa in modo globale, cercando di riunire tutti i
finanziamenti che fino adesso provenivano da rivoli vari,
finanziamento case popolari, finanziamento dello Stato,
finanziamento della Regione, finanziamenti dell'Assessorato alle
finanze, dell'Assessorato all'agricoltura, dei vari Assessorati, in
un modo disorganico e in un modo disadeguato.
Ci pareva più logico attendere la notizia ufficiale dei
finanziamenti che lo Stato avrebbe messo a disposizione delle
modalità con cui naturalmente si sarebbero potuti spendere questi
finanziamenti provenienti dallo Stato che fino ad oggi,
ufficialmente questi importi non sono ancora conosciuti, integrarli
coi 60.000.000 che sono previsti nel bilancio d'iniziativa
regionale o con altri finanziamenti, con integrazione,
eventualmente di finanziamenti provenienti dal fondo di rotazione
in modo da fare un programma globale, completo ed organico, che
tenga conto soprattutto, oltreché delle costruzioni nuove, anche
della ristrutturazione e della sistemazione delle vecchie case
com'è stato parecchie volte affermato in questo Consiglio e in sede
di varie Commissioni.
Industrie e occupazione.
Mi dispiace che non ci sia il Consigliere Pedrini, il quale
desiderava maggiori chiarimenti, mi pare opportuno brevemente
affermare questo: il problema dell'industria riteniamo di poterlo
affrontare soprattutto con il fondo di rotazione, che è una
quantità di denaro messa a disposizione per intervenire a favore di
varie iniziative.
Il modo, il come si interviene sarà oggetto di atto deliberativo
da parte del Consiglio regionale e in più riteniamo d'intervenire
in quel settore attraverso l'acquisizione di aree di proprietà
regionale.
Mi pare che queste siano le due, le due finalità che riteniamo
di raggiungere in questo settore.
Non vorrei naturalmente, chiedo scusa ai Consiglieri se non
entro in altri dettagli, ho voluto soprattutto affrontare questi
problemi, che mi paiono siano stati un po' discussi, oggetto di
discussione e d'intervento da parte di moltissimi Consiglieri e mi
riservo, se ho dimenticato qualcosa, di rispondere poi
successivamente in occasione della discussione delle singole voci
di bilancio.
Fosson (U.V.) -
Più nessuno chiede la parola?
Allora possiamo considerare chiusa la discussione generale.
Sono le 19,20. Pensate di iniziare in questo momento la
discussione particolare o la rinviamo a domani mattina?
Manganoni (P.C.I.) -
Vogliamo prolungare la seduta, poi
discutere alcuni punti che vengono dopo il bilancio, se crediamo,
questa sera, però iniziare la discussione del bilancio, dovremmo
poi troncarla, no?
Fosson (U.V.) -
Va bene. Allora il Consiglio è d'accordo
ad iniziare domani?
La seduta è tolta e riprenderà domani mattina alle ore 9,30.
---
La seduta è tolta alle ore 19,30.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK