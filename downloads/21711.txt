Consiglio Regionale della Valle d'Aosta - Oggetto del Consiglio n. 1444 del 30 luglio 2005 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
OPERE PUBBLICHE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1444 del 30 luglio 2005 - Resoconto
OGGETTO N. 1444/XII - Disegno di legge: "Modificazioni alla
legge regionale 20 giugno 1996, n. 12 (Legge regionale in materia
di lavori pubblici), da ultimo modificata dalla legge regionale 20
gennaio 2005, n. 1".
Articolo 1
(Modificazioni all'articolo 2)
1. Al comma 1 dell'articolo 2 della legge regionale 20 giugno
1996, n. 12 (Legge regionale in materia di lavori pubblici), sono
apportate le seguenti modificazioni:
a) la lettera a) è sostituita dalla seguente:
"a) per appalti pubblici di lavori si intendono i contratti a
titolo oneroso, conclusi in forma scritta, tra un imprenditore e
uno dei soggetti di cui all'articolo 3, comma 2, aventi ad oggetto
l'esecuzione o, congiuntamente, l'esecuzione e la progettazione di
lavori relativi ad una delle attività di cui all'allegato II della
direttiva 93/37/CEE del Consiglio del 14 giugno 1993 (Direttiva del
Consiglio che coordina le procedure di aggiudicazione degli appalti
pubblici di lavori), o di un'opera costituente un insieme di lavori
edilizi esplicanti una funzione economica o tecnica, oppure
l'esecuzione con qualsiasi mezzo di un'opera rispondente alle
esigenze specificate dai soggetti di cui all'articolo 3, comma
2;";
b) alla lettera d), le parole: "dopo l'esecuzione fisica"
sono soppresse;
c) le lettere b) ed e) sono abrogate;
d) la lettera f) è sostituita dalla seguente:
"f) per sistema di realizzazione di un lavoro od opera
pubblica si intende il contratto d'appalto o la concessione di
lavori pubblici ovvero l'esecuzione in economia;";
e) alla lettera g), come modificata dall'articolo 1 della
legge regionale 9 settembre 1999, n. 29, le parole: "o in parte
pubblica" sono sostituite dalle seguenti: "ovvero di fonte pubblica
e privata".
Articolo 2
(Sostituzione dell'articolo 3)
1. L'articolo 3 della l.r. 12/1996, come modificato
dall'articolo 2 della l.r. 29/1999, è sostituito dal
seguente:
"Articolo 3
(Ambito di applicazione della legge)
1. Le disposizioni della presente legge disciplinano i lavori
pubblici di interesse regionale intendendo per tali quelli da
realizzarsi nel territorio della regione da parte dei soggetti di
cui al comma 2 e relativi alla costruzione di nuove opere, alla
manutenzione ordinaria programmata, agli adeguamenti strutturali,
funzionali e normativi delle opere esistenti, alle bonifiche e al
recupero di aree, nonché agli scavi archeologici e agli interventi
sui beni culturali.
2. Le disposizioni della presente legge si applicano:
a) alla Regione;
b) ai Comuni;
c) alle Comunità montane;
d) agli organismi dotati di personalità giuridica, istituiti
per soddisfare specificamente bisogni di interesse generale, non
aventi carattere industriale o commerciale, e la cui attività sia
finanziata in modo maggioritario dai soggetti di cui alle lettere
a), b) e c), ovvero la cui gestione sia sottoposta al controllo di
tali soggetti o di cui un organismo di amministrazione, di
direzione o di vigilanza sia costituito, in misura non inferiore
alla metà, da componenti designati dai medesimi soggetti;
e) ai consorzi aventi personalità giuridica di diritto
pubblico fra i soggetti di cui alle lettere a), b), c) e
d);
f) ai concessionari di lavori pubblici, ai concessionari in
esercizio di infrastrutture pubbliche destinate al pubblico
servizio, alle società con capitale pubblico, in misura anche non
prevalente, che abbiano ad oggetto della propria attività la
produzione di beni o servizi non destinati ad essere collocati sul
mercato in regime di libera concorrenza, nonché, qualora operino in
virtù di diritti speciali o esclusivi derivanti da uno dei soggetti
di cui alle lettere a), b), c), d) ed e), ai concessionari di
servizi pubblici; ai predetti soggetti non si applicano gli
articoli 4, 5, 6, 7, 8, 9, 16, 35 e 36;
g) ai soggetti che operano nei settori disciplinati dal
decreto legislativo 17 marzo 1995, n. 158 (Attuazione delle
direttive 90/531/CEE e 93/38/CEE relative alle procedure di appalti
nei settori esclusi), per l'esecuzione dei lavori che non siano
strettamente correlati agli scopi istituzionali dei medesimi
soggetti o che, pur essendo funzionali a detti scopi, riguardino
opere il cui contenuto specialistico e tecnico non sia direttamente
condizionato dalle specificità tecniche proprie dei succitati
settori in conformità a quanto previsto dalla normativa statale
vigente; ai predetti soggetti non si applicano gli articoli 4, 5,
6, 7, 8, 9, 16, 35 e 36;
h) ai soggetti, enti o società privati, ivi compresi i
consorzi di miglioramento fondiario, relativamente ai lavori di
importo superiore a 1.000.000 di euro, per la cui realizzazione sia
previsto, da parte dei soggetti di cui alle lettere a), b), c), d)
ed e), un contributo o una sovvenzione specifici in conto capitale
o in conto interessi che complessivamente superi il 50 per cento
dell'importo complessivo dei lavori; ai predetti soggetti si
applicano gli articoli 11, 12, 13, 14, 15, 16 e 17, in quanto
compatibili, 19, 20, 21, 22, 23bis, 24, 25, 26, 27, 28, 29, 30, 31,
32, 33, 34 e 41, comma 5;
i) ai consorzi di miglioramento fondiario, relativamente ai
lavori di importo inferiore a 1.000.000 di euro, qualora il
contributo erogato dai soggetti di cui alle lettere a), b) e c)
superi il 50 per cento dell'importo complessivo dei lavori; ai
predetti soggetti si applicano gli articoli 15, comma 4, 15bis e
15ter, nel limite di 100.000 euro, IVA esclusa, per i lavori
eseguibili in economia, 16 e 17, in quanto compatibili, 22, 23bis,
24, 25, 26, 27, 28, 30, 31, 32, 33, 34, commi 2 e 2bis, e 41, comma
5.
3. Nessuna opera e nessun appalto possono essere
artificiosamente suddivisi al fine di sottrarli all'applicazione
della presente legge. Quando un'opera è ripartita in lotti
funzionali, le disposizioni della presente legge si applicano con
riferimento all'importo di ciascuno di essi, avuto riguardo a
quanto stabilito nell'articolo 8, comma 9. Per quanto non
disciplinato dalla presente legge, trova applicazione la normativa
statale vigente in materia di lavori pubblici.".
Articolo 3
(Modificazioni all'articolo 4)
1. Al comma 3 dell'articolo 4 della l.r. 12/1996, come
modificato dall'articolo 3, comma 3, della l.r. 29/1999, la parola:
"contestualmente" è sostituita dalla seguente:
"preliminarmente".
2. Prima della lettera a) del comma 5 dell'articolo 4 della
l.r. 12/1996, è inserita la seguente:
"0a) cura la redazione di un documento preliminare all'avvio
della progettazione i cui contenuti sono definiti all'articolo
11;".
3. Il primo periodo del comma 7 dell'articolo 4 della l.r.
12/1996 è sostituito dal seguente: "Al momento dell'avvio del ciclo
di realizzazione di ogni singolo lavoro pubblico, il coordinatore,
laddove ritenga necessaria la collaborazione di risorse
professionali esterne, provvede ad individuarle per l'intero ciclo
di realizzazione del lavoro pubblico e, con proposta motivata,
richiede al competente organo deliberativo di procedere alla nomina
di cui al comma 9.".
4. Al comma 8 dell'articolo 4 della l.r. 12/1996, come
sostituito dall'articolo 3, comma 8, della l.r. 29/1999, sono
apportate le seguenti modificazioni:
a) il quarto periodo è sostituito dal seguente: "Qualora,
all'interno delle fasi del ciclo di realizzazione del singolo
lavoro pubblico, alcune funzioni, quali gli affidamenti dei lavori
e dei servizi, siano svolte da strutture specialistiche interne
all'ente, il dirigente competente affida ad uno o più dipendenti lo
svolgimento delle predette funzioni, fermo restando in capo al
coordinatore del ciclo l'onere di fornire il supporto tecnico e di
mantenersi informato sul corso dei procedimenti.";
b) l'ultimo periodo è soppresso.
5. Dopo il comma 8 dell'articolo 4 della l.r. 12/1996, come
modificato dal comma 4, è inserito il seguente:
"8bis. Nelle ipotesi di mancanza della competente struttura
tecnica o di inadeguatezza delle professionalità interne in
relazione ai lavori programmati, i soggetti di cui all'articolo 3,
comma 2, lettere a), b), c), d) ed e), possono nominare
coordinatore del ciclo un dipendente di altro soggetto appaltante
ovvero, qualora sussista l'urgenza di avviare il ciclo di
realizzazione del singolo lavoro, un professionista
esterno.".
6. Il comma 9 dell'articolo 4 della l.r. 12/1996 è sostituito
dal seguente:
"9. Anche con riferimento agli obiettivi di formazione e di
valorizzazione delle strutture interne, il ricorso alle figure
professionali esterne di cui ai commi 7 e 8bis deve avvenire
soltanto a tempo determinato ed in favore di società di servizi o
di professionisti aventi competenze specifiche di carattere
tecnico, economico-finanziario, amministrativo, organizzativo e
giuridico necessarie per espletare l'incarico loro affidato. Gli
organi competenti procedono al conferimento dell'incarico previo
accertamento del possesso di adeguati requisiti di capacità tecnica
e professionale, desumibili dall'indicazione di idonee referenze da
parte dei singoli professionisti utilizzati, con particolare
riferimento alle attività professionali svolte nei settori connessi
ai lavori pubblici. L'accertamento deve essere altresì condotto in
relazione alla capacità di integrazione delle risorse
specialistiche offerte con l'indicazione esplicita del soggetto
responsabile dell'organizzazione e del coordinamento. L'atto di
nomina è subordinato alla prestazione di un'adeguata polizza
assicurativa a copertura dei rischi di responsabilità
professionale. Qualora l'importo complessivo dell'incarico sia
superiore alla soglia comunitaria, le procedure di affidamento sono
quelle di cui all'articolo 20.".
7. Il comma 10 dell'articolo 4 della l.r. 12/1996 è
sostituito dal seguente:
"10. I soggetti incaricati ai sensi dei commi 7 e 8bis non
possono, per tutta la durata dell'incarico, assumere altri
incarichi inerenti al ciclo di realizzazione dei lavori pubblici
cui sono preposti, né altri incarichi che siano obiettivamente
incompatibili secondo le regole deontologiche comunemente seguite
dagli ordinamenti professionali.".
Articolo 4
(Sostituzione dell'articolo 5)
1. L'articolo 5 della l.r. 12/1996, come modificato
dall'articolo 4 della l.r. 29/1999, è sostituito dal
seguente:
"Articolo 5
(Forme di cooperazione tra gli enti locali)
1. I Comuni possono prevedere l'esercizio in forma associata,
attraverso le Comunità montane, ai sensi dell'articolo 83 della
legge regionale 7 dicembre 1998, n. 54 (Sistema delle autonomie in
Valle d'Aosta), dei compiti previsti dalla presente legge,
nell'ipotesi di insufficienza delle loro strutture
tecnico-amministrative, regolando i reciproci rapporti con apposita
convenzione relativa all'intero ciclo di realizzazione del lavoro
pubblico.".
Articolo 5
(Modificazioni all'articolo 6)
1. Il comma 4 dell'articolo 6 della l.r. 12/1996, già
sostituito dall'articolo 5 della l.r. 29/1999, è sostituito dal
seguente:
"4. I bisogni di cui al comma 2 possono essere oggetto di
studi di fattibilità finalizzati all'individuazione dei lavori
strumentali al loro soddisfacimento. La redazione dei predetti
studi spetta alle strutture tecniche delle singole amministrazioni
competenti; è tuttavia consentito il ricorso a strutture
specialistiche esterne individuate ai sensi della legge regionale
28 aprile 1998, n. 18 (Norme per il conferimento di incarichi a
soggetti esterni all'amministrazione regionale, per la costituzione
di organi collegiali non permanenti, per l'organizzazione e la
partecipazione a manifestazioni pubbliche e per azioni promozionali
e pubblicitarie), in mancanza della competente struttura tecnica o
nell'ipotesi di sua inadeguatezza o temporanea indisponibilità in
relazione alle attività in corso.".
2. Dopo il comma 5 dell'articolo 6 della l.r. 12/1996, come
sostituito dall'articolo 5 della l.r. 29/1999, è aggiunto il
seguente:
"5bis. I documenti programmatori di cui agli articoli 7 e 8
sono pubblicati sul sito internet della Regione a cura della banca
dati-osservatorio dei lavori pubblici di cui all'articolo 41; della
intervenuta approvazione dei predetti documenti, da parte degli
organi competenti, è data notizia sul Bollettino ufficiale della
Regione.".
Articolo 6
(Modificazioni all'articolo 7)
1. Il comma 5 dell'articolo 7 della l.r. 12/1996, già
sostituito dall'articolo 6 della l.r. 29/1999, è sostituito dal
seguente:
"5. Nel programma regionale di previsione sono altresì
ricompresi:
a) i lavori pubblici finanziati con capitale di rischio
sottoscritto anche da soggetti privati, i lavori pubblici di
interesse regionale finanziati dalla Regione alla cui realizzazione
provvedono altri soggetti attuatori e i lavori pubblici, eseguiti
dalla Regione, di competenza degli enti locali che concorrono in
modo rilevante al soddisfacimento dei bisogni individuati dagli
atti programmatori di cui all'articolo 6, comma 3, o che siano a
completamento di lavori già avviati dalla Regione;
b) i programmi di manutenzione di cui all'articolo
18.".
2. Dopo il comma 5 dell'articolo 7 della l.r. 12/1996, come
sostituito dal comma 1, è aggiunto il seguente:
"5bis. Al programma regionale di previsione è allegato
l'elenco degli interventi che si intendono avviare, ma che non
hanno ricadute finanziarie nel triennio di riferimento del
programma.".
Articolo 7
(Modificazioni all'articolo 8)
1. L'ultimo periodo del comma 2 dell'articolo 8 della l.r.
12/1996, già sostituito dall'articolo 7 della l.r. 29/1999, è
sostituito dal seguente: "Qualora sopravvengano particolari
esigenze di interesse pubblico, adeguatamente motivate, restano
salve le speciali procedure di variante di cui ai titoli III e IV
della legge regionale 6 aprile 1998, n. 11 (Normativa urbanistica e
di pianificazione territoriale della Valle d'Aosta).".
2. Il comma 6 dell'articolo 8 della l.r. 12/1996, già
sostituito dall'articolo 7 della l.r. 29/1999, è abrogato.
Articolo 8
(Modificazioni all'articolo 11)
1. Al comma 1 dell'articolo 11 della l.r. 12/1996, sono
apportate le seguenti modificazioni:
a) alla lettera a), le parole: "di ordine di servizio" sono
sostituite dalle seguenti: "di documento preliminare alla
progettazione";
b) alla lettera e), le parole: "dell'ordine di servizio" sono
sostituite dalle seguenti: "del documento preliminare alla
progettazione".
2. Dopo il comma 1ter dell'articolo 11 della l.r. 12/1996,
come introdotto dal comma 2 dell'articolo 9 della l.r. 29/1999, è
inserito il seguente:
"1quater. La progettazione, attraverso un insieme di attività
tra loro coordinate, traduce nel progetto le esigenze del
committente espresse nel documento preliminare alla progettazione
che, con approfondimenti tecnici e amministrativi rapportati alla
complessità, all'entità e alla tipologia dell'intervento:
a) descrive la situazione iniziale, gli obiettivi da
perseguire, nonché le esigenze e i bisogni da soddisfare;
b) definisce le fasi di progettazione da sviluppare ed i
relativi tempi di svolgimento, i livelli di approfondimento
richiesti e le eventuali forme semplificate ammesse;
c) indica il livello di complessità dell'intervento e una
previsione sommaria dei costi.".
Articolo 9
(Modificazioni all'articolo 12)
1. Il comma 1 dell'articolo 12 della l.r. 12/1996, come
modificato dall'articolo 10 della l.r. 29/1999, è sostituito dal
seguente:
"1. La progettazione preliminare è redatta allo scopo di
definire i lavori pubblici necessari a soddisfare le esigenze
evidenziate negli atti programmatori di cui all'articolo 6, comma
3. La progettazione preliminare deve identificare le
caratteristiche funzionali, tipologiche e tecnologiche del lavoro
pubblico, accertandone la rispondenza alle norme vigenti, alle
condizioni logistiche dell'area di intervento e alle condizioni
geologiche e geotecniche, da valutarsi in apposite relazioni
preliminari. La progettazione preliminare deve altresì valutare le
implicazioni costruttive al fine di stimare i costi di
realizzazione su base parametrica, con riferimento a quanto
previsto nel documento preliminare alla progettazione. Essa,
inoltre, deve contenere una stima sommaria dei tempi di esecuzione,
dei costi dell'intervento e delle risorse finanziarie necessarie ed
individuare gli atti e i procedimenti amministrativi necessari al
completamento del ciclo di realizzazione del lavoro pubblico e
fornire prime indicazioni in materia di sicurezza sui luoghi di
lavoro.".
2. Il comma 4 dell'articolo 12 della l.r. 12/1996 è
sostituito dal seguente:
"4. Il livello di sviluppo della progettazione preliminare
deve essere tale da consentire l'avvio delle procedure
espropriative e la predisposizione dello studio di impatto
ambientale, ove previsto dalla normativa vigente.".
Articolo 10
(Modificazioni all'articolo 13)
1. Al comma 3 dell'articolo 13 della l.r. 12/1996, come
modificato dall'articolo 11, comma 2, della l.r. 29/1999, sono
apportate le seguenti modificazioni:
a) la lettera a) è abrogata;
b) dopo la lettera g), è aggiunta la seguente:
"gbis) gli elementi atti a consentire, in sede di
progettazione esecutiva, la redazione del piano di sicurezza e
coordinamento, ove previsto dalla normativa vigente.".
2. Dopo il comma 3 dell'articolo 13 della l.r. 12/1996, come
modificato dal comma 1, è inserito il seguente:
"3bis. La progettazione definitiva è inoltre corredata delle
relazioni previste dal decreto del Ministro dei lavori pubblici 11
marzo 1988 (Norme tecniche riguardanti le indagini sui terreni e
sulle rocce, la stabilità dei pendii naturali e delle scarpate, i
criteri generali e le prescrizioni per la progettazione,
l'esecuzione e il collaudo delle opere di sostegno delle terre e
delle opere di fondazione), e successive modificazioni, comprensive
di indagini sulle condizioni dell'area oggetto
dell'intervento.".
3. Il comma 4 dell'articolo 13 della l.r. 12/1996, già
sostituito dall'articolo 11, comma 3, della l.r. 29/1999, è
sostituito dal seguente:
"4. La progettazione definitiva contiene tutti gli elementi
necessari ai fini del rilascio degli assensi e delle autorizzazioni
di cui all'articolo 8, comma 7, ovvero della conclusione
dell'accordo di programma di cui al medesimo articolo 8, comma 7, o
della sottoscrizione del verbale di intesa di cui all'articolo 8,
comma 8, ove non già acquisiti nella fase di progettazione
preliminare.".
Articolo 11
(Sostituzione dell'articolo 14)
1. L'articolo 14 della l.r. 12/1996, come modificato
dall'articolo 12 della l.r. 29/1999, è sostituito dal
seguente:
"Articolo 14
(Contenuto della progettazione esecutiva)
1. La progettazione esecutiva definisce compiutamente ed in
ogni particolare architettonico, strutturale ed impiantistico
l'intervento da realizzare. La progettazione esecutiva deve
sviluppare, in modo puntuale e completo, tutte le voci elementari
di lavorazione che compongono le opere, identificate nella
progettazione definitiva, le relative dimensioni, quantità e
caratteristiche tecnico-costruttive, attraverso l'elaborazione dei
documenti progettuali di dettaglio di cui al comma 3.
2. La progettazione esecutiva sviluppa in dettaglio la
progettazione definitiva senza alterarne i contenuti, tranne i casi
in cui:
a) siano apportabili migliorie qualitative non influenti sul
costo e sulle soluzioni progettuali già definite;
b) siano riscontrati errori od omissioni nelle precedenti
fasi di progettazione;
c) sussistano esigenze derivanti da sopravvenute disposizioni
legislative o regolamentari, applicabili all'intervenuto oggetto di
progettazione.
3. La progettazione esecutiva deve in particolare
contenere:
a) gli elaborati grafici, le relazioni di calcolo, i dettagli
costruttivi, i particolari architettonici e strutturali, le
specifiche tecniche dei materiali ed il computo metrico-estimativo.
Il predetto computo deve contenere l'esatta identificazione delle
lavorazioni e deve essere corredato di una tabella riassuntiva ai
fini della puntuale evidenziazione delle categorie di opere,
eventualmente oggetto di subappalto. Per le componenti
impiantistiche, i documenti devono altresì contenere gli elaborati
progettuali di dettaglio relativi alla dimensione, ubicazione e
percorso degli impianti, le specifiche tecniche dei materiali, i
calcoli del loro dimensionamento, nonché la quantificazione dei
relativi costi;
b) l'elenco dei prezzi unitari elementari e delle opere
compiute ovvero la lista delle lavorazioni e forniture, previste in
progetto, con riferimento ai computi metrico-estimativi e l'elenco
delle descrizioni delle varie lavorazioni e forniture;
c) il cronoprogramma dei lavori in cantiere;
d) l'analisi di eseguibilità dei lavori, con riferimento alle
tecniche costruttive, in coerenza con il piano di sicurezza e
coordinamento di cui al decreto legislativo 14 agosto 1996, n. 494
(Attuazione della direttiva 92/57/CEE concernente le prescrizioni
minime di sicurezza e di salute da attuare nei cantieri temporanei
o mobili), e successive modificazioni, ove previsto;
e) il piano di manutenzione delle opere, da redigersi
obbligatoriamente in presenza di lavori ad elevata componente
impiantistica o tecnologica;
f) una dichiarazione di conformità ai pareri espressi,
secondo quanto stabilito dalla normativa vigente in materia di
tutela ambientale.
4. Il coordinatore del ciclo, per lavori di importo inferiore
a 20 milioni di euro, procede in contraddittorio con i progettisti
a verificare la conformità del progetto esecutivo alle prescrizioni
di cui al presente articolo, alla normativa vigente e ai contenuti
del documento preliminare alla progettazione. Il coordinatore del
ciclo provvede, in concomitanza con l'avvio delle procedure di
affidamento del lavoro pubblico, a redigere un programma
finanziario coerente con i costi e i tempi di esecuzione delle
opere.
5. Qualora il coordinatore del ciclo non disponga della
necessaria specifica professionalità, la verifica di cui al comma 4
può essere effettuata da soggetti esterni, individuati con le
procedure di cui agli articoli 20 e 21 per l'affidamento di
incarichi attinenti all'ingegneria e all'architettura, in possesso
dei requisiti di capacità tecnica e professionale prescritti dalla
normativa vigente.
6. Per lavori di importo pari o superiore a 20 milioni di
euro, la verifica di cui al comma 4 deve essere effettuata da
organismi di controllo accreditati ai sensi della norma europea UNI
CEI EN 45004 individuati con le procedure di cui al comma
5.
7. Il soggetto esterno affidatario delle verifiche di cui al
comma 4 deve essere munito di una polizza indennitaria civile
contro i rischi di danni a terzi derivanti dallo svolgimento
dell'attività affidatagli.".
Articolo 12
(Sostituzione dell'articolo 15)
1. L'articolo 15 della l.r. 12/1996, come modificato
dall'articolo 13 della l.r. 29/1999, è sostituito dal
seguente:
"Articolo 15
(Disciplina dell'esecuzione di lavori pubblici)
1. I contratti di appalto di lavori di cui alla presente
legge hanno per oggetto l'esecuzione di lavori da parte
dell'impresa contraente sulla base di una progettazione esecutiva
verificata ed accertata dal coordinatore del ciclo, espressamente
accettata in sede di presentazione dell'offerta come eseguibile
secondo regola d'arte, fatto salvo quanto previsto dal comma 5, e
comunque con esclusione dei lavori riguardanti la manutenzione
periodica di cui all'articolo 18 e dei casi di cui all'articolo 24,
commi 2 e 3.
2. L'avvio della procedura di affidamento dei lavori di cui
al comma 1 è comunque subordinato alla verifica e all'attestazione
da parte del coordinatore del ciclo dell'avvenuto espletamento dei
seguenti adempimenti:
a) redazione della progettazione esecutiva di cui
all'articolo 14;
b) redazione del capitolato speciale d'appalto di cui
all'articolo 30, comma 3;
c) verifica della disponibilità delle risorse
finanziarie;
d) verifica della persistenza dell'efficacia dei
provvedimenti amministrativi richiesti per la realizzazione del
lavoro pubblico;
e) conseguimento della disponibilità delle aree occorrenti
per l'intervento.
3. I soggetti di cui all'articolo 3, comma 2, affidano in
concessione esclusivamente i lavori pubblici alla cui esecuzione,
da realizzarsi con la concorrenza, totale o parziale, di capitale
privato, possa seguire anche la gestione delle opere secondo quanto
previsto dall'articolo 35.
4. I contratti di appalto di lavori di cui alla presente
legge sono stipulati a corpo, ai sensi dell'articolo 326, comma 2,
della legge 20 marzo 1865, n. 2248, allegato F (Legge sui lavori
pubblici), a misura, ai sensi dell'articolo 326, comma 3, della l.
2248/1865, all. F, ovvero in forma mista, a corpo e a misura, ai
sensi dell'articolo 329 della l. 2248/1865, all. F. Possono
stipularsi interamente a misura i contratti di importo inferiore a
500.000 euro, quelli relativi ad interventi di manutenzione, alle
opere in sotterraneo e alle opere di consolidamento dei
terreni.
5. Per l'esecuzione di opere e lavori pubblici, compresa la
fornitura dei materiali necessari per la loro realizzazione, si può
procedere anche in economia, nel rispetto di quanto stabilito agli
articoli 15bis e 15ter. Nello stesso modo si può procedere,
indipendentemente dal limite di importo e dalle tipologie di lavori
indicati nell'articolo 15bis, anche per il completamento della fase
di esecuzione dei cicli di lavori pubblici qualora, per negligenza
dell'appaltatore, il contratto di appalto sia stato oggetto di
rescissione, ai sensi dell'articolo 340 della l. 2248/1865, all. F,
oppure si sciolga per effetto del sopravvenuto fallimento
dell'appaltatore o della liquidazione coatta amministrativa dello
stesso e per l'esecuzione di interventi conseguenti al verificarsi
di eventi imprevedibili di natura calamitosa. In tal caso, i lavori
dichiarati di somma urgenza sono oggetto di deroga rispetto a
qualsiasi atto autorizzativo o di assenso comunque
denominato.
6. Negli appalti di opere e lavori pubblici rispetto ai quali
i soggetti di cui all'articolo 3, comma 2, dispongano dei materiali
necessari alla loro realizzazione ovvero rispetto ai quali sussista
l'esigenza di assicurare, attraverso l'impiego di particolari
materiali costruttivi, la loro uniformità o continuità rispetto al
preesistente, il bando di gara può prevedere che il soggetto
appaltante fornisca direttamente all'appaltatore detti materiali,
con detrazione del relativo valore dall'importo a base di
gara.
7. Fermo restando quanto stabilito dall'articolo 5, i
soggetti di cui all'articolo 3, comma 2, lettere a), b), c), d) ed
e), non possono affidare a soggetti pubblici o privati
l'espletamento delle funzioni e delle attività di stazione
appaltante di lavori pubblici.
8. La consegna dei lavori, una volta completate le procedure
di aggiudicazione, avviene secondo le modalità stabilite dai
capitolati, generale e speciale, di cui all'articolo 30, anche in
pendenza della stipula del contratto nei casi di urgenza.".
Articolo 13
(Inserimento dell'articolo 15bis)
1. Dopo l'articolo 15 della l.r. 12/1996, come sostituito
dall'articolo 12, è inserito il seguente:
"Articolo 15bis
(Limiti di importo e tipologie di lavori eseguibili in
economia)
1. Per esigenze di semplificazione ed accelerazione
dell'azione amministrativa, sono eseguibili in economia i lavori
pubblici di cui al comma 2 di importo non superiore a 300.000
euro.
2. Possono eseguirsi in economia le seguenti tipologie di
lavori:
a) interventi di manutenzione ordinaria e straordinaria,
restauro e risanamento conservativo e ristrutturazione di opere
esistenti;
b) interventi di messa in sicurezza;
c) interventi di realizzazione di opere di urbanizzazione
primaria e secondaria;
d) interventi di nuova realizzazione finalizzati a garantire
la sicurezza;
e) lavori ed indagini necessari per la redazione di
progetti;
f) altri interventi, diversi da quelli di cui alle lettere
a), b), c), d) ed e), di importo non superiore a 20.000
euro.".
Articolo 14
(Inserimento dell'articolo 15ter)
1. Dopo l'articolo 15bis della l.r. 12/1996, come introdotto
dall'articolo 13, è inserito il seguente:
"Articolo 15ter
(Modalità di esecuzione e procedure di affidamento)
1. I lavori in economia si possono eseguire:
a) in amministrazione diretta;
b) mediante cottimo fiduciario;
c) mediante convenzione, se di importo non superiore a
100.000 euro;
d) mediante lettera d'ordine, se di importo non superiore a
20.000 euro;
e) in forma mista, cioè parte in amministrazione diretta e
parte mediante cottimo fiduciario o convenzione o lettera
d'ordine.
2. Per i lavori in economia di importo superiore a 20.000
euro, i soggetti di cui all'articolo 3, comma 2, lettere a), b),
c), d), ed e), nominano un coordinatore del ciclo ai sensi
dell'articolo 4, comma 3, ed un direttore dei lavori.
3. Quando si procede in amministrazione diretta, i soggetti
di cui all'articolo 3, comma 2, organizzano ed eseguono i lavori
per mezzo di proprio personale o di personale all'uopo assunto; i
medesimi soggetti acquistano i materiali e noleggiano i mezzi
eventualmente necessari per la realizzazione dell'opera.
4. I lavori per i quali si renda necessario ovvero opportuno
l'affidamento a persone o imprese sono eseguiti mediante cottimo
fiduciario, convenzione o lettera d'ordine.
5. Il contratto di cottimo fiduciario e gli elaborati ad esso
allegati, laddove esistenti, devono indicare:
a) la descrizione dei lavori;
b) i prezzi unitari a misura o a corpo;
c) le condizioni, le modalità e i tempi di esecuzione dei
lavori;
d) le modalità di pagamento dei corrispettivi risultanti
dalla documentazione contabile;
e) le penalità in caso di ritardo e la facoltà che si riserva
il committente di provvedere d'ufficio in danno del cottimista
oppure di risolvere il contratto, mediante semplice denuncia,
qualora il medesimo non rispetti gli obblighi assunti.
6. La convenzione deve indicare:
a) la descrizione dei lavori;
b) i corrispettivi della prestazione;
c) le condizioni, le modalità e i tempi di esecuzione dei
lavori;
d) le modalità di pagamento e la documentazione da produrre
ai fini della liquidazione del corrispettivo;
e) la facoltà del committente di risolvere la convenzione,
mediante semplice denuncia, qualora non siano rispettati gli
obblighi assunti.
7. La lettera d'ordine deve commissionare i lavori sulla base
di apposito preventivo dettagliato dell'esecutore.
8. Nel cottimo fiduciario e nella convenzione, l'affidamento
è preceduto da gara informale alla quale sono invitate,
rispettivamente, almeno nove e sei persone o imprese in possesso
dei requisiti di qualificazione richiesti e ritenute idonee in
relazione alla tipologia del lavoro.
9. È ammesso il ricorso diretto ad una determinata persona o
impresa, sotto la responsabilità del funzionario preposto, nei casi
di somma urgenza, per la specialità dei lavori ovvero per importi
non superiori a 20.000 euro.
10. Per somma urgenza si intendono i casi in cui l'esecuzione
dei lavori è determinata dalla necessità di provvedere, anche
mediante l'esecuzione di opere aventi carattere definitivo,
all'eliminazione di un pericolo per la pubblica incolumità ovvero
al ripristino o al mantenimento di un servizio pubblico essenziale.
Il funzionario preposto compila apposito verbale in cui sono
indicati i motivi della somma urgenza, le cause che l'hanno
provocata e i lavori necessari, disponendone l'immediato avvio. Il
competente organo in seno al committente definisce limiti e
condizioni di esecuzione, le modalità di finanziamento e di
liquidazione della spesa.
11. Qualora la spesa prevista per l'esecuzione dei lavori in
economia risulti, in corso d'opera, insufficiente per la loro
ultimazione, è ammesso il ricorso diretto al medesimo esecutore per
i lavori necessari al completamento dell'intervento, a condizione
che gli stessi lavori non superino il 20 per cento dell'importo
contrattuale originario e che lo specifico stanziamento di bilancio
presenti la necessaria disponibilità.
12. L'affidamento dei lavori può avvenire con il criterio del
prezzo più basso o dell'offerta economicamente più vantaggiosa ai
sensi dell'articolo 25, comma 1. In caso di affidamento mediante il
criterio del prezzo più basso, il committente può stabilire nella
lettera di invito alla gara informale se procedere all'esclusione
automatica delle offerte che presentino un ribasso pari o superiore
a quanto stabilito ai sensi dell'articolo 25, comma 7.
13. La Giunta regionale stabilisce con propria deliberazione
le ulteriori modalità concernenti l'esecuzione in economia dei
lavori, al fine di garantire, in ogni fase della procedura, la
trasparenza, l'imparzialità, l'omogeneità e l'economicità
dell'azione amministrativa.".
Articolo 15
(Modificazioni all'articolo 16)
1. Il comma 2 dell'articolo 16 della l.r. 12/1996, già
sostituito dall'articolo 14 della l.r. 29/1999, è sostituito dal
seguente:
"2. Qualora i soggetti di cui all'articolo 3, comma 2, non
possano espletare la funzione di direzione dei lavori per carenza o
indisponibilità, anche temporanea, delle necessarie risorse
tecniche specialistiche, accertata, per la Regione, dal dirigente
del dipartimento al quale appartiene la struttura dirigenziale
preposta all'esecuzione dell'opera, detta funzione è affidata al
progettista incaricato ovvero ad altri soggetti scelti con le
modalità di cui agli articoli 19, 20 e 21.".
2. Il comma 5 dell'articolo 16 della l.r. 12/1996 è
sostituito dal seguente:
"5. I tecnici incaricati di funzioni di direzione dei lavori
devono munirsi di una polizza assicurativa che garantisca i
soggetti di cui all'articolo 3, comma 2, contro i danni derivanti
da eventuali negligenze, errori o ritardi nell'attività di
direzione dei lavori. La garanzia può essere prestata mediante
polizza generale di responsabilità civile professionale rispondente
ai requisiti indicati nel capitolato d'oneri o nel contratto.
Qualora i tecnici incaricati siano interni al soggetto appaltante,
il costo della polizza è a totale carico del soggetto appaltante
medesimo.".
3. Dopo il comma 5 dell'articolo 16 della l.r. 12/1996, come
sostituito dal comma 2, è aggiunto il seguente:
"5bis. In relazione alla tipologia e alla complessità
dell'intervento, i soggetti di cui all'articolo 3, comma 2, possono
nominare, con funzioni di supporto al direttore dei lavori, uno o
più direttori delle lavorazioni specialistiche individuati
nell'ambito delle proprie strutture ovvero scelti all'esterno ed in
possesso delle specializzazioni professionali necessarie. I
soggetti nominati ai sensi del presente comma verificano la
regolare esecuzione delle lavorazioni specialistiche con riguardo
ai disegni e alle specifiche tecniche; dell'attività affidata essi
rispondono in via diretta al soggetto appaltante.".
Articolo 16
(Modificazioni all'articolo 17)
1. Al comma 3 dell'articolo 17 della l.r. 12/1996, le parole:
"dalla data del loro avvio" sono sostituite dalle seguenti:
"dall'ultimazione dei lavori".
2. Il comma 4 dell'articolo 17 della l.r. 12/1996 è
sostituito dal seguente:
"4. I soggetti di cui all'articolo 3, comma 2, su motivata
proposta del coordinatore del ciclo, possono prevedere nel
capitolato speciale d'appalto di cui all'articolo 30, comma 3, in
considerazione della particolare localizzazione dell'opera, termini
diversi di avvio e di completamento delle operazioni di collaudo,
laddove non sostituito dal certificato di regolare esecuzione di
cui al comma 5, in relazione alla natura tecnica delle opere
oggetto del collaudo medesimo. In ogni caso, il termine massimo per
l'ultimazione del collaudo non deve superare i nove mesi,
decorrenti dalla data di ultimazione dei lavori, certificata ai
sensi del comma 2. Il certificato di collaudo deve essere approvato
dall'organo competente del soggetto appaltante nei due mesi
successivi alla predetta data.".
3. Il comma 5 dell'articolo 17 della l.r. 12/1996, come
modificato dall'articolo 15, comma 2, della l.r. 29/1999, è
sostituito dal seguente:
"5. Per i lavori pubblici di importo netto contrattuale
finale inferiore a 400.000 euro, IVA esclusa, il collaudo
amministrativo di cui al comma 3 è sostituito dal certificato di
regolare esecuzione al cui rilascio provvede direttamente il
coordinatore del ciclo; è in ogni caso consentito, qualora ritenuto
indispensabile dal coordinatore del ciclo, il ricorso alle
operazioni di collaudo di cui al comma 1. La sostituzione è ammessa
di volta in volta con deliberazione della Giunta regionale o
dell'organo competente nel caso degli altri soggetti di cui
all'articolo 3, comma 2, per i lavori di importo compreso fra
400.000 euro e 1.500.000 euro, IVA esclusa. In ogni caso, il
certificato di regolare esecuzione deve contenere l'indicazione
degli elementi comprovanti l'avvenuto collaudo statico, con esito
positivo, nel rispetto della normativa vigente. Il certificato di
regolare esecuzione deve essere emesso entro tre mesi dalla
redazione dello stato finale e, in ogni caso, non oltre cinque mesi
dalla data di ultimazione dei lavori ed approvato nei due mesi
successivi a tale data.".
4. Al comma 6 dell'articolo 17 della l.r. 12/1996, come
modificato dall'articolo 15, comma 3, della l.r. 29/1999, le
parole: "I termini di cui ai commi 2 e 3 sono interrotti qualora il
collaudatore" sono sostituiti dalle seguenti: "I termini di cui ai
commi 2, 3 e 5 sono interrotti qualora il collaudatore o il
coordinatore del ciclo".
5. Il comma 7bis dell'articolo 17 della l.r. 12/1996, come
inserito dall'articolo 15, comma 4, della l.r. 29/1999, è
sostituito dal seguente:
"7bis. Il pagamento della rata di saldo deve essere
effettuato non oltre il novantesimo giorno dall'ultimazione delle
operazioni di collaudo ovvero dall'emissione del certificato di
regolare esecuzione e non costituisce presunzione di accettazione
dell'opera ai sensi dell'articolo 1666, secondo comma, del codice
civile. I soggetti di cui all'articolo 3, comma 2, tenuto conto
dell'entità e della tipologia del lavoro, indicano nel capitolato
speciale d'appalto di cui all'articolo 30, comma 3, se intendono
subordinare il pagamento della rata di saldo alla prestazione di
specifica garanzia fideiussoria; detta garanzia non può essere
richiesta se non espressamente prevista nel capitolato
speciale.".
6. L'alinea del comma 8 dell'articolo 17 della l.r. 12/1996 è
sostituito dal seguente: "Il collaudo in corso d'opera può avvenire
su richiesta del direttore dei lavori o dell'appaltatore per
l'accertamento di condizioni di fatto impossibili da riscontrare al
termine dei lavori ovvero all'insorgere di contestazioni relative
ad aspetti tecnici che possono influire in modo rilevante
sull'esecuzione dei lavori. In ogni caso, il collaudo in corso
d'opera è obbligatorio nei seguenti casi:".
7. Il comma 12 dell'articolo 17 della l.r. 12/1996 è
sostituito dal seguente:
"12. Per le operazioni di collaudo, i soggetti di cui
all'articolo 3, comma 2, nominano uno o più collaudatori in
relazione alle specializzazioni professionali necessarie. Se il
numero dei collaudatori è plurimo, deve essere costituita una
commissione di collaudo con l'indicazione del soggetto responsabile
del raccordo. I collaudatori sono nominati dai predetti soggetti
nell'ambito delle proprie strutture ovvero scelti
all'esterno.".
8. Il secondo periodo del comma 14 dell'articolo 17 della
l.r. 12/1996 è soppresso.
9. Al comma 15 dell'articolo 17 della l.r. 12/1996, è
aggiunto, in fine, il seguente periodo: "Nel caso di affidamento di
incarichi di collaudo a soggetti non iscritti nell'elenco
regionale, i predetti documenti sono acquisiti preliminarmente
all'affidamento dell'incarico ai fini della verifica dei
requisiti.".
10. Alla lettera a) del comma 18 dell'articolo 17 della l.r.
12/1996, le parole: "iscritte nell'Albo nazionale dei costruttori o
comunque" sono soppresse.
Articolo 17
(Modificazioni all'articolo 18)
1. Al comma 1 dell'articolo 18 della l.r. 12/1996, le parole:
"dei soggetti di cui all'articolo 3, commi 2 e 3," sono sostituite
dalle seguenti: "dei soggetti di cui all'articolo 3, comma
2,".
2. Ai commi 2 e 3 dell'articolo 18 della l.r. 12/1996, la
parola: "regolamentari" è soppressa.
3. Il comma 4 dell'articolo 18 della l.r. 12/1996, come
modificato dall'articolo 16 della l.r. 29/1999, è sostituito dal
seguente:
"4. Nell'ipotesi di cui al comma 3, i soggetti di cui
all'articolo 3, comma 2, possono affidare lo svolgimento
dell'intera attività di manutenzione, anche per singole opere o
beni o categorie di essi, ad un unico soggetto scelto, tra quelli
di cui all'articolo 28, con pubblica gara indetta per
l'aggiudicazione del relativo contratto per un periodo da uno a
cinque anni.".
Articolo 18
(Modificazioni all'articolo 19)
1. Al comma 1bis dell'articolo 19 della l.r. 12/1996, come
inserito dall'articolo 17, comma 1, della l.r. 29/1999, le parole:
"comprendenti altresì i servizi inerenti agli studi di impatto
ambientale" sono sostituite dalle seguenti: "comprendenti altresì
le prestazioni attinenti alla relazione geologica, alla direzione
dei lavori di cui all'articolo 16, al coordinamento in materia di
sicurezza per la progettazione e l'esecuzione dei lavori e agli
studi di impatto ambientale".
2. Il comma 2 dell'articolo 19 della l.r. 12/1996, come
modificato dall'articolo 17, comma 2, della l.r. 29/1999, è
sostituito dal seguente:
"2. Ai fini dell'individuazione della disciplina applicabile
all'affidamento degli appalti di servizi di cui al presente
articolo, è computato il valore complessivo stimato delle
prestazioni di progettazione e di quelle indicate nel comma 1bis,
con esclusione di quelle affidate da altro soggetto appaltante
ovvero svolte dai soggetti di cui al comma 4, lettere a) e b).
Quando il valore cumulato delle predette prestazioni è di importo
equivalente o superiore alla soglia comunitaria, si applicano le
disposizioni di cui all'articolo 20 per l'aggiudicazione di
ciascuna prestazione. I soggetti di cui all'articolo 3, comma 2,
possono tuttavia derogare a tale applicazione per singole
prestazioni attinenti ad un unico servizio il cui valore stimato,
al netto dell'IVA, sia inferiore a 80.000 euro, purché il valore
cumulato di tali prestazioni non superi il 20 per cento del valore
complessivo di tutte le prestazioni.".
3. Il comma 3 dell'articolo 19 della l.r. 12/1996, già
sostituito dall'articolo 17, comma 3, della l.r. 29/1999, è
sostituito dal seguente:
"3. In tutti gli appalti di servizi di cui al presente
articolo, l'aggiudicatario non può avvalersi del subappalto, fatta
eccezione per le attività relative alle indagini in situ o in
laboratorio, quali perforazioni e sondaggi, prelievo di campioni,
prove in situ, prove in laboratorio, prospezioni geofisiche e altre
similari, ai rilievi, alle misurazioni, alle picchettazioni, alla
predisposizione di elaborati specialistici e di dettaglio, con
esclusione delle relazioni geologiche e geotecniche, e per la mera
redazione grafica degli elaborati progettuali, anche a mezzo di
supporti informatici. Resta comunque impregiudicata la
responsabilità diretta del prestatore principale dei
servizi.".
4. Al comma 4 dell'articolo 19 della l.r. 12/1996, come
sostituito dall'articolo 17, comma 4, della l.r. 29/1999, sono
apportate le seguenti modificazioni:
a) la lettera f) è sostituita dalla seguente:
"f) dai raggruppamenti temporanei tra i soggetti, anche
eterogenei fra loro, di cui alle lettere c), d), ed e), i quali,
prima della presentazione dell'offerta abbiano conferito o si
impegnino a conferire mandato collettivo speciale con
rappresentanza ad uno di essi, qualificato capogruppo, il quale
esprime l'offerta in nome e per conto proprio e dei
mandanti;";
b) dopo la lettera f), come sostituita dalla lettera a), è
aggiunta la seguente:
"fbis) da consorzi stabili di società di professionisti di
cui alla lettera d), e di società di ingegneria di cui alla lettera
e), anche in forma mista, come disciplinati dalla normativa statale
vigente.".
5. Il comma 4bis dell'articolo 19 della l.r. 12/1996, come
inserito dall'articolo 17, comma 5, della l.r. 29/1999, è
abrogato.
6. Il comma 4ter dell'articolo 19 della l.r. 12/1996, come
inserito dall'articolo 17, comma 6, della l.r. 29/1999, è
sostituito dal seguente:
"4ter. La redazione del progetto preliminare, definitivo ed
esecutivo o di parti di esso può essere affidata ai soggetti di cui
al comma 4, lettere c), d), e), f) e fbis), in caso di
indisponibilità o carenza delle necessarie risorse tecniche e
specialistiche da parte dei soggetti di cui all'articolo 3, comma
2, ovvero di difficoltà nel rispettare i tempi della programmazione
dei lavori o di svolgere le funzioni di istituto oppure in caso di
lavori di particolare complessità o in caso di necessità di
predisporre progetti integrali che richiedono l'apporto di una
pluralità di competenze. La sussistenza delle predette cause di
impedimento è attestata, per la Regione, dal dirigente del
dipartimento al quale appartiene la struttura dirigenziale preposta
all'affidamento dell'incarico e, per gli altri soggetti appaltanti,
dal legale rappresentante.".
7. Al comma 5 dell'articolo 19 della l.r. 12/1996, come
modificato dall'articolo 17, comma 7, della l.r. 29/1999, le
parole: ", che assume la qualifica di unico mandatario nei rapporti
con l'amministrazione aggiudicatrice" sono soppresse.
8. L'ultimo periodo del comma 6 dell'articolo 19 della l.r.
12/1996 è soppresso.
9. Dopo il comma 7 dell'articolo 19 della l.r. 12/1996, è
inserito il seguente:
"7bis. I divieti di cui al comma 6 sono altresì estesi ai
soggetti che intrattengano rapporti professionali di natura
subordinata o parasubordinata con gli affidatari degli appalti di
servizi di cui al presente articolo.".
10. L'ultimo periodo del comma 8 dell'articolo 19 della l.r.
12/1996 è sostituito dal seguente: "L'intera progettazione è
comunque sempre sottoscritta dalla persona incaricata ai sensi del
comma 5 dell'integrazione delle diverse prestazioni
specialistiche.".
11. Al comma 12 dell'articolo 19 della l.r. 12/1996, come
sostituito dall'articolo 17, comma 9, della l.r. 29/1999, è
aggiunto, in fine, il seguente periodo: "In caso di somma urgenza,
l'affidamento è disposto dal dirigente competente a trattativa
privata.".
Articolo 19
(Modificazioni all'articolo 20)
1. Il primo periodo della lettera d) del comma 2
dell'articolo 20 della l.r. 12/1996 è sostituito dal seguente:
"alla procedura aperta, cioè al pubblico incanto, in tutti gli
altri casi.".
2. Il comma 3 dell'articolo 20 della l.r. 12/1996 è
sostituito dal seguente:
"3. In particolare, la prova della capacità tecnica dei
prestatori di servizi deve essere accertata sulla base dei
requisiti previsti dai bandi-tipo di cui al comma 6, e, nelle more
della loro approvazione, dalla dir. 92/50/CEE e dal d.lgs.
157/1995. In ogni caso, deve essere acquisita la dimostrazione di
aver svolto prestazioni di servizi nell'ambito della specifica
competenza professionale richiesta dal bando. Nel caso di
prestazioni multidisciplinari, l'accertamento delle referenze
avviene in relazione a ciascuna componente della prestazione e
tenuto conto della tipologia e del valore economico della
componente medesima. Tali componenti devono essere espressamente
indicate per tipologia ed importo nel bando.".
3. Il comma 4 dell'articolo 20 della l.r. 12/1996 è
sostituito dal seguente:
"4. Gli appalti di cui al comma 2 sono normalmente affidati
con il criterio dell'offerta economicamente più vantaggiosa con
l'obbligo dell'indicazione nel bando o nella lettera di invito del
punteggio da attribuire a ciascuno degli elementi di giudizio.
L'ordine di importanza di tali parametri deve essere approvato dal
soggetto appaltante contestualmente all'indizione della gara e
basarsi:
a) sulle qualità progettuali tecniche, estetiche e
funzionali, nell'ipotesi di ricorso alla procedura di cui al comma
2, lettera b);
b) sull'economicità dell'opera, fermo restando la qualità
progettuale, nell'ipotesi di ricorso alla procedura di cui al comma
2, lettera b);
c) sulla capacità progettuale del prestatore del
servizio;
d) sull'approccio metodologico e conoscitivo all'oggetto del
servizio;
e) sulla riduzione percentuale indicata nell'offerta
economica;
f) su altri elementi tecnici di valutazione indicati nel
bando.".
4. Al comma 5 dell'articolo 20 della l.r. 12/1996, il
secondo, il terzo, il quarto, il quinto e il sesto periodo sono
soppressi.
5. Il comma 6 dell'articolo 20 della l.r. 12/1996 è
sostituito dal seguente:
"6. La Giunta regionale approva i bandi-tipo predisposti
dalla commissione di cui all'articolo 19, comma 11, da utilizzare
per gli appalti di servizi di cui al comma 2; nelle more
dell'approvazione, si utilizzano gli schemi allegati al decreto
legislativo 9 aprile 2003, n. 67 (Attuazione della direttiva
2001/78/CE relativa all'impiego di modelli di formulari nella
pubblicazione degli avvisi di gara d'appalto pubbliche). I bandi
relativi ai pubblici concorsi di progettazione di cui al comma 2,
lettera b), devono riportare l'ammontare del premio che i soggetti
di cui all'articolo 3, comma 2, intendono riconoscere al vincitore
per acquisire la proprietà della progettazione vincente e devono
precisare se al vincitore medesimo sono direttamente affidati, ove
in possesso dei requisiti indicati nel bando, i successivi livelli
di progettazione. Lo stesso bando deve indicare altresì la somma da
attribuire ai concorrenti ritenuti meritevoli dalla commissione
giudicatrice a titolo di rimborso spese, in misura comunque non
inferiore al 50 per cento del premio fissato in favore del
vincitore.".
Articolo 20
(Modificazioni all'articolo 21)
1. Al comma 1 dell'articolo 21 della l.r. 12/1996, come
sostituito dall'articolo 19, comma 1, della l.r. 29/1999, le
parole: "gli eventuali ulteriori elementi preferenziali, oltre a
quelle riscontrabili nella valutazione dei curricula" sono
sostituite dalle seguenti: "gli elementi preferenziali oggetto di
valutazione".
2. Il comma 3 dell'articolo 21 della l.r. 12/1996 è
abrogato.
3. Il comma 3bis dell'articolo 21 della l.r. 12/1996, come
inserito dall'articolo 19, comma 2, della l.r. 29/1999, è
sostituito dal seguente:
"3bis. Per l'affidamento di servizi di ingegneria e di
architettura il cui importo è pari od inferiore al 20 per cento
della soglia comunitaria, i soggetti di cui all'articolo 3, comma
2, possono avvalersi dei soggetti di cui all'articolo 19, comma 4,
lettere c), d), e), f) e fbis), previa pubblicazione dell'avviso di
cui al comma 2, e nel rispetto dei principi di non discriminazione,
parità di trattamento, proporzionalità e trasparenza.".
Articolo 21
(Sostituzione dell'articolo 22)
1. L'articolo 22 della l.r. 12/1996 è sostituito dal
seguente:
"Articolo 22
(Qualificazione)
1. I lavori pubblici di interesse regionale possono essere
eseguiti esclusivamente da soggetti qualificati sulla base della
normativa statale vigente.
2. Per l'affidamento e l'esecuzione di lavori di importo
complessivo non superiore a 75.000 euro, la qualificazione dei
soggetti in possesso dei requisiti generali previsti dalla
normativa vigente è conseguita con l'iscrizione nel registro delle
imprese.".
Articolo 22
(Inserimento dell'articolo 23bis)
1. Dopo l'articolo 23 della l.r. 12/1996, è inserito il
seguente:
"Articolo 23bis
(Cause di esclusione)
1. Sono esclusi dalla partecipazione alle procedure di
affidamento degli appalti e delle concessioni di lavori pubblici e
non possono stipulare i relativi contratti i soggetti:
a) che si trovano in stato di fallimento, di liquidazione
coatta, di amministrazione controllata, di cessazione di attività o
di concordato preventivo e in qualsiasi altra situazione
equivalente secondo la normativa vigente o a carico dei quali è in
corso un procedimento per la dichiarazione di una di tali
situazioni oppure versano in stato di sospensione dell'attività
commerciale;
b) nei cui confronti è pendente un procedimento per
l'applicazione di una delle misure di prevenzione di cui
all'articolo 3 della legge 27 dicembre 1956, n. 1423 (Misure di
prevenzione nei confronti delle persone pericolose per la sicurezza
e per la pubblica moralità), e successive modificazioni; il divieto
opera se la pendenza del procedimento riguarda il titolare o il
direttore tecnico, se si tratta di impresa individuale, il socio o
il direttore tecnico, se si tratta di società in nome collettivo o
in accomandita, gli amministratori muniti di rappresentanza o il
direttore tecnico, se si tratta di altro tipo di società;
c) nei cui confronti è stata emessa sentenza di condanna
passata in giudicato ovvero sentenza di applicazione della pena su
richiesta ai sensi dell'articolo 444 del codice di procedura penale
oppure è stato pronunciato decreto penale di condanna ai sensi
dell'articolo 459 del codice di procedura penale per qualsiasi
reato che incide sulla affidabilità morale e professionale o per
delitti finanziari; il divieto opera se la pendenza del
procedimento riguarda il titolare o il direttore tecnico, se si
tratta di impresa individuale, il socio o il direttore tecnico, se
si tratta di società in nome collettivo o in accomandita, gli
amministratori muniti di rappresentanza o il direttore tecnico, se
si tratta di altro tipo di società. In ogni caso, il divieto opera
anche nei confronti dei soggetti cessati dalla carica nel triennio
antecedente la data di pubblicazione del bando di gara, qualora
l'impresa non dimostri di aver adottato atti o misure di completa
dissociazione dalla condotta penalmente sanzionata; resta salva
l'applicazione dell'articolo 178 del codice penale e degli articoli
445, comma 2, e 460, comma 5, del codice di procedura
penale;
d) che hanno violato il divieto di intestazione fiduciaria di
cui all'articolo 17 della legge 19 marzo 1990, n. 55 (Nuove
disposizioni per la prevenzione della delinquenza di tipo mafioso e
di altre gravi forme di manifestazione di pericolosità
sociale);
e) che non sono in regola con gli obblighi relativi al
pagamento dei contributi previdenziali ed assistenziali e quelli
previsti a favore dei lavoratori dai contratti collettivi nazionali
e territoriali di lavoro, ivi compresi gli obblighi nei confronti
delle casse edili;
f) che hanno commesso gravi infrazioni, debitamente
accertate, alle norme in materia di sicurezza e ad ogni altro
obbligo derivante dai rapporti di lavoro;
g) che, nell'esercizio della propria attività professionale,
durante il triennio antecedente la data di pubblicazione del bando
di gara, hanno operato con grave negligenza o malafede, ovvero
hanno commesso un grave errore nell'esecuzione di lavori affidati
dal soggetto che bandisce la gara;
h) che non sono in regola, sulla base di accertamenti
definitivi, con gli obblighi relativi al pagamento delle imposte e
delle tasse secondo la legislazione vigente;
i) che nell'anno antecedente la pubblicazione del bando di
gara hanno reso false dichiarazioni in merito ai requisiti e alle
condizioni rilevanti per la partecipazione alle procedure di gara,
con decorrenza dell'effetto sanzionatorio dalla data di inserimento
nel casellario informatico di cui all'articolo 27 del decreto del
Presidente della Repubblica 25 gennaio 2000, n. 34 (Regolamento
recante istituzione del sistema di qualificazione per gli esecutori
di lavori pubblici, ai sensi dell'articolo 8 della legge 11
febbraio 1994, n. 109, e successive modificazioni), della
comunicazione del soggetto appaltante all'Osservatorio dei lavori
pubblici;
j) che versino in una delle altre cause di esclusione
previste da discipline di settore.".
Articolo 23
(Sostituzione dell'articolo 24)
1. L'articolo 24 della l.r. 12/1996, come modificato
dall'articolo 21 della l.r. 29/1999, è sostituito dal
seguente:
"Articolo 24
(Procedure di aggiudicazione, forme di pubblicità e
termini)
1. Gli appalti di lavori pubblici di interesse regionale sono
affidati mediante procedura aperta, cioè con asta pubblica, ove
ciascun concorrente può presentare direttamente l'offerta, ovvero
mediante procedura ristretta, cioè con licitazione privata, ove
soltanto i concorrenti invitati dal soggetto appaltante possono
presentare offerta. Il ricorso alla procedura negoziata, cioè alla
trattativa privata, preceduta o meno dalla pubblicazione di un
bando di gara, ove il soggetto appaltante consulta le imprese di
propria scelta e negozia con una o più di esse le condizioni del
contratto, è consentito nelle sole ipotesi previste dall'articolo
27.
2. Gli appalti possono essere affidati anche attraverso
appalto-concorso in seguito a motivata decisione dei soggetti
appaltanti, sentito il dirigente della struttura preposta all'avvio
delle procedure di affidamento dei lavori, per la realizzazione di
opere complesse ad elevata componente tecnologica, la cui
progettazione richieda il possesso di competenze specifiche o la
scelta tra soluzioni tecniche differenziate e specialistiche ovvero
per la realizzazione di opere la cui manutenzione richieda un
periodo medio-lungo di attività. Lo svolgimento della gara è
effettuato sulla base di una progettazione preliminare, redatta ai
sensi dell'articolo 12, e di un capitolato prestazionale corredato
dell'indicazione delle prescritte condizioni funzionali, economiche
e tecniche inderogabili.
3. Nelle ipotesi di lavori di importo superiore alla soglia
comunitaria o la cui componente impiantistica o tecnologica incida
per più del 60 per cento del valore dell'opera e nelle ipotesi di
lavori di manutenzione, restauro e scavi archeologici,
l'affidamento degli appalti può avvenire anche sulla base della
progettazione definitiva. In tal caso, la redazione della
progettazione esecutiva di cui all'articolo 14 avviene a cura
dell'appaltatore che provvede alla trasmissione della medesima,
entro i termini e con le modalità indicate nel capitolato speciale,
al coordinatore del ciclo per la verifica di cui all'articolo 14,
comma 4. Tale verifica costituisce il presupposto per l'inizio dei
lavori. Nelle ipotesi di cui al presente comma, il capitolato
speciale di cui all'articolo 30, comma 3, deve obbligatoriamente
stabilire i criteri di calcolo delle penali per il ritardo, le
specifiche tecniche per la verifica della rispondenza della
progettazione esecutiva ai precedenti livelli di progettazione, le
modalità di contestazione di eventuali inadempimenti e della loro
correzione a cura e spese dell'appaltatore, nonché i presupposti
per la risoluzione del contratto e per l'incameramento della
cauzione di cui all'articolo 34, comma 1, in caso di persistenza
negli inadempimenti. Gli appalti di cui al presente comma, ad
esclusione di quelli di importo inferiore a 500.000 euro, di quelli
relativi a lavori di manutenzione, alle opere in sotterraneo e alle
opere di consolidamento dei terreni, devono essere in ogni caso
stipulati a corpo, ai sensi dell'articolo 326 della l. 2248/1865,
all. F.
4. Gli appalti di cui al comma 2 sono affidati mediante
procedura ristretta e quelli di cui al comma 3 mediante procedura
aperta o ristretta.
5. Nell'ambito delle procedure di affidamento degli appalti o
delle concessioni di cui alla presente legge, è fatto divieto ai
soggetti di cui all'articolo 3, comma 2, in deroga alla normativa
vigente in materia di accesso ai documenti amministrativi, di
comunicare a terzi o di rendere in qualsiasi altro modo
noto:
a) l'elenco dei soggetti che hanno presentato offerte nel
caso di procedure aperte, prima della scadenza del termine per la
presentazione delle medesime;
b) l'elenco dei soggetti che hanno fatto richiesta di invito
o che hanno segnalato il loro interesse nei casi di procedura
ristretta o di gara informale che precede la procedura negoziata,
prima della comunicazione ufficiale, da parte del soggetto
appaltante, dei candidati da invitare ovvero del soggetto
individuato per l'affidamento mediante procedura negoziata.
6. Per i lavori di importo pari o superiore a 1.000.000 di
euro e inferiore alla soglia comunitaria, i bandi di gara sono
pubblicati nella Gazzetta ufficiale della Repubblica italiana, sul
sito internet della Regione e, per estratto, su due quotidiani
nazionali aventi diffusione nel territorio regionale. Per i lavori
di importo pari o superiore a 500.000 euro e inferiore a 1.000.000
di euro, i bandi di gara sono pubblicati nel Bollettino ufficiale
della Regione, sul sito internet della Regione e, per estratto, su
due quotidiani nazionali aventi diffusione nel territorio
regionale. Quando l'importo dei lavori sia inferiore a 500.000
euro, la pubblicazione del bando può essere effettuata soltanto
nell'albo pretorio del Comune ove si eseguono i lavori e nell'albo
del soggetto appaltante. Per i lavori di importo superiore alla
soglia comunitaria, le forme di pubblicità sono quelle previste
dalla normativa statale vigente.
7. I termini per la ricezione delle domande di partecipazione
e delle offerte, per la trasmissione alle imprese richiedenti dei
capitolati d'oneri e dei documenti complementari e per la
comunicazione delle informazioni complementari sui contenuti degli
stessi sono stabiliti in conformità alla normativa statale
vigente.".
Articolo 24
(Sostituzione dell'articolo 25)
1. L'articolo 25 della l.r. 12/1996, come modificato
dall'articolo 22 della l.r. 29/1999, è sostituito dal
seguente:
"Articolo 25
(Criteri di aggiudicazione)
1. L'aggiudicazione degli appalti di lavori pubblici può
avvenire:
a) con il criterio del prezzo più basso, inferiore a quello
posto a base di gara;
b) con il criterio dell'offerta economicamente più
vantaggiosa.
2. Per l'identificazione del prezzo più basso l'offerta è
formulata:
a) per i contratti da stipulare a misura, mediante
l'indicazione di un ribasso percentuale unico sull'elenco prezzi
posto a base di gara ovvero mediante offerta a prezzi unitari,
anche riferiti a sistemi o subsistemi di impianti
tecnologici;
b) per i contratti da stipulare a corpo, mediante
l'indicazione del prezzo a corpo offerto risultante dalla somma dei
prodotti dei prezzi unitari indicati dal concorrente per le
quantità riportate per le corrispondenti voci nella lista delle
categorie di lavori e forniture definite nei documenti di gara,
ovvero mediante ribasso sull'importo a corpo posto a base di
gara;
c) per i contratti da stipulare parte a corpo e parte a
misura, mediante l'offerta a prezzi unitari di cui alla lettera a),
per la parte a misura, e l'indicazione dei prezzi a corpo offerti,
con le modalità di cui alla lettera b), per la parte a corpo,
ovvero mediante ribasso sull'importo a corpo e a misura posto a
base di gara.
3. Il criterio dell'offerta economicamente più vantaggiosa
prende in considerazione tutti od alcuni dei seguenti elementi
variabili in relazione all'opera da realizzare:
a) il prezzo;
b) il valore tecnico ed estetico delle opere
progettate;
c) le eventuali migliorie apportate dal concorrente al
progetto posto a base di gara;
d) il tempo di esecuzione dei lavori;
e) il costo di utilizzazione e di manutenzione;
f) l'assunzione della manutenzione;
g) ulteriori elementi in base al tipo di lavoro da realizzare
indicati nel bando di gara.
4. L'aggiudicazione degli appalti mediante appalto-concorso
avviene sempre con il criterio dell'offerta economicamente più
vantaggiosa.
5. Nei casi di cui al comma 3, il bando o gli atti di gara
devono indicare l'ordine di importanza degli elementi di cui al
medesimo comma, le modalità di attribuzione del punteggio relativo
a ciascun elemento di giudizio e la formula numerica con la quale
individuare l'offerta più vantaggiosa. Nei medesimi casi, la
valutazione tecnica delle offerte è affidata ad una commissione
giudicatrice nominata, successivamente al termine ultimo per la
presentazione delle offerte, dall'organo competente, secondo
criteri di imparzialità e competenza.
6. Nei casi di aggiudicazione di lavori di importo pari o
superiore alla soglia comunitaria con il criterio del prezzo più
basso, i soggetti di cui all'articolo 3, comma 2, devono valutare
l'anomalia delle offerte ai sensi della normativa statale vigente.
Le offerte debbono essere corredate, fin dalla loro presentazione,
di giustificazioni relativamente alle voci di prezzo più
significative, indicate nel bando di gara o nella lettera di
invito, che concorrono a formare un importo non inferiore al 75 per
cento di quello posto a base di gara. Il bando o la lettera di
invito devono precisare le modalità di presentazione delle
giustificazioni ed indicare quelle eventualmente necessarie per
l'ammissibilità delle offerte. Non sono richieste giustificazioni
per quegli elementi i cui valori minimi sono rilevabili da dati
ufficiali. Ove l'esame delle giustificazioni richieste e prodotte
non sia sufficiente ad escludere l'incongruità dell'offerta, il
concorrente è chiamato ad integrare i documenti giustificativi e
all'esclusione può provvedersi solo all'esito della ulteriore
verifica in contraddittorio.
7. Per i lavori pubblici di importo inferiore alla soglia
comunitaria aggiudicati con il criterio del prezzo più basso, i
soggetti di cui all'articolo 3, comma 2, stabiliscono nel bando di
gara o nella lettera di invito se procedere alla valutazione
dell'anomalia delle offerte ai sensi del comma 6 ovvero
all'esclusione automatica dalla gara delle offerte che presentino
un ribasso superiore alla media aritmetica dei ribassi di tutte le
offerte, con esclusione del 10 per cento arrotondato all'unità
superiore tanto delle offerte di maggior ribasso quanto di quelle
di minor ribasso, incrementata dello scarto medio aritmetico dei
ribassi percentuali che superano la predetta media, con
aggiudicazione a favore del concorrente la cui offerta più si
avvicina, per eccesso, al valore numerico ottenuto mediando la
predetta media aritmetica incrementata con il numero estratto a
sorte dall'autorità che presiede la gara tra i nove numeri,
equidistanti tra di loro, ricompresi tra i valori numerici
dell'offerta di minor ribasso ammessa e quella di maggior ribasso
immediatamente inferiore alla media aritmetica incrementata, questi
esclusi. La procedura di esclusione automatica non è esercitabile
qualora il numero delle offerte valide risulti inferiore a cinque,
ferma restando la facoltà del soggetto appaltante di richiedere
appropriate giustificazioni qualora ravvisi elementi di
anomalia.
8. Nei casi di aggiudicazione di lavori con il criterio
dell'offerta economicamente più vantaggiosa, i soggetti di cui
all'articolo 3, comma 2, devono valutare l'anomalia dell'offerta
quando l'entità del prezzo offerto appaia anormalmente bassa
rispetto alla qualità e tipologia delle prestazioni offerte; in tal
caso, i soggetti di cui all'articolo 3, comma 2, richiedono per
iscritto al concorrente di presentare, entro dieci giorni dal
ricevimento della richiesta, le precisazioni e gli elementi
giustificativi ritenuti pertinenti in merito agli elementi
costitutivi dell'offerta.
9. Nelle procedure aperte e ristrette, ove sia previsto il
criterio del prezzo più basso, l'ufficiale rogante o il seggio di
gara investiti dal soggetto appaltante provvedono, nel verbale di
gara, all'aggiudicazione provvisoria. L'aggiudicazione provvisoria
vincola direttamente l'aggiudicatario; il soggetto appaltante è
vincolato solo in seguito al provvedimento di aggiudicazione
definitiva assunto dal dirigente competente o, per gli enti diversi
dalla Regione, dal competente organo.
10. L'aggiudicazione definitiva è subordinata all'esito
positivo degli accertamenti circa il possesso, in capo ai
concorrenti primo e secondo classificati, dei requisiti generali e
di capacità economico-finanziaria e tecnico-organizzativa
dichiarati in sede di gara. A tal fine, il soggetto appaltante
assegna un termine non inferiore a dieci e non superiore a venti
giorni per il recapito della documentazione comprovante il possesso
dei predetti requisiti. Qualora uno o ambedue i concorrenti non
forniscano la prova in ordine al possesso dei requisiti dichiarati,
il soggetto appaltante procede all'esclusione dalla gara, alla
riformulazione della graduatoria, alla nuova aggiudicazione e, ove
ricorrano le condizioni, all'escussione della relativa cauzione
provvisoria e alla segnalazione del fatto all'autorità giudiziaria.
In ogni caso, l'accertata mancanza alla data della gara dei
requisiti richiesti comporta l'esclusione del concorrente.
11. Nei venti giorni successivi alla comunicazione del
soggetto appaltante circa l'intervenuta aggiudicazione definitiva,
l'aggiudicatario produce al coordinatore del ciclo la
documentazione necessaria per la sottoscrizione del contratto,
completa di garanzie cauzionali e assicurative. Nel caso in cui
l'aggiudicatario, in assenza di motivi oggettivamente indipendenti
dalla propria volontà, non adempia nel termine predetto, il
soggetto appaltante incamera la cauzione provvisoria e ha facoltà
di interpellare il soggetto che segue nella graduatoria formatasi
in sede di gara.
12. La sottoscrizione del contratto deve avvenire non oltre
sessanta giorni dalla consegna, da parte dell'aggiudicatario, della
documentazione di cui al comma 11. Qualora la stipulazione del
contratto non avvenga nei suddetti termini, l'aggiudicatario può
svincolarsi da ogni impegno, previo atto notificato al soggetto
appaltante. In tal caso, l'aggiudicatario ha diritto soltanto al
rimborso delle spese sostenute per addivenire alla stipulazione del
contratto, oltre alla restituzione della cauzione provvisoria, con
esclusione di ogni altro compenso o indennizzo.
13. Sono parte integrante del contratto, anche se allo stesso
non materialmente allegati o successivi alla sua stipulazione, i
seguenti documenti:
a) il capitolato speciale d'appalto;
b) l'elenco dei prezzi unitari;
c) gli elaborati grafici progettuali;
d) il cronoprogramma dei lavori;
e) i piani di sicurezza previsti dalla normativa statale
vigente;
f) la dichiarazione relativa ai subappalti;
g) ulteriori elaborati individuati dal coordinatore del
ciclo.".
Articolo 25
(Sostituzione dell'articolo 26)
1. L'articolo 26 della l.r. 12/1996, come da ultimo
modificato dall'articolo 3 della legge regionale 11 dicembre 2002,
n. 25, è sostituito dal seguente:
"Articolo 26
(Procedura ristretta)
1. Alle procedure ristrette indette per l'affidamento di
lavori pubblici di importo superiore a 1.200.000 euro sono invitati
tutti i soggetti che ne abbiano fatto richiesta e che siano in
possesso dei requisiti di qualificazione previsti dal bando di
gara.
2. Per l'affidamento con la procedura ristretta di lavori
pubblici di importo pari o inferiore a 1.200.000 euro, il bando di
gara fissa il numero minimo e quello massimo di candidati che si
intendono invitare i quali non possono essere inferiori,
rispettivamente, a cinque e a ventuno. Qualora il numero dei
candidati qualificati sia superiore al massimo fissato dal bando di
gara, i soggetti di cui all'articolo 3, comma 2, procedono alla
scelta dei soggetti da invitare per un terzo mediante sorteggio
pubblico, salvaguardando la segretezza dei nominativi dei
concorrenti, e per i restanti due terzi sulla base dei seguenti
criteri:
a) migliore idoneità economico-finanziaria, determinata in
base al valore della cifra d'affari in lavori, realizzata dal
concorrente nel quinquennio antecedente l'anno di pubblicazione del
bando di gara;
b) migliore idoneità tipologica, determinata in base al
valore della classifica di iscrizione SOA, posseduta dal
concorrente nella categoria indicata dal bando come prevalente alla
data di pubblicazione del bando;
c) migliore idoneità di localizzazione, determinata in base
tanto al valore assoluto tanto all'incidenza percentuale
sull'organico del concorrente del numero di dipendenti iscritti
presso la sede regionale della cassa edile ovvero, ove non tenuti
all'obbligo della predetta iscrizione, presso la sede regionale
dell'INPS nell'anno antecedente quello di pubblicazione del bando
di gara.
3. Con deliberazione della Giunta regionale sono definite le
modalità di attribuzione dei punteggi e di formazione della
graduatoria in applicazione dei criteri di cui al comma 2. In caso
di parità di punteggio, il soggetto appaltante colloca in posizione
sovraordinata nella graduatoria il concorrente che ha ottenuto il
maggior punteggio relativamente al criterio di cui al comma 2,
lettera c); in caso di parità del punteggio ottenuto anche sulla
base del criterio da ultimo citato, colloca in posizione
sovraordinata il concorrente che ha ottenuto il maggior punteggio
relativamente al criterio di cui al comma 2, lettera b); infine, in
caso di parità di punteggio anche in relazione al criterio da
ultimo citato, procede alla scelta mediante sorteggio.
4. In ipotesi di partecipazione di associazioni temporanee di
concorrenti di cui all'articolo 28, comma 1, lettera d), e di
consorzi di cui all'articolo 28, comma 1, lettera e), il valore di
cui al comma 2, lettera a), è costituito dalla sommatoria dei
valori propri di ciascuno dei componenti il raggruppamento o
consorzio; il valore della classifica di cui al comma 2, lettera
b), è pari alla sommatoria dei livelli di importo delle classifiche
di iscrizione SOA possedute nella categoria prevalente da ciascuno
dei componenti il raggruppamento o consorzio; il valore di cui al
comma 2, lettera c), è costituito dalla media aritmetica dei valori
propri di ciascuno dei componenti il raggruppamento o
consorzio.
5. Non si fa luogo alla procedura ristretta qualora il numero
dei candidati sia inferiore a tre, nell'ipotesi di cui al comma 1,
ovvero sia inferiore al numero minimo fissato nel bando,
nell'ipotesi di cui al comma 2. In tal caso, i soggetti di cui
all'articolo 3, comma 2, bandiscono una nuova gara mediante
procedura aperta, anche modificando le relative condizioni ed
aggiudicano comunque l'appalto all'esito della seconda
procedura.".
Articolo 26
(Sostituzione dell'articolo 27)
1. L'articolo 27 della l.r. 12/1996, come modificato
dall'articolo 24 della l.r. 29/1999, è sostituito dal
seguente:
"Articolo 27
(Procedura negoziata)
1. I soggetti di cui all'articolo 3, comma 2, possono
affidare gli appalti di lavori pubblici mediante procedura
negoziata, preceduta o meno dalla pubblicazione del bando di gara,
nelle ipotesi di cui all'articolo 7 della dir. 93/37/CEE.
2. Al di fuori delle ipotesi di cui al comma 1, l'affidamento
a procedura negoziata è ammesso esclusivamente per gli appalti di
lavori di importo complessivo non superiore a 100.000 euro.
3. L'affidamento di appalti di lavori pubblici a procedura
negoziata senza preliminare pubblicazione del bando di gara è
preceduto, ove possibile, da una gara informale alla quale devono
essere invitati almeno sei concorrenti, fatta salva la possibilità
di motivato affidamento diretto ai subappaltatori per il
completamento dei lavori dagli stessi precedentemente intrapresi.
L'eventuale verifica di anomalia è effettuata con le procedure di
cui all'articolo 25, comma 6, in caso di aggiudicazione con il
criterio del prezzo più basso, e con le procedure di cui
all'articolo 25, comma 8, in caso di aggiudicazione con il criterio
dell'offerta economicamente più vantaggiosa.
4. I soggetti ai quali sono affidati gli appalti con
procedura negoziata devono possedere i requisiti di qualificazione
prescritti per l'aggiudicazione di appalti di uguale importo
mediante procedure aperte o ristrette e non debbono versare nelle
cause di esclusione di cui all'articolo 23bis.
5. Salvi i casi di affidamento diretto ai subappaltatori ai
sensi del comma 3, nessun lavoro pubblico può essere diviso in più
affidamenti al fine di eludere l'applicazione delle disposizioni di
cui al presente articolo.".
Articolo 27
(Sostituzione dell'articolo 28)
1. L'articolo 28 della l.r. 12/1996, come modificato
dall'articolo 25 della l.r. 29/1999, è sostituito dal
seguente:
"Articolo 28
(Soggetti ammessi alle gare)
1. Sono ammessi a partecipare alle procedure di affidamento
di lavori pubblici i seguenti soggetti:
a) le imprese individuali, anche artigiane, le società
commerciali, le società cooperative;
b) i consorzi fra società cooperative di produzione e lavoro,
costituiti ai sensi della legge 25 giugno 1909, n. 422
(Costituzione di consorzi di cooperative per appalti di lavori
pubblici), e successive modificazioni, e i consorzi fra le imprese
artigiane di cui alla legge 8 agosto 1985, n. 443 (Legge-quadro per
l'artigianato);
c) i consorzi stabili, costituiti anche in forma di società
consortili ai sensi dell'articolo 2615ter del codice civile, tra
imprese individuali anche artigiane, società commerciali, società
cooperative di produzione e lavoro;
d) le associazioni temporanee di concorrenti, costituite tra
soggetti di cui alle lettere a), b) e c), i quali, prima della
presentazione dell'offerta, abbiano conferito o si impegnino a
conferire mandato collettivo speciale con rappresentanza ad uno di
essi, qualificato capogruppo, il quale esprime l'offerta in nome e
per conto proprio e dei mandanti;
e) i consorzi dei concorrenti di cui all'articolo 2602 del
codice civile, costituiti tra i soggetti di cui alle lettere a), b)
e c), anche in forma di società consortili ai sensi dell'articolo
2615ter del codice civile;
f) i soggetti che abbiano stipulato il contratto di gruppo
europeo di interesse economico (GEIE), ai sensi del decreto
legislativo 23 luglio 1991, n. 240 (Norme per l'applicazione del
regolamento n. 85/2137/CEE relativo all'istituzione di un Gruppo
europeo di interesse economico GEIE, ai sensi dell'articolo 17
della legge 29 dicembre 1990, n. 428), nonché gli altri soggetti
previsti dalla normativa comunitaria e statale vigente.
2. Non possono partecipare alla medesima gara imprese che si
trovano fra loro in una delle situazioni di controllo di cui
all'articolo 2359, primo comma, del codice civile.
3. Il bando di gara indica l'importo complessivo dell'opera o
del lavoro, la categoria generale o specializzata prevalente e
tutte le ulteriori categorie di lavorazioni, con i relativi
importi, eseguibili in forma sostanzialmente autonoma e di
ammontare superiore al 10 per cento dell'importo complessivo
dell'opera ovvero di importo superiore a 150.000 euro che, a scelta
del concorrente, sono subappaltabili, affidabili a cottimo o
scorporabili.
4. L'impresa singola è ammessa alla gara qualora sia in
possesso di attestazione in corso di validità dei requisiti
tecnico-organizzativi ed economico-finanziari nella categoria
prevalente per l'importo totale dei lavori, ivi compresi gli oneri
per la sicurezza, ovvero nella categoria prevalente e nelle
categorie scorporabili per i relativi importi. I requisiti relativi
alle opere scorporabili, non posseduti dall'impresa, sono
conseguibili con l'eccedenza della qualificazione posseduta nella
categoria prevalente, fatto salvo quanto previsto al comma
16.
5. I requisiti di idoneità tecnica e finanziaria per
l'ammissione alle procedure di affidamento di lavori dei soggetti
di cui al comma 1, lettere b) e c), devono essere riferiti ai
consorzi e non alle singole imprese consorziate. I requisiti
relativi alla disponibilità delle attrezzature e dei mezzi d'opera
e all'organico medio annuo sono computati cumulativamente con
riferimento alla totalità delle imprese consorziate.
6. È vietata la partecipazione alla medesima procedura di
affidamento dei lavori pubblici del consorzio di cui al comma 1,
lettera c), e delle imprese consorziate i cui titolari,
rappresentanti e direttori tecnici siano presenti nell'organo
amministrativo del consorzio. È vietata la partecipazione a più di
un consorzio stabile.
7. I consorzi di cui al comma 1, lettera c), hanno facoltà di
eseguire i lavori in proprio ovvero tramite affidamento alle
imprese ad essi consorziate, indicate in sede di gara, in possesso
dei prescritti requisiti generali di partecipazione. Tale
affidamento non costituisce subappalto. Resta ferma la
responsabilità solidale dei consorzi.
8. Nel caso di associazioni temporanee di concorrenti, di cui
al comma 1, lettera d), ovvero di consorzi di concorrenti di cui
alle lettere b) ed e), l'offerta dei concorrenti associati o dei
consorziati determina la loro responsabilità solidale per l'intero
lavoro pubblico. È fatto divieto ai concorrenti di partecipare alla
gara in più di un'associazione temporanea o consorzio di cui al
comma 1, lettere d) ed e), ovvero di partecipare alla gara, anche
in forma individuale, qualora abbiano partecipato alla gara
medesima in associazione o consorzio. I consorzi di cui al comma 1,
lettere b) e c), non possono avvalersi dell'affidamento in
subappalto in favore dei propri consorziati e sono tenuti ad
indicare, in sede di offerta, per quali consorziati il consorzio
concorre; a questi ultimi è fatto divieto di partecipare, in
qualsiasi altra forma, alla medesima gara.
9. Nel caso di consorzi di cooperative di produzione e lavoro
e di consorzi tra imprese artigiane, la responsabilità del
consorzio e delle cooperative ad esso consorziate e le forme di
partecipazione alla gara sono disciplinate dalla normativa statale
vigente.
10. Le associazioni temporanee di concorrenti possono essere
strutturate:
a) in forma orizzontale, per l'esecuzione di lavori
omogenei;
b) in forma verticale, per l'esecuzione di lavori ove il
bando di gara configuri tipologie di opere scorporabili;
c) in forma combinata o mista, ove sia possibile l'utilizzo
simultaneo delle due forme di cui alle lettere a) e b).
11. Per i raggruppamenti temporanei di imprese, i requisiti
economico-finanziari e tecnico-organizzativi debbono essere
posseduti nel modo seguente:
a) per le associazioni temporanee di imprese di cui al comma
10, lettera a), dalla mandataria e dalla o dalle mandanti con
riferimento:
1) alla sola categoria prevalente e nelle misure minime,
rispettivamente, del 40 e del 10 per cento dell'importo complessivo
dei lavori;
2) sia alla categoria prevalente e nelle misure minime,
rispettivamente, del 40 e del 10 per cento dell'importo della
categoria prevalente sia alla totalità delle opere scorporabili per
i relativi importi;
3) sia alla somma degli importi della categoria prevalente e
delle categorie scorporabili per le quali l'associazione
orizzontale non è specificamente qualificata e nelle misure minime,
rispettivamente, del 40 e del 10 per cento della predetta somma sia
ai singoli importi delle categorie scorporabili per le quali
l'associazione è specificamente qualificata;
b) per le associazioni temporanee di imprese di cui al comma
10, lettera b), dalla mandataria con riferimento alla categoria
prevalente e per il corrispondente importo e dalla o dalle mandanti
con riferimento alle categorie scorporabili e per i corrispondenti
importi. I requisiti relativi alle opere scorporabili non assunte
dalle mandanti sono posseduti dalla mandataria con riferimento alle
opere scorporabili o alla eccedenza nella categoria
prevalente;
c) per le associazioni temporanee di imprese di cui al comma
10, lettera c), dalla mandataria e dalla o dalle mandanti
assuntrici delle lavorazioni della categoria prevalente con
riferimento alla medesima categoria prevalente e nelle misure
minime, rispettivamente, del 40 e del 10 per cento dell'importo
della categoria prevalente oppure della somma degli importi della
categoria prevalente e delle categorie scorporabili per le quali
l'associazione mista non è specificamente qualificata, dalla o
dalle mandanti assuntrici di lavorazioni delle categorie
scorporabili con riferimento alle medesime categorie scorporabili e
per i corrispondenti importi.
12. Nelle associazioni temporanee di cui al comma 10,
ciascuna opera scorporabile deve essere assunta ed eseguita per
intero da un'unica impresa, salvo il caso in cui il bando di gara
individui interi sistemi o subsistemi di impianti ciascuno
assumibile ed eseguibile, nella sua interezza, dalla mandataria o
da un'unica impresa mandante in possesso della relativa
qualificazione.
13. Le associazioni temporanee di cui al comma 10 devono, in
ogni caso, possedere il 100 per cento dei requisiti
economico-finanziari e tecnico-organizzativi prescritti dal bando
di gara.
14. La responsabilità solidale nei casi di cui al comma 8
vale per tutti i concorrenti associati o consorziati che si siano
riuniti in forma orizzontale per l'esecuzione di lavori omogenei
ovvero, nell'ambito della forma di cui al comma 10, lettera c), per
l'esecuzione delle tipologie dei lavori prevalenti. Per gli
assuntori di lavori scorporabili nell'ambito delle forme di cui al
comma 10, lettere b) e c), la responsabilità è limitata
all'esecuzione dei lavori di rispettiva competenza, ferma restando
la responsabilità solidale del mandatario o capogruppo.
15. Nelle procedure ristrette e negoziate di cui agli
articoli 26 e 27, i concorrenti debbono essere rigorosamente
individuati nella fase di prequalificazione sulla base del possesso
dei requisiti fissati dal bando di gara. I concorrenti in forma
singola individuati ai sensi del precedente periodo possono, nelle
procedure ristrette, presentare offerta anche in qualità di
mandatari di raggruppamento ai sensi delle disposizioni di cui al
presente articolo.
16. Qualora nell'oggetto dell'appalto o della concessione
rientrino opere per le quali siano necessari lavori o componenti di
notevole contenuto tecnologico o di rilevante complessità tecnica,
quali strutture, impianti ed opere speciali, nei limiti e con le
modalità di cui all'articolo 13, comma 7, della l. 109/1994, è
obbligatoria un'associazione temporanea verticale oppure combinata
o mista, salva l'ipotesi del possesso integrale dei requisiti in
capo ad un concorrente in forma singola.
17. Fatti salvi i requisiti soggettivi di ammissione alla
gara previsti, che devono essere posseduti da ciascun concorrente,
nel caso di associazioni temporanee o di consorzi di cui al comma
1, lettere b), c), d) ed e), gli ulteriori requisiti oggettivi di
capacità tecnico-organizzativa ed economico-finanziaria possono
essere soddisfatti cumulativamente, fermo restando che, nel caso di
forme verticali o combinate o miste, i requisiti devono essere
connessi all'esecuzione delle singole tipologie dei lavori.
18. La quota di partecipazione dei singoli soggetti alle
associazioni temporanee e ai consorzi di cui al comma 1, lettere d)
ed e), non può essere superiore alla rispettiva capacità esecutiva
accertata nella fase concorsuale. Se l'impresa singola o le imprese
che intendano riunirsi in associazione temporanea hanno i requisiti
di capacità tecnico-organizzativa ed economico-finanziaria
prescritti per la partecipazione alla gara, possono associare altre
imprese qualificate anche per categorie ed importi diversi da
quelli richiesti nel bando, a condizione che:
a) i lavori da queste eseguiti non superino il 20 per cento
dell'importo complessivo dei lavori;
b) l'ammontare complessivo delle qualificazioni comunque
possedute da ciascuna sia almeno pari all'importo dei lavori ad
essa affidati;
c) le opere appartenenti alle categorie a qualificazione
obbligatoria da queste eseguite non eccedano l'importo della
qualificazione posseduta ovvero, in assenza di specifica
qualificazione, non eccedano l'importo per la cui assunzione è
richiesta l'attestazione SOA con classifica I;
d) le lavorazioni da queste eseguite non riguardino le opere
di cui all'articolo 13, comma 7, della l. 109/1994.".
Articolo 28
(Modificazioni all'articolo 29)
1. La lettera f) del comma 2 dell'articolo 29 della l.r.
12/1996 è sostituita dalla seguente:
"f) indicazione delle modalità di pagamento del
corrispettivo, fermo restando che qualora il soggetto appaltante
decida di interrompere il ciclo di realizzazione dopo uno dei tre
livelli di progettazione, le prestazioni professionali eseguite
devono essere liquidate entro sei mesi dalla data dell'avvenuta
consegna degli elaborati;".
2. Dopo la lettera o) del comma 2 dell'articolo 29 della l.r.
12/1996, è aggiunta la seguente:
"obis) indicazione del termine eventuale di consegna del
servizio;".
3. Dopo la lettera obis) del comma 2 dell'articolo 29 della
l.r. 12/1996, introdotta dal comma 2, è aggiunta la
seguente:
"oter) indicazione delle ipotesi eventuali di sospensione dei
tempi di esecuzione delle prestazioni richieste.".
Articolo 29
(Modificazioni all'articolo 30)
1. All'alinea del comma 3 dell'articolo 30 della l.r.
12/1996, le parole: "le amministrazioni aggiudicatrici e gli enti
aggiudicatori o realizzatori" sono sostituite dalle seguenti: "i
soggetti di cui all'articolo 3, comma 2".
2. Dopo la lettera o) del comma 3 dell'articolo 30 della l.r.
12/1996 è inserita la seguente:
"obis) indicazione, nei casi di inottemperanza agli ordini di
ripresa dei lavori e di abbandono del cantiere, dell'ammontare
delle penali e delle ulteriori sanzioni a carico
dell'appaltatore.".
3. Alla lettera v) del comma 3 dell'articolo 30 della l.r.
12/1996 le parole "comma 5" sono sostituite dalle parole "commi 7 e
8".
4. La lettera z) del comma 3 dell'articolo 30 della l.r.
12/1996 è abrogata.
5. Il comma 4 dell'articolo 30 della l.r. 12/1996 è
sostituito dal seguente:
"4. Nei capitolati speciali di cui al comma 3 è vietato, a
meno che ciò non sia giustificato dal particolare oggetto
dell'appalto, introdurre prescrizioni che menzionino prodotti di
una determinata fabbricazione o provenienza oppure procedimenti
particolari che abbiano l'effetto di favorire determinate imprese o
di eliminarne altre ovvero che indichino marchi e brevetti.
Indicazioni del genere, accompagnate dalla menzione "o
equivalente", sono ammesse allorché non sia possibile una
descrizione dell'oggetto dell'appalto mediante prescrizioni
sufficientemente precise e comprensibili o allorquando ricorrano
specifiche, puntuali e comprovate esigenze di ordine tecnico,
economico od organizzativo proprie dei soggetti di cui all'articolo
3, comma 2. È altresì vietato introdurre la generica dicitura "a
scelta della direzione lavori" in sostituzione dell'identificazione
di un prodotto in sede di gara, quando tale dicitura rende del
tutto indeterminato l'oggetto della prestazione.".
Articolo 30
(Modificazioni all'articolo 31)
1. Il comma 1 dell'articolo 31 della l.r. 12/1996, come
sostituito dall'articolo 26, comma 1, della l.r. 29/1999, è
sostituito dal seguente:
"1. I soggetti di cui all'articolo 3, comma 2, sono tenuti ad
uniformarsi alle misure dettate dalla normativa statale vigente in
materia di tutela della salute e di sicurezza sui luoghi di lavoro,
nonché in materia di contenuti minimi dei piani di sicurezza nei
cantieri temporanei o mobili. Le violazioni, da parte
dell'appaltatore, del concessionario, dei subappaltatori o
cottimisti, dei piani di sicurezza previsti dalla normativa statale
vigente costituiscono, previa formale costituzione in mora
dell'interessato, causa di risoluzione del contratto di appalto o
di concessione. Gli oneri previsti per l'attuazione delle misure di
sicurezza imposte dal piano di sicurezza e coordinamento sono
indicati nei bandi di gara e non sono soggetti a ribasso
d'asta.".
2. La lettera b) del comma 2 dell'articolo 31 della l.r.
12/1996 è sostituita dalla seguente:
"b) l'obbligo dell'appaltatore di rispondere dell'osservanza
di quanto previsto dalla lettera a) da parte dei subappaltatori,
cottimisti o dei prestatori a questi assimilati nei confronti dei
propri dipendenti, per le prestazioni rese nell'ambito del
subappalto, cottimo o subcontratto;".
3. Alla lettera c) del comma 2 dell'articolo 31 della l.r.
12/1996, come modificata dall'articolo 26, comma 3, della l.r.
29/1999, l'ultimo periodo è sostituito dai seguenti: "Qualora, a
seguito delle verifiche condotte, il soggetto appaltante riscontri
difformità rispetto alle dichiarazioni rilasciate dall'impresa
concessionaria, appaltatrice o subappaltatrice, il soggetto
medesimo trattiene sui corrispettivi maturati successivamente alla
riscontrata inadempienza e fintanto che la stessa perduri una somma
pari al 10 per cento dell'importo della rata di acconto o di saldo,
in caso di inadempimento dell'appaltatore, ovvero pari al 10 per
cento dell'importo del contratto di subappalto o di cottimo, in
caso di inadempimento del subappaltatore o cottimista. I soggetti
di cui all'articolo 3, comma 2, sono autorizzati ad incamerare
definitivamente le somme a detto titolo trattenute qualora le
riscontrate inadempienze persistano all'atto dell'emissione del
certificato di collaudo o di regolare esecuzione;".
4. Il primo periodo della lettera d) del comma 2
dell'articolo 31 della l.r. 12/1996, come modificata dall'articolo
26, comma 4, della l.r. 29/1999, è sostituito dal seguente:
"l'obbligo per l'appaltatore di consegna al soggetto appaltante,
tramite il coordinatore del ciclo, di un piano di sicurezza
sostitutivo del piano di sicurezza e di coordinamento, quando
quest'ultimo non sia previsto dalla normativa statale vigente,
prima della consegna dei lavori o della sottoscrizione del
contratto.".
5. Dopo la lettera d) del comma 2 dell'articolo 31 della l.r.
12/1996, come modificata dal comma 4, è inserita la
seguente:
"dbis) l'obbligo per l'appaltatore di consegna al soggetto
appaltante, tramite il coordinatore del ciclo, prima della consegna
dei lavori o della sottoscrizione del contratto, di un piano
operativo di sicurezza per quanto attiene alle proprie scelte
autonome e relative responsabilità nell'organizzazione del cantiere
e nell'esecuzione dei lavori, da considerare come piano
complementare di dettaglio del piano di sicurezza e di
coordinamento, quando questo sia previsto dalla normativa statale
vigente, ovvero del piano di sicurezza sostitutivo di cui alla
lettera d). Nel caso in cui tale obbligo non sia rispettato, si
applicano le disposizioni di cui alla lettera d);".
6. Dopo il comma 2 dell'articolo 31 della l.r. 12/1996, come
modificato dai commi 2, 3, 4 e 5, è aggiunto il seguente:
"2bis. La Regione promuove intese con gli enti previdenziali,
assicurativi e con la cassa edile finalizzate all'introduzione di
un documento unico sulla regolarità contributiva delle imprese
esecutrici, a qualsiasi titolo, di lavori pubblici. Il documento
unico certifica, in occasione di ogni pagamento e alla conclusione
dei lavori, la regolarità contributiva delle imprese esecutrici in
relazione al rapporto di lavoro e agli obblighi previdenziali e
assicurativi.".
Articolo 31
(Modificazioni all'articolo 32)
1. Al comma 1 dell'articolo 32 della l.r. 12/1996, sono
apportate le seguenti modificazioni:
a) dopo la lettera a), è inserita la seguente:
"abis) per cause impreviste e imprevedibili, non rilevabili
al momento della redazione del progetto e non imputabili al
soggetto appaltante;";
b) alla lettera b), come sostituita dall'articolo 27, comma
1, della l.r. 29/1999, le parole: "per cause impreviste e
imprevedibili, non rilevabili al momento della redazione del
progetto e non imputabili alla stazione appaltante, o" sono
soppresse.
2. Il comma 2 dell'articolo 32 della l.r. 12/1996, come
modificato dall'articolo 27, commi 3 e 4, della l.r. 29/1999, è
sostituito dal seguente:
"2. Ferma restando l'impossibilità di introdurre modifiche
essenziali alla natura dei lavori oggetto dell'appalto, non sono
considerate varianti ai sensi del comma 1 gli interventi:
a) disposti dal direttore dei lavori per risolvere aspetti di
dettaglio, purché siano contenuti entro un importo non superiore al
20 per cento delle somme previste per ogni gruppo di lavorazioni
ritenute omogenee secondo le indicazioni del capitolato speciale e
purché non comportino un aumento dell'importo del contratto
stipulato per la realizzazione dell'opera. Qualora gli interventi
siano disposti dal soggetto appaltante, per proprie sopravvenute
esigenze, il predetto limite non trova applicazione nel rispetto
dell'importo del contratto stipulato;
b) disposti dal dirigente competente e finalizzati al
miglioramento dell'opera e alla sua funzionalità, nell'esclusivo
interesse del soggetto appaltante. Tali variazioni, in aumento o in
diminuzione, non prevedibili al momento della stipula del
contratto, non devono comunque comportare una spesa superiore al 5
per cento dell'importo originario del contratto e devono trovare
copertura nella somma stanziata per l'esecuzione
dell'opera.".
3. Al comma 9 dell'articolo 32 della l.r. 12/1996, la parola:
"complessivamente" è soppressa.
4. Il comma 10 dell'articolo 32 della l.r. 12/1996 è
sostituito dal seguente:
"10. Ai fini di quanto disposto al comma 1, lettera c), si
considerano errori di progettazione l'inadeguata valutazione dello
stato di fatto, la mancata od erronea identificazione della
normativa tecnica ed urbanistico-edilizia vincolante per la
progettazione del lavoro pubblico, il mancato rispetto dei
requisiti funzionali ed economici prestabiliti e risultanti da
prova scritta e la violazione delle comuni norme di diligenza nella
predisposizione degli elaborati progettuali.".
5. Il comma 11 dell'articolo 32 della l.r. 12/1996 è
sostituito dal seguente:
"11. Qualora la relazione del coordinatore del ciclo redatta
ai sensi del comma 7 ponga in evidenza la possibilità di
riscontrare da parte dell'appaltatore, già in sede di presentazione
dell'offerta, l'errore o l'omissione di cui al comma 1, lettera c),
l'appaltatore è tenuto ad eseguire i lavori variati, anche per la
parte eccedente il quinto dell'importo contrattuale, agli stessi
patti, prezzi e condizioni del contratto originario, senza diritto
ad alcuna indennità.".
6. Il comma 12 dell'articolo 32 della l.r. 12/1996, già
sostituito dall'articolo 27, comma 5, della l.r. 29/1999, è
sostituito dal seguente:
"12. Nelle ipotesi di cui al comma 1, lettera c), i soggetti
di cui all'articolo 3, comma 2, impongono all'appaltatore
l'esecuzione dei lavori suppletivi ai prezzi contrattuali
originari. Ove i lavori suppletivi necessari per il completamento
dell'appalto ammontino complessivamente ad un importo che ecceda il
quinto dell'importo originario del contratto, il soggetto
appaltante può, su proposta del coordinatore del ciclo, procedere
alla risoluzione del contratto limitandosi al pagamento, alle
condizioni contrattuali originarie, del corrispettivo dei lavori
eseguiti, dei materiali utili in cantiere e del decimo dell'importo
delle opere non eseguite calcolato sulla differenza tra l'importo
dei quattro quinti del prezzo posto a base di gara, depurato del
ribasso d'asta, e l'ammontare netto dei lavori eseguiti ovvero, in
alternativa, procedere all'esecuzione in variante dei lavori fino
alla concorrenza dell'importo previsto in contratto; in tal caso,
nessun compenso è dovuto all'appaltatore quale indennità di fermo
cantiere.".
7. Dopo il comma 12 dell'articolo 32 della l.r. 12/1996, come
sostituito dal comma 6, è aggiunto il seguente:
"12bis. Nelle ipotesi di varianti conseguenti a cause
impreviste e imprevedibili di cui al comma 1, lettera abis), ove i
lavori suppletivi necessari per il completamento dell'appalto
ammontino complessivamente ad un importo che ecceda i tre decimi
dell'importo originario del contratto, i soggetti di cui
all'articolo 3, comma 2, possono procedere, secondo quanto
stabilito al comma 12, alla risoluzione del contratto ovvero
all'esecuzione in variante dei lavori fino alla concorrenza
dell'importo previsto in contratto.".
Articolo 32
(Sostituzione dell'articolo 33)
1. L'articolo 33 della l.r. 12/1996, come modificato
dall'articolo 28 della l.r. 29/1999, è sostituito dal
seguente:
"Articolo 33
(Subappalto)
1. Tutte le lavorazioni, comprese le opere scorporabili, a
qualsiasi categoria appartengano, sono subappaltabili ed affidabili
in cottimo. Per quanto riguarda le lavorazioni della categoria
prevalente e quelle per le quali siano necessari lavori o
componenti di notevole contenuto tecnologico o di rilevante
complessità tecnica ai sensi dell'articolo 28, comma 16, il bando
di gara o la lettera di invito e, comunque, il capitolato speciale
d'appalto di cui all'articolo 30, comma 3, definiscono la quota
parte subappaltabile, in misura eventualmente diversificata a
seconda delle lavorazioni medesime, ma in ogni caso fino ad un
massimo del 50 per cento, compresa l'incidenza dei cottimi e dei
noli a caldo. Laddove, peraltro, il soggetto appaltante ravvisi la
sussistenza di particolari ragioni che rendono opportuno escludere
il ricorso al subappalto, in una o più lavorazioni riconducibili
alle predette categorie, inserisce tale divieto nel bando di gara o
nella lettera di invito, su proposta motivata del coordinatore del
ciclo.
2. Per esigenze di semplificazione ed accelerazione
dell'azione amministrativa, non è subordinato alla preventiva
autorizzazione da parte dei soggetti di cui all'articolo 3, comma
2, l'affidamento in subappalto o in cottimo di lavorazioni di
importo inferiore a 15.000 euro, a condizione che l'affidatario del
subappalto o del cottimo risulti iscritto nel registro delle
imprese per attività inerenti all'oggetto dei lavori e produca
attestazione di regolarità relativamente agli adempimenti
contributivi e che l'appaltatore apporti le opportune integrazioni
ai piani della sicurezza e comunichi al soggetto appaltante, che
può esprimere motivato diniego, almeno dieci giorni prima
dell'inizio delle lavorazioni, il nominativo del subappaltatore o
cottimista, l'importo del contratto e l'oggetto del lavoro.
3. Fatto salvo quanto previsto al comma 2, l'affidamento in
subappalto o in cottimo è sottoposto alle seguenti
condizioni:
a) che l'appaltatore abbia indicato, con dichiarazione
prodotta prima della sottoscrizione del contratto ed allegata al
medesimo, i lavori o le parti di lavoro che intende subappaltare o
concedere in cottimo;
b) che l'appaltatore provveda ad inoltrare al coordinatore
del ciclo la richiesta di autorizzazione e la bozza di contratto
almeno trenta giorni prima della data prevista per l'inizio della
prestazione del subappaltatore o cottimista ovvero almeno quaranta
giorni prima della predetta data in ipotesi di subappalto o cottimo
di importo inferiore al 2 per cento dell'importo dei lavori
affidati o di importo inferiore a 100.000 euro;
c) che il contratto di subappalto o cottimo contenga
riferimenti espliciti alle prescrizioni normative e contrattuali
dei lavori oggetto del subappalto o cottimo, con particolare
riferimento alla qualità, ai tempi e alle misure per la sicurezza
dei lavoratori, nonché allo svolgimento dell'attività di controllo
da parte dell'appaltatore;
d) che l'appaltatore sia in grado di dimostrare al soggetto
appaltante la disponibilità di sistemi e di strutture di
supervisione, di supporto e di controllo dell'attività del
subappaltatore o cottimista, idonei al soddisfacimento del
contenuto del contratto principale in relazione alle specifiche
tipologie dei lavori oggetto di subappalto o cottimo;
e) che il subappaltatore o cottimista sia in possesso dei
richiesti requisiti di qualificazione per l'esecuzione dei lavori
oggetto del contratto di subappalto o cottimo;
f) che non sussista, nei confronti del subappaltatore o
cottimista, alcuno dei divieti previsti dall'articolo 10 della
legge 31 maggio 1965, n. 575 (Disposizioni contro la mafia), e
successive modificazioni, ovvero una delle cause di esclusione di
cui all'articolo 23bis;
g) che l'appaltatore provveda, almeno venti giorni prima
della data prevista per l'inizio della prestazione del
subappaltatore o cottimista, alla consegna di copia autentica del
contratto di subappalto o cottimo al coordinatore del ciclo,
corredata della dichiarazione di regolarità contributiva di cui
all'articolo 31, comma 2, lettera c);
h) che l'appaltatore garantisca l'adempimento, da parte di
tutti i subappaltatori o cottimisti, degli obblighi ai quali gli
stessi sono tenuti in materia di osservanza integrale del
trattamento economico e normativo stabilito dai contratti
collettivi nazionali e territoriali di settore in vigore, in
materia di denuncia e versamenti contributivi e di adempimenti per
la sicurezza.
4. I soggetti di cui all'articolo 3, comma 2, accertano le
condizioni di cui al comma 3 e provvedono al rilascio
dell'autorizzazione entro trenta giorni dalla relativa richiesta;
tale termine può essere prorogato una sola volta, ove ricorrano
giustificati motivi. Decorso inutilmente tale termine,
l'autorizzazione si intende concessa.
5. È vietato l'artificioso frazionamento degli affidamenti in
subappalto o cottimo allo scopo di sottrarli alla disciplina
dettata in materia di qualificazione degli esecutori di lavori
pubblici ed al regime dell'autorizzazione da parte del soggetto
appaltante.
6. I soggetti di cui all'articolo 3, comma 2, corrispondono
all'appaltatore l'importo dei lavori eseguiti dal subappaltatore o
cottimista. È fatto obbligo all'appaltatore di trasmettere, entro
venti giorni dalla data di ciascun pagamento effettuato nei suoi
confronti, copia delle fatture quietanzate relative ai pagamenti
dall'appaltatore via via corrisposti al subappaltatore o
cottimista, con l'indicazione delle ritenute di garanzia
effettuate.
7. In caso di inadempienza dell'appaltatore verso il
subappaltatore o il cottimista, comprovata dall'omessa trasmissione
delle fatture quietanzate entro il termine e con le modalità di cui
al comma 6, i soggetti di cui all'articolo 3, comma 2, provvedono
alla corresponsione diretta al subappaltatore o cottimista, che ne
faccia richiesta, dell'importo dei lavori dagli stessi eseguiti,
fino alla concorrenza del corrispettivo desumibile dal contratto
d'appalto, diminuito dell'eventuale ribasso stabilito nel contratto
di subappalto o cottimo.
8. In deroga a quanto previsto al comma 6, l'appaltatore ed
il subappaltatore o cottimista, all'atto della richiesta di
autorizzazione, possono convenire che il soggetto appaltante
provveda a corrispondere direttamente al subappaltatore o
cottimista l'importo dei lavori dagli stessi eseguiti. In tale
ipotesi, la corresponsione diretta al subappaltatore o cottimista
avviene sulla base delle comunicazioni dell'appaltatore e, in
assenza di queste, fino alla concorrenza del corrispettivo
desumibile dal contratto d'appalto, diminuito dell'eventuale
ribasso stabilito nel contratto di subappalto o cottimo. Le
modalità di espletamento di tale procedura sono stabilite nel
capitolato speciale d'appalto di cui all'articolo 30, comma
3.
9. Le disposizioni del presente articolo si applicano a
qualsiasi contratto avente ad oggetto attività, ovunque espletate,
che richiedono l'impiego di manodopera, quali le forniture con posa
in opera e i noli a caldo se singolarmente di importo superiore al
2 per cento dell'importo dei lavori affidati o di importo superiore
a 100.000 euro e qualora l'incidenza del costo della manodopera e
del personale sia superiore al 50 per cento dell'importo del
contratto da affidare.".
Articolo 33
(Modificazioni all'articolo 34)
1. Il comma 1 dell'articolo 34 della l.r. 12/1996, come da
ultimo modificato dall'articolo 6 della legge regionale 27 dicembre
2001, n. 40, è sostituito dal seguente:
"1. Al fine di garantire la serietà dell'offerta e di
tutelare il soggetto appaltante dai danni che potrebbero derivargli
dalla mancata sottoscrizione del contratto d'appalto di lavori
pubblici, per fatto e colpa dell'aggiudicatario, i soggetti di cui
all'articolo 3, comma 2, provvedono a richiedere ai concorrenti,
contestualmente alla presentazione dell'offerta, la costituzione di
una cauzione pari al 2 per cento dell'importo posto a base di gara,
al lordo degli oneri per la sicurezza e al netto di IVA. I soggetti
di cui all'articolo 3, comma 2, provvedono a restituire tale
cauzione ai concorrenti che non risultano aggiudicatari entro
trenta giorni dall'aggiudicazione definitiva o dalla scadenza del
termine di validità dell'offerta. Per l'aggiudicatario tale
cauzione risulta automaticamente svincolata al momento della
sottoscrizione del contratto. In caso di aggiudicazione mediante
appalto-concorso ai sensi dell'articolo 24, comma 2, tale cauzione
è mantenuta sino all'approvazione della progettazione
esecutiva.".
2. Al comma 1bis dell'articolo 34 della l.r. 12/1996, come
inserito dall'articolo 29, comma 2, della l.r. 29/1999, le parole:
"dalla data di presentazione dell'offerta" sono sostituite dalle
seguenti: "dalla scadenza del termine di ricezione delle
offerte.".
3. Il comma 2 dell'articolo 34 della l.r. 12/1996 è
sostituito dal seguente:
"2. L'esecutore dei lavori, contestualmente alla
sottoscrizione del contratto, è obbligato a costituire una cauzione
definitiva pari al 10 per cento del valore del contratto, IVA
esclusa. In caso di aggiudicazione con ribasso d'asta superiore al
10 per cento, la cauzione definitiva è aumentata di tanti punti
percentuali quanti sono quelli eccedenti il 10 per cento; ove il
ribasso sia superiore al 20 per cento, l'incremento è di due punti
percentuali per ogni punto di ribasso superiore al 20 per cento. Al
raggiungimento di un importo dei lavori eseguiti, attestato
mediante stati d'avanzamento lavori o analogo documento, pari al 50
per cento dell'importo contrattuale, la cauzione definitiva è
svincolata in ragione del 50 per cento dell'ammontare garantito;
l'ammontare residuo è svincolato al termine della sua efficacia. La
mancata costituzione della cauzione determina l'affidamento
dell'appalto o della concessione in favore del concorrente che
segue nella graduatoria e l'incameramento della cauzione
provvisoria di cui al comma 1 prestata dall'aggiudicatario
inadempiente. La cauzione copre gli oneri conseguenti al mancato od
inesatto adempimento degli obblighi derivanti dal contratto
d'appalto e da eventuali contratti di subappalto o cottimi e cessa
di avere effetto solo alla data di accettazione delle opere di cui
all'articolo 17 ovvero trascorsi novanta giorni dalla data di
ultimazione dei lavori senza che il soggetto appaltante abbia
provveduto all'avvio delle operazioni di collaudo. La cessazione
degli effetti, nel caso di garanzie prestate mediante fideiussioni
assicurative o bancarie, opera automaticamente anche nei confronti
dell'istituto emittente, indipendentemente dalla restituzione dei
certificati da parte del soggetto appaltante. Nell'appalto-concorso
di cui all'articolo 24, comma 2, la cauzione definitiva deve essere
costituita entro dieci giorni dalla avvenuta approvazione della
progettazione esecutiva.".
4. Alla lettera a) del comma 2bis dell'articolo 34 della l.r.
12/1996, come inserito dall'articolo 29, comma 3, della l.r.
29/1999, le parole: ", per le imprese certificate," sono
soppresse.
5. Al comma 6 dell'articolo 34 della l.r. 12/1996, le parole:
"con la stessa deliberazione di cui all'articolo 23, comma 1" sono
soppresse.
6. Dopo il comma 6 dell'articolo 34 della l.r. 12/1996, come
modificato dal comma 5, è inserito il seguente:
"6bis. Per l'affidamento dei servizi di cui all'articolo 20,
il bando di gara indica le modalità di costituzione e l'ammontare
della cauzione provvisoria e di quella definitiva poste a garanzia,
rispettivamente, della serietà dell'offerta e della corretta
esecuzione del servizio.".
7. Il terzo periodo del comma 7 dell'articolo 34 della l.r.
12/1996, come modificato dall'articolo 29, comma 6, della l.r.
29/1999, è sostituito dal seguente: "La garanzia è prestata per un
massimale non inferiore al 10 per cento dell'importo dei lavori
progettati con il limite di 1.000.000 di euro, per lavori di
importo inferiore a 5.000.000 di euro, IVA esclusa, e per un
massimale non inferiore al 20 per cento dell'importo dei lavori
progettati, con il limite di 2.500.000 euro, per lavori di importo
superiore a 5.000.000 di euro, IVA esclusa, e deve essere mantenuta
sino all'accettazione delle opere eseguite; il coordinatore, in
caso di interruzione del ciclo di realizzazione dei lavori per
cause non imputabili al progettista, deve autorizzare la
sospensione della polizza.".
8. Al comma 8bis dell'articolo 34 della l.r. 12/1996, come
inserito dall'articolo 29, comma 7, della l.r. 29/1999, le parole:
"nei casi di cui all'articolo 11, comma 4" sono sostituite dalle
seguenti: "successiva alla sospensione di cui al comma 7".
Articolo 34
(Modificazioni all'articolo 35)
1. Il comma 1 dell'articolo 35 della l.r. 12/1996 è
sostituito dal seguente:
"1. I lavori pubblici da realizzare con il concorso del
capitale privato possono essere affidati in concessione. La
concessione deve avere ad oggetto, oltre all'esecuzione, anche la
gestione delle opere. La controprestazione a favore del
concessionario deve consistere unicamente nel diritto di gestire
funzionalmente e di sfruttare economicamente l'opera. Qualora
necessario, il soggetto concedente assicura al concessionario
l'equilibrio economico-finanziario degli investimenti e della
connessa gestione in relazione alla qualità e tipologia del
servizio da prestare, anche mediante un prezzo il cui pagamento a
saldo avviene contestualmente all'attestazione di cui al comma 10.
A titolo di prezzo, il soggetto concedente può altresì attribuire
al concessionario la proprietà o il godimento di beni immobili
nella propria disponibilità, ancorché da realizzarsi nell'ambito
della concessione medesima.".
2. Il comma 4 dell'articolo 35 della l.r. 12/1996 è
sostituito dal seguente:
"4. La redazione della progettazione esecutiva di cui
all'articolo 14, unitamente alla predisposizione del piano di
sicurezza e coordinamento previsto dalla normativa vigente, avviene
a cura e spese del concessionario che, ai fini della disciplina in
materia di sicurezza nei cantieri, assume la veste di committente.
La progettazione esecutiva è trasmessa a cura del concessionario al
coordinatore del ciclo per la verifica di conformità con le
precedenti fasi di progettazione e con il contenuto della
convenzione di concessione. Tale verifica costituisce il
presupposto per lo svolgimento delle eventuali gare di appalto di
cui al comma 8 e, comunque, per l'inizio dei lavori.".
3. La lettera d) del comma 5 dell'articolo 35 della l.r.
12/1996 è sostituita dalla seguente:
"d) gli ulteriori elementi di cui all'articolo 25, comma
3;".
4. Il comma 7 dell'articolo 35 della l.r. 12/1996 è
sostituito dal seguente:
"7. I concessionari di lavori pubblici, i soggetti da loro
controllati o loro collegati possono eseguire direttamente i lavori
rientranti nell'oggetto della concessione nei limiti consentiti
dalla normativa comunitaria e statale vigente, purché in possesso
dei requisiti prescritti in materia di qualificazione per gli
esecutori di lavori pubblici.".
5. Il comma 9 dell'articolo 35 della l.r. 12/1996 è
sostituito dal seguente:
"9. Le opere oggetto di concessione devono essere sottoposte
al collaudo di cui all'articolo 17. Il collaudo deve altresì
verificare il rispetto del contenuto della convenzione di
concessione. Il collaudatore è nominato e remunerato dal soggetto
concedente.".
Articolo 35
(Modificazioni all'articolo 37)
1. Il comma 1 dell'articolo 37 della l.r. 12/1996, già
sostituito dall'articolo 30, comma 1, della l.r. 29/1999, è
sostituito dal seguente:
"1. Il soggetto promotore di cui all'articolo 2, comma 1,
lettera g), può promuovere, con l'assunzione parziale o totale a
proprio carico degli oneri finanziari, la realizzazione di
infrastrutture pubbliche idonee a soddisfare un bisogno collettivo,
ancorché non inserite negli strumenti di programmazione approvati
dai soggetti di cui all'articolo 3, comma 2, mediante l'affidamento
di una concessione di lavori pubblici ai sensi dell'articolo 35,
ovvero la costituzione di una società a partecipazione pubblica ai
sensi dell'articolo 36.".
2. Dopo il comma 1 dell'articolo 37 della l.r. 12/1996, come
sostituito dal comma 1, è inserito il seguente:
"1bis. I soggetti di cui all'articolo 3, comma 2, possono
procedere alla individuazione del soggetto promotore mediante
avviso da pubblicarsi con le modalità di cui all'articolo 24, comma
6. L'avviso deve indicare i contenuti dell'offerta da produrre a
corredo delle candidature, in conformità a quanto previsto dal
comma 2, e i criteri per la selezione del promotore.".
3. L'ultimo periodo del comma 2 dell'articolo 37 della l.r.
12/1996 è sostituito dal seguente: "Detto importo, soggetto ad
accettazione da parte del soggetto appaltante, è comprensivo anche
dei diritti di cui agli articoli 2578 e seguenti del codice civile
e non può superare il 2,5 per cento del valore dell'investimento,
come desumibile dal piano economico-finanziario.".
4. Il comma 3 dell'articolo 37 della l.r. 12/1996 è
sostituito dal seguente:
"3. Il soggetto appaltante valuta l'ammissibilità formale
della proposta, anche sotto il profilo urbanistico ed
ambientale.".
5. Il comma 4 dell'articolo 37 della l.r. 12/1996 è
sostituito dal seguente:
"4. Entro trenta giorni dalla conclusione, con esito
positivo, delle valutazioni di cui al comma 3, il soggetto
promotore è tenuto alla pubblicazione della proposta per estratto,
secondo le modalità previste per i bandi di gara di importo
corrispondente in base alla presente legge e alla normativa
comunitaria e statale vigente. Nei trenta giorni successivi alla
pubblicazione dell'ultimo degli avvisi di cui al presente comma,
chiunque può presentare osservazioni sulla proposta e
sull'eventuale progettazione ad essa acclusa.".
6. Al comma 5 dell'articolo 37 della l.r. 12/1996, le parole:
"desumibili dagli atti pianificatori in tema di lavori pubblici di
cui alla presente legge" sono soppresse.
7. Dopo il comma 10 dell'articolo 37 della l.r. 12/1996, è
inserito il seguente:
"10.1. Il soggetto promotore selezionato ai sensi del comma
1bis la cui proposta, tenuto conto delle osservazioni presentate,
non sia stata ritenuta meritevole di accoglimento ha diritto alla
corresponsione, a titolo di rimborso spese, di una somma pari al 50
per cento delle spese sostenute per la redazione della
progettazione, quantificate ai sensi del comma 2.".
Articolo 36
(Inserimento dell'articolo 40bis)
1. Dopo l'articolo 40 della l.r. 12/1996, è inserito il
seguente:
"Articolo 40bis
(Consulta regionale per i lavori pubblici)
1. Con decreto del Presidente della Regione, è istituita
presso l'assessorato regionale competente in materia di opere
pubbliche la Consulta regionale per i lavori pubblici, di seguito
denominata Consulta.
2. La Consulta resta in carica sino alla scadenza della
legislatura nel corso della quale è stata istituita ed è
composta:
a) dall'assessore regionale competente in materia di opere
pubbliche, o suo delegato, che la presiede;
b) dal dirigente di primo livello della struttura regionale
competente in materia di opere pubbliche, o suo delegato;
c) dal dirigente di primo livello della struttura regionale
competente in materia di beni culturali, o suo delegato;
d) dal dirigente di primo livello della struttura regionale
competente in materia di agricoltura, o suo delegato;
e) da un rappresentante degli enti locali, designato dal
Consiglio permanente degli enti locali;
f) da un rappresentante, designato d'intesa dagli ordini
professionali interessati;
g) da un rappresentante, designato d'intesa dai collegi
professionali interessati;
h) da due rappresentanti, designati d'intesa dalle
associazioni di categoria maggiormente rappresentative delle
imprese operanti nel settore edile;
i) da un rappresentante, designato d'intesa tra le
associazioni sindacali maggiormente rappresentative dei lavoratori
dipendenti del settore edile.
3. La Consulta è integrata dal dirigente di primo livello
della struttura regionale competente in materia di programmazione e
bilancio, o suo delegato, quando gli argomenti in discussione
abbiano riflessi sulla programmazione finanziaria.
4. Le funzioni di segreteria sono svolte da un funzionario
designato nell'ambito della struttura regionale competente in
materia di opere pubbliche.
5. La Consulta è convocata dal suo presidente almeno due
volte l'anno e ogniqualvolta se ne ravvisi la necessità; deve
inoltre essere convocata entro il termine di quindici giorni dalla
richiesta avanzata per iscritto da almeno un terzo dei suoi
componenti.
6. Le deliberazioni della Consulta sono assunte con la
presenza di almeno la metà dei suoi componenti e con il voto
favorevole della maggioranza dei presenti; in caso di parità,
prevale il voto del presidente. Le modalità ulteriori di
funzionamento della Consulta sono stabilite nel regolamento interno
di organizzazione, adottato dalla Consulta medesima, a maggioranza
dei due terzi dei suoi componenti.
7. Spetta alla Consulta:
a) avanzare proposte sulle politiche regionali afferenti alla
materia delle opere e dei lavori pubblici;
b) esprimere pareri sui disegni di legge regionale relativi
alla materia delle opere pubbliche;
c) esprimere pareri su argomenti in relazione ai quali sia
avanzata espressa richiesta da parte della Giunta regionale o del
Consiglio regionale;
d) proporre i criteri di elaborazione e di aggiornamento
periodico dell'elenco prezzi di cui all'articolo 42;
e) designare i componenti del Comitato ristretto e disporne
la convocazione ai sensi dell'articolo 40ter.
8. La partecipazione ai lavori della Consulta e del Comitato
ristretto è gratuita.".
Articolo 37
(Inserimento dell'articolo 40ter)
1. Dopo l'articolo 40bis della l.r. 12/1996, come introdotto
dall'articolo 36, è inserito il seguente:
"Articolo 40ter
(Comitato ristretto)
1. Il Comitato ristretto è organo ausiliario della Consulta
ed è composto:
a) dal dirigente di primo livello della struttura regionale
competente in materia di opere pubbliche, o suo delegato;
b) dal rappresentante degli enti locali, designato in seno
alla Consulta ai sensi dell'articolo 40bis, comma 2, lettera
e);
c) da uno dei rappresentanti degli ordini e collegi
professionali individuato, nel decreto di cui al comma 2, tra
quelli designati in seno alla Consulta ai sensi dell'articolo
40bis, comma 2, lettere f) e g);
d) da uno dei rappresentanti delle associazioni di categoria
individuato, nel decreto di cui al comma 2, tra quelli designati in
seno alla Consulta ai sensi dell'articolo 40bis, comma 2, lettera
h);
e) dal rappresentante delle associazioni sindacali, designato
in seno alla Consulta ai sensi dell'articolo 40bis, comma 2,
lettera i).
2. I componenti il Comitato ristretto sono nominati con
decreto del Presidente della Regione e restano in carica sino alla
scadenza della Consulta.
3. Le riunioni del Comitato ristretto avvengono con la
presenza di almeno tre dei suoi componenti.
4. Spetta al Comitato ristretto:
a) procedere, su richiesta della Consulta, all'esame
preliminare delle materie sulle quali la stessa, ai sensi
dell'articolo 40bis, comma 6, è chiamata a deliberare;
b) effettuare, su richiesta della Consulta, indagini, studi
ed approfondimenti su specifici argomenti afferenti alla materia
delle opere pubbliche, anche mediante l'eventuale ricorso a
consulenze esterne.".
Articolo 38
(Modificazioni all'articolo 41)
1. Il comma 5 dell'articolo 41 della l.r. 12/1996 è
sostituito dal seguente:
"5. I soggetti di cui all'articolo 3, comma 2, sono tenuti a
fornire alla banca dati-osservatorio dei lavori pubblici le
informazioni indicate in apposita deliberazione della Giunta
regionale che definisce altresì le modalità di trasmissione. I
soggetti di cui all'articolo 3, comma 2, lettera i), forniscono le
informazioni richieste all'assessorato regionale competente in
materia di agricoltura che ne cura direttamente la trasmissione
alla banca dati-osservatorio dei lavori pubblici. L'erogazione di
contributi o sovvenzioni regionali destinati alla realizzazione di
opere e lavori pubblici può essere sospesa, sino ad avvenuta
regolarizzazione, nei confronti dei soggetti appaltanti che
omettano, senza giustificato motivo, di comunicare alla banca
dati-osservatorio dei lavori pubblici le prescritte
informazioni.".
Articolo 39
(Modificazioni all'articolo 42)
1. Il comma 2 dell'articolo 42 della l.r. 12/1996 è
sostituito dal seguente:
"2. L'elenco prezzi è pubblicato nel Bollettino ufficiale
della Regione ed è aggiornato con cadenza annuale o infrannuale,
ove necessario, su proposta della struttura centrale di
coordinamento di cui all'articolo 40.".
2. Al comma 2bis dell'articolo 42 della l.r. 12/1996, come
inserito dall'articolo 35 della l.r. 29/1999, le parole: ", di cui
all'articolo 23, comma 3, integrata da un rappresentante degli
ordini professionali" sono soppresse.
3. Il comma 4 dell'articolo 42 della l.r. 12/1996 è
abrogato.
Articolo 40
(Modificazioni all'articolo 43)
1. Il comma 3 dell'articolo 43 della l.r. 12/1996 è
sostituito dal seguente:
"3. La Regione promuove la valorizzazione e l'utilizzo, nelle
opere pubbliche, di materiali locali.".
2. Il comma 4 dell'articolo 43 della l.r. 12/1996, come
modificato dall'articolo 36 della l.r. 29/1999, è abrogato.
Articolo 41
(Modificazioni all'articolo 44)
1. Il comma 2 dell'articolo 44 della l.r. 12/1996, già
sostituito dall'articolo 37, comma 2, della l.r. 29/1999, è
sostituito dal seguente:
"2. La Giunta regionale stabilisce, con propria
deliberazione, i criteri e le modalità di controllo della qualità
delle opere pubbliche nelle fasi di esecuzione e di
collaudo.".
Articolo 42
(Inserimento del capo VIIIbis)
1. Dopo il capo VIII della l.r. 12/1996, è inserito il
seguente:
"CAPO VIIIBIS
DISPOSIZIONI IN MATERIA DI LAVORI CONCERNENTI I BENI
CULTURALI
Articolo 44bis
(Ambito di applicazione. Definizioni)
1. Le disposizioni del presente capo si applicano ai lavori
pubblici relativi ai beni mobili ed immobili ed agli interventi
sugli elementi architettonici e sulle superfici decorate di beni
del patrimonio culturale e agli scavi archeologici, sottoposti alle
disposizioni di tutela di cui al decreto legislativo 22 gennaio
2004, n. 42 (Codice dei beni culturali e del paesaggio, ai sensi
dell'articolo 10 della legge 6 luglio 2002, n. 137), al fine di
assicurare l'interesse pubblico alla conservazione e protezione di
detti beni ed in considerazione delle loro caratteristiche
oggettive.
2. Le tipologie delle opere e dei lavori di cui al presente
capo si configurano in:
a) scavo archeologico;
b) restauro e manutenzione di beni immobili;
c) restauro e manutenzione di superfici architettoniche
decorate e di beni mobili di interesse storico, artistico ed
archeologico.
3. Lo scavo archeologico consiste in tutte le operazioni che
consentono la lettura storica delle azioni umane, succedutesi in un
determinato territorio, delle quali, con metodo stratigrafico, si
recuperano le documentazioni materiali, mobili e immobili. Lo scavo
archeologico recupera altresì la documentazione del
paleoambiente.
4. Il restauro consiste in una serie organica di operazioni
tecniche specifiche indirizzate alla tutela e valorizzazione dei
caratteri storico-artistici dei beni culturali e alla conservazione
della loro consistenza materiale.
5. La manutenzione consiste in una serie di operazioni
tecniche specialistiche, periodicamente ripetibili, volte a
mantenere i caratteri storico-artistici e la materialità e la
funzionalità del manufatto, garantendone la conservazione.
Articolo 44ter
(Attività di progettazione, di direzione dei lavori, di
collaudo ed accessorie)
1. L'attività di progettazione, fatto salvo quanto previsto
dai commi 3 e 4, si articola, secondo tre successivi livelli di
approfondimento tecnico, in progetto preliminare, progetto
definitivo e progetto esecutivo.
2. L'avvio dell'attività di progettazione può essere
preceduto da uno studio di fattibilità relativo principalmente alle
analisi propedeutiche, alle alternative di progetto e alla
fattibilità tecnica.
3. Per i lavori di scavo archeologico e di manutenzione di
beni immobili e di beni mobili di interesse storico-artistico, la
progettazione si articola in progetto preliminare e progetto
definitivo.
4. Per i lavori di restauro di superfici architettoniche
decorate, di beni mobili di interesse storico e artistico, e di
restauro di beni immobili di importo inferiore a 300.000 euro, la
progettazione si articola in progetto preliminare e progetto
esecutivo.
5. I progetti sono costituiti dagli elaborati grafici e
descrittivi di cui agli articoli 11, 12, 13 e 14, in quanto
compatibili in relazione alla specificità dei beni sui quali si
interviene.
6. Nei casi in cui non sia necessaria idonea abilitazione
professionale, le prestazioni relative alla progettazione
preliminare, definitiva ed esecutiva e alla direzione dei lavori
possono essere espletate anche da un soggetto con qualifica di
restauratore di beni culturali ai sensi della normativa
vigente.
7. Per i lavori concernenti beni mobili e superfici decorate
di beni architettonici, la direzione dei lavori deve comprendere,
tra gli assistenti con funzioni di direttore operativo, un soggetto
con qualifica di restauratore di beni culturali ai sensi della
normativa vigente, in possesso di specifiche competenze coerenti
con la tipologia di intervento.
8. Per i lavori di scavo archeologico e di restauro, la
direzione dei lavori può essere integrata da un direttore operativo
con funzioni di direttore scientifico dei lavori.
9. Per gli interventi su beni mobili e superfici decorate di
beni architettonici, l'organo incaricato delle operazioni di
collaudo finale può comprendere un restauratore con esperienza
almeno quinquennale o in possesso dei requisiti professionali
stabiliti dalla normativa vigente.
10. Per gli scavi archeologici e i lavori di restauro di beni
mobili ed immobili, qualora sia stabilito nel capitolato speciale
di appalto, è previsto il collaudo interno della documentazione
grafica, fotografica e dei reperti, con l'emissione, da parte del
direttore scientifico, in collaborazione con gli uffici competenti,
degli attestati di regolare esecuzione facenti parte integrante
delle contabilità e necessari per il rilascio del certificato di
regolare esecuzione e del pagamento della rata di saldo.
11. I soggetti di cui all'articolo 3, comma 2, possono
avvalersi, per tutta la durata dei lavori, di personale tecnico
esterno per il controllo degli interventi, scelto sulla base del
proprio curriculum.
Articolo 44quater
(Progetto preliminare, definitivo ed esecutivo)
1. Il progetto preliminare consiste in una relazione
programmatica illustrativa del quadro delle conoscenze, sviluppato
per settori di indagine, e dei metodi di intervento; alla relazione
programmatica sono allegati i necessari schemi grafici.
2. Il progetto preliminare comporta indagini e ricerche volte
ad acquisire gli elementi idonei e necessari per definire la
fattibilità amministrativa e tecnica, che offra gli elementi di
giudizio per le scelte dei tipi e dei metodi di intervento da
approfondire nel progetto definitivo e per la stima del costo
dell'intervento medesimo.
3. Il quadro delle conoscenze consiste in una lettura dello
stato esistente e nella indicazione delle tipologie di indagine che
si ritengono necessarie per la conoscenza del manufatto e del suo
contesto storico e ambientale.
4. Le indagini riguardano:
a) l'analisi storico-critica;
b) i materiali costitutivi e le tecniche di
esecuzione;
c) il rilievo dei manufatti;
d) la diagnostica sul campo e sul territorio;
e) l'individuazione del comportamento strutturale e l'analisi
del degrado e dei dissesti;
f) l'individuazione degli eventuali apporti di altre
discipline afferenti.
5. In ragione della complessità, dello stato di conservazione
e dei caratteri storico-artistici del manufatto, il progetto
preliminare può limitarsi a comprendere le ricerche e le indagini
strettamente necessarie per una prima reale individuazione delle
scelte di restauro e dei relativi costi di intervento.
6. Il soggetto appaltante, per interventi di particolare
complessità o specificità, può prevedere, in sede di progettazione
preliminare, la redazione di una o più schede tecniche, finalizzate
alla puntuale individuazione delle caratteristiche del bene oggetto
dell'intervento da realizzare; la scheda tecnica è obbligatoria
qualora si tratti di interventi relativi ai beni mobili e alle
superfici decorate di beni architettonici.
7. La scheda tecnica di cui al comma 6 è redatta e
sottoscritta da professionisti o da soggetti con qualifica di
restauratore di beni culturali ai sensi della normativa vigente ed
è finalizzata alla puntuale individuazione delle caratteristiche
del bene vincolato e dell'intervento da realizzare.
8. Il progetto definitivo studia il bene con riferimento
all'intero complesso e al contesto ambientale in cui il bene è
inserito, approfondisce gli apporti disciplinari necessari,
definisce i collegamenti interdisciplinari, gli indirizzi culturali
e le compatibilità fra progetto e funzione attribuita al bene
attraverso una conoscenza compiuta dallo stato di fatto, configura
nel complesso un giudizio generale volto ad individuare le
priorità, i tipi e i metodi di intervento, con particolare riguardo
ai possibili conflitti tra l'esigenza di tutela e i fattori di
degrado.
9. Il progetto esecutivo definisce in modo compiuto le
tecniche, le tecnologie di intervento, i materiali riguardanti
singole parti del complesso, prescrive le modalità esecutive delle
operazioni tecniche, indica i controlli da effettuare in cantiere
nel corso della prima fase dei lavori. Esso può essere redatto per
stralci successivi di intervento, entro il quadro tracciato dal
progetto definitivo, e si avvale, ove necessario, di nuovi
approfondimenti di indagine a completamento delle indagini e
ricerche precedentemente svolte.
10. Il progettista, in collaborazione con il direttore dei
lavori, adegua il progetto esecutivo nel corso dei lavori sulla
base dei risultati delle operazioni compiute o dei rinvenimenti
effettuati o dei sondaggi eseguiti; il progettista propone al
coordinatore del ciclo gli adeguamenti progettuali necessari al
fine della loro approvazione da parte degli organi
competenti.
Articolo 44quinquies
(Progettazione dello scavo archeologico)
1. Il progetto preliminare dei lavori di scavo archeologico
prevede l'impianto di un cantiere di ricerche e l'individuazione di
elementi di giudizio per la valutazione delle scelte di priorità,
nonché dei tipi e dei metodi di intervento. A tal fine, il progetto
preliminare è costituito da una relazione programmatica
illustrativa del quadro delle conoscenze pregresse, sviluppato per
settore di indagini, alla quale sono allegati i necessari schemi
grafici.
2. La relazione programmatica illustra tempi e modi
dell'intervento, relativi sia allo scavo sia alla conservazione dei
reperti sia, infine, al loro studio e pubblicazione.
3. Il quadro delle conoscenze pregresse consiste in una
lettura critica dello stato esistente.
4. Le indagini riguardano:
a) il rilievo generale;
b) le ricognizioni territoriali e le indagini
diagnostiche;
c) il programma delle indagini complementari
necessarie.
5. I risultati delle indagini previste nel progetto
preliminare confluiscono nel progetto definitivo.
6. Il progetto definitivo comprende dettagliate previsioni
relative alle fasi delle diverse categorie di intervento e indica
la durata di ciascuna di esse.
7. Le fasi di cui al comma 6 comprendono:
a) scavo archeologico:
1) scavo;
2) documentazione grafica;
3) documentazione fotografica;
b) restauro di reperti mobili ed immobili:
1) restauro;
2) schedatura dei reperti e delle azioni;
3) immagazzinamento e protezione dei reperti e dei
campioni.
8. Il progetto definitivo specifica altresì i costi
relativi:
a) alle opere provvisionali;
b) alle opere in economia;
c) agli oneri per la sicurezza;
d) alle opere suscettibili di non esatta valutazione;
e) a studi e pubblicazioni;
f) alle possibili forme di fruizione, anche con riguardo alla
sistemazione e musealizzazione del testo;
g) alla manutenzione programmata.
9. Il progetto definitivo contiene inoltre la definizione
della natura delle categorie dei lavori, distinguendo quelli di
prevalente merito archeologico, da appaltare a ditte in possesso di
requisiti specifici.
10. In caso di scoperte di interesse archeologico, gli
elementi di conoscenza raccolti confluiscono nel progetto
preliminare.
Articolo 44sexies
(Progettazione di lavori di impiantistica e per la
sicurezza)
1. La progettazione dei lavori di impiantistica e per la
sicurezza si articola in progetto preliminare ed esecutivo. Gli
elaborati redatti ai vari e successivi livelli di approfondimento
prevedono l'impiego delle tecnologie più idonee a garantire il
corretto inserimento degli impianti e di quanto necessario per la
sicurezza nell'organizzazione tipologica e morfologica dei
complessi di interesse storico-artistico e devono tendere ad
offrire prestazioni, compatibilmente con le limitazioni imposte dal
rispetto delle preesistenze storico-artistiche, analoghe a quelle
richieste per gli edifici di nuova costruzione.
2. La progettazione di cui al comma 1 comprende altresì i
piani di sicurezza in fase di esercizio e il programma di
manutenzione, con l'indicazione delle scorte di magazzino
necessarie per garantire la continuità del servizio.
Articolo 44septies
(Lavori di manutenzione)
1. I lavori di manutenzione, in ragione della natura del bene
e del tipo di intervento che si realizza, possono non richiedere
tutte le specifiche previste per i livelli di progettazione
preliminare e definitiva e sono eseguiti anche sulla base di una
perizia di spesa contenente:
a) la descrizione del bene, corredata di eventuali elaborati
grafici e topografici redatti in opportuna scala;
b) il capitolato speciale, con la descrizione delle
operazioni da eseguire ed i relativi tempi;
c) il computo metrico;
d) l'elenco dei prezzi unitari delle varie
lavorazioni.
Articolo 44octies
(Consuntivo scientifico)
1. Al termine del lavoro, il direttore dei lavori predispone
una relazione finale tecnico-scientifica quale ultima fase del
processo della conoscenza e del restauro e quale premessa per un
eventuale e futuro programma di intervento sul bene, esplicitando i
risultati culturali e scientifici raggiunti, allegando la
documentazione grafica e fotografica dello stato del manufatto
prima, durante e dopo l'intervento ed indicando l'esito delle
ricerche e delle analisi compiute e i problemi riscontrati per i
futuri interventi.
2. La relazione di cui al comma 1 è conservata presso il
soggetto appaltante ed è trasmessa in copia alla struttura
regionale competente in materia di beni culturali.
Articolo 44novies
(Qualificazione)
1. I lavori disciplinati dal presente capo, di qualunque
importo, possono essere eseguiti esclusivamente da soggetti
qualificati sulla base della normativa statale vigente.
Articolo 44decies
(Limiti all'affidamento congiunto e all'affidamento
unitario)
1. I lavori concernenti beni mobili e superfici decorate di
beni architettonici non sono affidati congiuntamente a lavori
afferenti ad altre categorie di opere generali e speciali, salvo
che motivate ed eccezionali esigenze di coordinamento dei lavori,
accertate dal coordinatore del ciclo, non rendano necessario
l'affidamento congiunto.
2. È consentito affidare separatamente, previo provvedimento
motivato del coordinatore del ciclo che ne indichi le
caratteristiche distintive, i lavori concernenti beni i quali,
ancorché inseriti in una collezione o in un compendio immobiliare
unitario, siano distinti in base alla tipologia, ai materiali
impiegati, alla tecnica e all'epoca di realizzazione, ovvero alle
tecnologie specifiche da utilizzare per gli interventi.
Articolo 44undecies
(Affidamento dei lavori)
1. Gli appalti di importo inferiore a 1.500.000 euro, IVA
esclusa, possono essere affidati, oltre che con le procedure
indicate nella presente legge, mediante licitazione privata
semplificata. A tal fine, i soggetti di cui all'articolo 3, comma
2, invitano a presentare offerta almeno dieci concorrenti scelti, a
rotazione, fra quelli di cui al comma 2, se sussistono in tale
numero soggetti qualificati in relazione ai lavori oggetto
dell'appalto.
2. I soggetti di cui all'articolo 28, comma 1, interessati ad
essere invitati alle gare di cui al comma 1, possono presentare
apposita domanda. La domanda presentata nel mese di dicembre ha
validità per l'anno successivo a quello della domanda. La domanda
presentata negli altri mesi ha validità per l'anno finanziario
corrispondente a quello della domanda stessa. La domanda deve
essere corredata di copia in forma autentica dell'attestazione di
qualificazione SOA e di dichiarazione sostitutiva con la quale il
richiedente attesta di non trovarsi in nessuna delle cause di
esclusione dalle gare di appalto.
3. L'affidamento mediante procedura negoziata è ammesso, nel
rispetto dei principi di adeguata pubblicità, trasparenza,
imparzialità, garantiti mediante comunicazione alla banca
dati-osservatorio dei lavori pubblici di cui all'articolo 41, nei
seguenti casi:
a) per lavori di importo complessivo non superiore a 500.000
euro, mediante gara informale, alla quale devono essere invitati
almeno quindici concorrenti, se sussistono in tale numero soggetti
qualificati per i lavori oggetto dell'appalto; la lettera di invito
e l'elenco delle imprese invitate sono trasmessi preventivamente
alla banca dati-osservatorio dei lavori pubblici, che provvede a
curarne un'adeguata pubblicizzazione;
b) per lavori di importo complessivo anche superiore a
500.000 euro, nel caso di ripristino di opere già esistenti e
funzionanti, danneggiate e rese inutilizzabili da eventi
imprevedibili di natura calamitosa, qualora per motivata urgenza,
attestata dal coordinatore del ciclo, si rendano incompatibili i
termini imposti dalle altre procedure di affidamento ovvero qualora
il contratto d'appalto sia stato oggetto di rescissione ai sensi
dell'articolo 340 della l. 2248/1865, all. F, oppure si sciolga per
effetto del sopravvenuto fallimento dell'appaltatore o della
liquidazione coatta dello stesso;
c) per lavori di importo complessivo inferiore a 40.000 euro,
mediante affidamento a soggetti, singoli o raggruppati, scelti dal
soggetto appaltante, che deve comunque verificare la sussistenza
dei requisiti richiesti dalla normativa vigente e motivare
l'individuazione del contraente in relazione alle prestazioni da
affidare;
d) per lavori relativi a lotti successivi di progetti
generali approvati, consistenti nella ripetizione di opere similari
affidate all'impresa titolare del primo appalto, a condizione che
tali lavori siano conformi al progetto generale, che il lotto
precedente sia stato aggiudicato con procedura aperta o ristretta e
che negli atti di gara del primo appalto sia stato esplicitamente
previsto l'eventuale ricorso a tale procedura e sia stato
considerato anche l'importo successivo al fine dell'applicazione
della normativa comunitaria; il ricorso a tale procedura è limitato
al triennio successivo all'ultimazione del lavoro dell'appalto
iniziale.
4. È consentito l'affidamento a trattativa privata al
soggetto esecutore di un appalto di lavori complementari non
figuranti nel progetto inizialmente approvato o nell'affidamento
precedentemente disposto, i quali siano diventati, a seguito di
circostanze imprevedibili, necessari alla realizzazione
dell'intervento complessivo, sempre che tali lavori non possano
essere separati dall'appalto principale senza gravi inconvenienti
tecnici o economici per il soggetto appaltante, oppure, anche se
separabili dall'esecuzione dell'appalto iniziale, siano
strettamente necessari al suo perfezionamento. L'importo di detti
lavori complementari non può comunque complessivamente superare il
50 per cento di quello dell'appalto principale.
5. L'affidamento mediante appalto-concorso è consentito per i
soli lavori di particolare entità e complessità di conservazione,
di restauro, di adeguamento funzionale e strutturale e di
valorizzazione dei beni culturali, sentita la struttura regionale
competente in materia di beni culturali.
6. Sono eseguibili in economia, nei limiti di importo e con
le modalità di cui agli articoli 15bis e 15ter, le seguenti
tipologie di lavori:
a) lavori di restauro, recupero e manutenzione ordinaria e
straordinaria di edifici di interesse architettonico e
storico-artistico;
b) lavori di scavo archeologico e di restauro dei beni mobili
ed immobili;
c) lavori di restauro e manutenzione di beni mobili e di
superfici decorate di beni architettonici;
d) lavori di indagine e di conoscenza propedeutici e
necessari alla redazione di studi e progetti;
e) lavori di completamento, di integrazione ovvero di
modifica parziale di interventi precedenti.
Articolo 44duodecies
(Criteri di aggiudicazione)
1. I contratti di appalto dei lavori disciplinati dal
presente capo possono essere stipulati a misura, a corpo ovvero a
corpo e a misura, in relazione alle caratteristiche dell'intervento
oggetto dell'appalto.
2. L'aggiudicazione degli appalti di cui al comma 1 può
avvenire:
a) con il criterio del prezzo più basso, inferiore a quello
posto a base di gara;
b) con il criterio dell'offerta economicamente più
vantaggiosa.
3. L'aggiudicazione dei lavori relativi a beni mobili o
superfici decorate di beni architettonici, il cui importo stimato
sia inferiore a 5.000.000 di euro, può essere disposta con il
criterio dell'offerta economicamente più vantaggiosa, assumendo
quali elementi obbligatori di valutazione, ancorché non esclusivi,
il prezzo e l'apprezzamento del curriculum dell'impresa esecutrice,
in relazione alle caratteristiche dell'intervento individuate nella
scheda tecnica di cui all'articolo 44quater, comma 6.
4. Nei casi di aggiudicazione con il criterio dell'offerta
economicamente più vantaggiosa, gli elementi valutati ai fini della
partecipazione non possono essere apprezzati quali componenti
dell'offerta economicamente più vantaggiosa.
5. Quando l'affidamento ha ad oggetto la progettazione e
l'esecuzione dell'intervento, l'aggiudicazione avviene in ogni caso
secondo il criterio dell'offerta economicamente più
vantaggiosa.
6. Nei casi di aggiudicazione con il criterio del prezzo più
basso, i soggetti di cui all'articolo 3, comma 2, hanno l'obbligo
di verificare le offerte anomale con le modalità di cui
all'articolo 25, comma 6.
Art. 44terdecies
(Varianti)
1. Le varianti in corso d'opera possono essere ammesse, oltre
che nei casi previsti dall'articolo 32, su proposta del direttore
dei lavori e sentito il progettista, se giustificate
dall'evoluzione dei criteri della disciplina del restauro.
2. Non sono considerate varianti gli interventi disposti dal
direttore dei lavori per risolvere aspetti di dettaglio,
finalizzati a prevenire e ridurre i pericoli di danneggiamento o
deterioramento dei beni tutelati, che non modificano
qualitativamente l'opera nel suo insieme e che non comportino una
variazione in aumento o in diminuzione superiore al 20 per cento
del valore di ogni singola categoria di lavorazione, senza
modificare l'importo complessivo contrattuale.
3. Per le finalità di cui al comma 2, il coordinatore del
ciclo può, altresì, disporre varianti in aumento rispetto
all'importo originario del contratto entro il limite del 10 per
cento, qualora vi sia disponibilità finanziaria nel quadro
economico tra le somme a disposizione del soggetto
appaltante.
4. Sono ammesse, nel limite del sesto quinto dell'importo
contrattuale, le varianti in corso d'opera resesi necessarie, in
relazione alla natura e alla specificità dei beni oggetto di
intervento, per fatti verificatisi in corso d'opera, per
rinvenimenti imprevisti o imprevedibili nella fase progettuale o
per adeguare l'impostazione progettuale, qualora ciò sia reso
necessario per la salvaguardia del bene e per il perseguimento
degli obiettivi dell'intervento.
5. In caso di proposta di varianti in corso d'opera, il
coordinatore del ciclo può chiedere apposita relazione sulla
proposta al collaudatore, qualora nominato.
Articolo 44quaterdecies
(Contratti di sponsorizzazione e contratti misti)
1. Per i lavori disciplinati dal presente capo realizzati
mediante contratti di sponsorizzazione a cura e spese dello
sponsor, nel rispetto dei principi e dei limiti comunitari in
materia, non trovano applicazione le disposizioni della presente
legge, ad eccezione di quelle relative alla qualificazione dei
progettisti e dei soggetti esecutori. In tal caso, la struttura
regionale competente in materia di beni culturali impartisce le
opportune prescrizioni in ordine alla progettazione, all'esecuzione
delle opere e alla direzione dei lavori.
2. Qualora, per gli appalti aventi ad oggetto gli
allestimenti dei musei, degli archivi e delle biblioteche o di
altri luoghi culturali o la manutenzione ed il restauro dei
giardini storici, i servizi di installazione e montaggio di
attrezzature ed impianti e le forniture di materiali ed elementi,
nonché le forniture degli arredi da collocare nei locali e nelle
aree assumano rilevanza prevalente ai fini dell'oggetto
dell'appalto e della qualità dell'intervento, si applica la
disciplina, rispettivamente, dei servizi o delle forniture, anche
se il valore economico dei lavori di installazione e di adeguamento
dell'immobile risulti superiore.
3. I soggetti esecutori dei lavori di cui al comma 2 devono
essere in possesso dei requisiti di qualificazione stabiliti dalla
normativa statale vigente.
4. Negli appalti di cui al comma 2, il soggetto appaltante è
obbligato a specificare, nel bando di gara o nella lettera di
invito, i requisiti di qualificazione che i candidati debbono
possedere con riferimento all'oggetto complessivo della gara. Nei
casi di trattativa privata senza pubblicazione di bando, il
soggetto appaltante è tenuto a stabilire preventivamente i
requisiti di qualificazione che devono essere garantiti.
Art. 44quindecies
(Rinvio)
1. Per tutto quanto non diversamente disciplinato dal
presente capo, trovano applicazione le disposizioni della presente
legge.".
Articolo 43
(Modificazioni all'articolo 45)
1. Il comma 1 dell'articolo 45 della l.r. 12/1996 è
sostituito dal seguente:
"1. I costi relativi alle attività di progettazione,
direzione lavori, coordinamento della sicurezza e collaudo
concorrono alla determinazione del costo complessivo dei lavori
oggetto di appalto.".
2. Il comma 2 dell'articolo 45 della l.r. 12/1996 è
sostituito dal seguente:
"2. Gli oneri inerenti ai servizi di ingegneria e di
architettura, ivi compresi le prove e le indagini, gli studi di
fattibilità e le attività di supporto al coordinatore del ciclo e
ai tecnici incaricati della progettazione o della direzione lavori,
le spese connesse alle procedure di affidamento dei predetti
servizi e dei lavori, le spese relative agli atti pianificatori di
cui agli articoli 6 e 7 e le somme di cui al comma 7 fanno carico
agli stanziamenti previsti per la realizzazione dei lavori negli
stati di previsione della spesa o nei bilanci dei soggetti
appaltanti.".
3. Al comma 4 dell'articolo 45 della l.r. 12/1996, le parole:
"dagli articoli 25 e 26" sono sostituite dalle seguenti:
"dall'articolo 25".
4. Il comma 7 dell'articolo 45 della l.r. 12/1996, già
sostituito dall'articolo 38 della l.r. 29/1999, è sostituito dal
seguente:
"7. Tra il personale dipendente del soggetto appaltante
incaricato della progettazione, della funzione di direzione dei
lavori, del coordinamento in materia di sicurezza, della conduzione
dei lavori in economia ovvero nominato collaudatore o coordinatore
del ciclo di realizzazione, i loro collaboratori incaricati di
funzioni tecniche e il personale preposto direttamente alla
gestione delle procedure di affidamento e subaffidamento dei lavori
e dei connessi servizi di ingegneria e di architettura è ripartita
una somma, con le modalità stabilite dai contratti collettivi di
lavoro, non superiore al 2 per cento, al lordo degli oneri
previdenziali, dell'importo a base di gara. Il soggetto appaltante
assume a proprio totale carico gli oneri finanziari connessi alla
stipula di polizze assicurative per la copertura dei rischi di
natura professionale in favore dei predetti dipendenti.".
Articolo 44
(Disposizioni di coordinamento)
1. La parola: "ECU", ovunque ricorra nella l.r. 12/1996, è
sostituita dalla seguente: "euro".
Articolo 45
(Abrogazioni)
1. Sono abrogate le seguenti disposizioni della l.r.
12/1996:
a) l'articolo 23;
b) il comma 2 dell'articolo 38;
c) la lettera e) del comma 3 dell'articolo 39;
d) la lettera e) del comma 3 dell'articolo 40;
e) il comma 5 dell'articolo 46.
2. Sono, inoltre, abrogate le seguenti disposizioni:
a) il comma 5 dell'articolo 17 e gli articoli 20, 31 e 36
della legge regionale 9 settembre 1999, n. 29;
b) il comma 1 dell'articolo 10 della legge regionale 20
gennaio 2005, n. 1.
Articolo 46
(Disposizioni transitorie)
1. Le disposizioni della presente legge non si
applicano:
a) ai lavori pubblici di interesse regionale per i quali il
provvedimento di indizione della gara sia stato adottato
dall'organo competente prima della data di entrata in vigore della
presente legge;
b) agli affidamenti di servizi di ingegneria e di
architettura, già avviati alla data di entrata in vigore della
presente legge.
Articolo 47
(Dichiarazione d'urgenza)
1. La presente legge è dichiarata urgente ai sensi
dell'articolo 31, comma terzo, dello Statuto speciale per la Valle
d'Aosta ed entrerà in vigore il giorno successivo a quello della
sua pubblicazione nel Bollettino ufficiale della Regione.
Président - Je rappelle que nous sommes toujours en discussion
générale. Le groupe "La Casa delle Libertà" a présenté une série
d'amendements qui sont en train d'être reproduits. S'il n'y a pas
d'autres collègues qui veulent intervenir, je ferme la discussion
générale.
La parole à l'Assesseur au territoire, à l'environnement et aux
ouvrages publics, Cerise.
Cerise (UV) - In questo fresco pomeriggio di luglio, "fresco"
nel senso che funziona l'aria condizionata... voglio intanto
rinnovare un ringraziamento nei confronti di tutti coloro che sono
intervenuti in questo dibattito.
Mi permetto di fare alcune repliche o qualche considerazione in
relazione a quanto detto dai colleghi. Per quanto riguarda il
collega Tibaldi, voglio ribadire come vi sia stato uno sforzo
collegiale per contemperare in questa proposta di legge tutte le
varie esigenze; è chiaro che, quando si deve mettere assieme non
dico interessi, ma volontà dei rappresentanti dei lavoratori, di
imprenditori di un certo peso economico, artigiani, interessi che
fra di loro sono conflittuali è impensabile riuscire a dare una
risposta a 360 gradi a tutti. Devo dire che il gruppo di lavoro
dove erano presenti queste categorie aveva manifestato un certo
apprezzamento per il lavoro svolto e una condivisione generale del
risultato, fermo restando che in sede di commissione avrebbero
fatto in modo che i loro "desiderata" che non erano stati
soddisfatti in sede di gruppo di lavoro trovassero esito in altra
sede; questo è comprensibile, ma al di là di questo rifiuto
recisamente l'accusa di dire che abbiamo avuto un "clin
d'œil" nei confronti di qualcuno rispetto ad
altri... ho apprezzato quanto ha detto il collega Viérin, e qui
vorrei dargli una risposta sulla questione del comparto edile, cioè
una riflessione globale su tale comparto: era nostra intenzione
portare questo argomento nella sede almeno inizialmente più
opportuna, che era il Patto per lo sviluppo, dedicandogli un'intera
seduta. Questo incontro poteva essere propedeutico ad un altro
incontro o in sede di commissione consiliare, o in Consiglio, con
una seduta speciale come si è fatto nel caso dell'industria. Tengo
però a precisare che non dobbiamo fare confusione fra i problemi
dell'industria e quelli dell'edilizia, perché hanno radici e
specificità diverse.
Sempre in risposta al collega Tibaldi, non condivido i giudizi
espressi nei confronti della legge n. 12 vista come un elemento di
ritardo, come un appesantimento burocratico, come impianto
giuridico legislativo che ha favorito il declino delle imprese
valdostane, non è così. La legge n. 12 resta un buon impianto
legislativo, che ha consentito, dopo un periodo brutto della
pubblica amministrazione del nostro Paese, noto come
"Tangentopoli", di recepire la riforma fatta nell'ambito delle
opere pubbliche, sottraendo questa materia ad una discrezionalità
dell'organo politico che, purtroppo, ha portato a quelle forme di
devianza che abbiamo conosciuto ed affidandola agli apparati
ritenuti più in grado di controllare questa materia al di fuori di
vicende che hanno chiamato - non sempre con un fondo di verità - in
causa la classe politica, perché responsabile in prima persona di
come veniva condotta la materia degli appalti. Abbiamo recepito
quella riforma con la legge n. 12 e credo che per quei tempi questa
legge sia stata una buona legge. Condivido con il collega Tibaldi
lo sforzo che deve essere fatto per sollecitare l'aggregazione
delle imprese locali, volevo però fare una notazione: quando si
parla di questa legge, si ha come riferimento solo le imprese, in
realtà già con la legge n. 12, ma in particolare con questa
revisione che oggi andiamo a fare, vogliamo rendere efficiente il
sistema delle opere pubbliche, e qui parlo di tutte le fasi che
riguardano le opere pubbliche. Le imprese sono una componente
fondamentale nell'efficienza della realizzazione delle opere
pubbliche: sono la fase attuativa attraverso la quale l'opera
pubblica si materializza, ma non dobbiamo dimenticare tutta una
serie di altri attori che vanno dai professionisti, dall'ideazione
dell'opera pubblica... da un processo più attento di ideazione
della stessa opera pubblica... e poi tutti gli altri soggetti che
hanno parte in causa, dal direttore lavori al coordinatore del
ciclo e non ultimo la manodopera. Qui dovremo fare un grosso lavoro
per fare in modo di preparare, anche utilizzando le risorse umane
che arrivano da Paesi in via di sviluppo... ad essere
professionalizzate... per dare delle risposte alle esigenze degli
imprenditori, ma anche alle esigenze di chi richiede delle opere
pubbliche. Purtroppo vediamo nella nostra regione estinguersi una
certa professionalità, è sempre più difficile trovare muratori, gli
operatori di mezzi meccanici sono diventati rari, quindi tutti
coloro che sono capaci di eseguire ad opera d'arte certi interventi
li vediamo sempre meno presenti sul mercato del lavoro, quindi un
grosso sforzo in questo senso dovrà essere fatto; altri dovranno
essere fatti, ma sarà argomento che riprenderemo per quanto
riguarda l'accesso al credito.
Ho apprezzato l'intervento del collega Lavoyer, che, come
addetto ai lavori e Assessore ai lavori pubblici, conosce molto
bene la materia, ha centrato l'intendimento di questa norma e ha
dato una risposta alle obiezioni del collega Tibaldi, mettendo in
evidenza quegli aspetti politici non rigorosamente burocratici, non
solo di tipo tecnico che erano stati messi a punto dal gruppo di
lavoro, ma ha fatto emergere i contenuti di scelta politica che
sono stati inseriti in questa legge.
Sono rimasto un po' deluso dall'intervento del collega Riccarand
perché, quando si dice che non si prende in considerazione il ruolo
della pubblica amministrazione, mi sembra che sia un'affermazione
fuori luogo, nel senso che è proprio una delle finalità della legge
quella di precisare, ma poi è insito in ogni passaggio una migliore
e più performante presenza della pubblica amministrazione, che cura
la regia di tutta la materia e che esce da questa norma consolidata
in un'ottica di efficienza e non solo di elemento di vincolo. La
mancanza di dati può essere un elemento, ma non mi pare così
significativo; d'altra parte questi dati erano già stati portati da
me in questa sede e nell'individuazione di alcune risposte si
partiva dal presupposto che certi dati fossero stati acquisiti.
Certo, per il problema del lavoro nero dobbiamo pensare di mettere
in atto degli strumenti normativi che consentano alle imprese di
lavorare, di mettere a loro agio tutti coloro che investono in
questo settore, ma non possiamo pensare di essere noi a risolvere i
problemi delle devianze, perché il problema del lavoro nero alla
fine diventa, al di là dello sfruttamento insito che di per sé è
aberrante, una sorta di devianza. Adesso non vorrei offendere il
mio collega Marguerettaz, che su questo si è costruito il suo
futuro, ma è come il revisore fiscale, il contrabbandiere e cose di
questo genere, cioè non possiamo "fare di tutta un'erba un fascio".
Chi fa del lavoro nero secondo me è uno che viola la legge e come
tale è fuori dal nostro rapporto.
Ancora mi sembra strumentale - rispondo ai colleghi Riccarand e
Tibaldi che hanno detto la stessa cosa sia pure con enfasi diverse
- dire che la legge è illeggibile; certo, nel momento della
costruzione della legge, nel momento in cui si va a comporre
l'articolazione, vi sono dei passaggi che possono essere di
difficile lettura, però è contestuale l'uscita di un testo unico di
questa legge, per cui tutti quelli che adesso sono dei richiami
finiranno per essere delle modifiche leggibili. Mi permetto di fare
due considerazioni nei confronti del collega Riccarand... una
l'aveva già abbozzata lui stesso, cioè tutte le materie
specialistiche hanno un loro vocabolario, riconosciuto dalla
dottrina, tant'è che si parla sovente di vocabolario
dell'urbanistica... quindi la censura che è stata fatta nei
confronti di una verbosità di tipo specialistico di questa legge
non sta in piedi, anche per una questione oggettiva. Lei, collega
Riccarand, in questo senso si autocensura, perché la legge n. 12
che usa lo stesso vocabolario data 1996, quando lei era in Giunta!
D'altra parte non si poteva fare diversamente, perché non possiamo
chiamare in altro modo per esempio il modo in cui si confeziona un
appalto; in altro modo bisognerebbe dirlo scrivendo delle
enciclopedie... quindi vi sono delle nozioni di sintesi che
consentono di intendersi fra addetti ai lavori, questo è vero.
Rigetto la questione relativa all'oscillazione di posizioni per
quanto riguarda le commissioni. Se vogliamo accogliere il
"significato" delle commissioni, questa è la sede idonea per fare
degli approfondimenti. Non ho condiviso certe scelte della
commissione, anche se certe proposte di modifica sono venute dalla
maggioranza, ma non mi sembra una cosa straordinaria, tante volte è
successo che in commissione la maggioranza abbia proposto al
Governo di modificare certe cose; se così non fosse avvenuto, forse
sarebbe stato un esame del tutto superficiale. Peraltro lei stesso,
collega Riccarand, ha portato un emendamento in commissione che è
stato anche accolto, anche lei ha dato il suo contributo e il fatto
di aver recepito alcune osservazioni fa parte di un rispetto dei
ruoli.
A qualcosa ho cercato di rispondere per quanto riguarda le
affermazioni del Consigliere Lattanzi che oggi ho trovato meno
euforico del solito. Torno a dire l'incomprensione della legge, la
sua struttura tecnica, però voglio ricordare che questa legge
recepisce le "schifezze" nazionali, non ultima la "Merloni quater",
che è stata portata avanti da un suo amico...
(interruzione del Consigliere Lattanzi, fuori
microfono)
... ma non è sempre possibile! C'è legge e legge, su questo
possiamo fare una riflessione accogliendo anche una considerazione
del collega Cesal, vi sono delle leggi che possiamo recepire con il
suggerimento di fare delle leggi, d'altra parte il Vicepresidente
Nicco ha passato tutta la scorsa legislatura a dirci che le leggi
devono essere molto stringate, semplici, esattamente il contrario
di quanto abbiamo fatto con tale provvedimento, ma queste leggi
sono così, sono leggi a contenuto tecnico, regolamentare, per cui
sono complicate; quindi quello che uscirà sarà un testo unico.
Tanti sono stati i tentativi di ricorsi, collega Lattanzi, ma non
mi risulta che nel settore delle opere pubbliche per quanto
riguarda l'Amministrazione regionale vi siano stati dei ricorsi
vincenti da parte delle imprese, non per merito mio, ma perché gli
appalti sono stati fatti bene. Sovente però il ricorso è molto
strumentale, lo sappiamo che a volte il ricorso è stato fatto per
costringere le parti ad andare in discussione o fare degli accordi
per evitare che poi vi siano delle sospensive con cose di questo
genere.
Volevo tra le altre cose farvi una piccola notazione a proposito
di complicanze; con questa legge fino a 75 mila euro non è chiesto
nessun tipo di certificazione, basta l'iscrizione alla camera di
commercio. Non è poco se si considera che a livello nazionale anche
solo per avere l'affidamento di 1 euro di lavoro occorre avere
questo tipo di certificazione. Sempre si ribatte su questo discorso
dell'eccessiva burocratizzazione, ma voglio ricordare come per
semplici episodi, incidenti di percorso dei miei collaboratori, per
i quali nutro una profondissima stima, sono incorsi in un avviso di
garanzia per un'azione giudiziaria, che deve fare il suo corso, e
subito in quest'aula si è parlato di insufficiente controllo, come
se vi fosse una sorta di attitudine globale a fare in modo di... ma
non è così! Capite allora che questa è una materia molto delicata,
perché, da un lato, si incorre in violazione del Codice penale e,
dall'altro, nei ricorsi e, quando appena succede qualcosa perché un
funzionario ha dimenticato qualcosa, si criminalizza chi?
L'apparato. Si sospetta sempre che vi sia una specie di meandro nel
quale tutti agiscano in maniera distorta. Questo porta a far sì che
il comportamento deve essere molto rigoroso e l'applicazione delle
norme molto attenta.
Concludo qui il mio intervento, abbiamo avuto un incontro con il
gruppo "La Casa delle Libertà", che ci ha proposto degli
emendamenti; abbiamo fatto degli approfondimenti e, quando verranno
presentati, espliciteremo le nostre posizioni. Non vi è una
preclusione di principio, ma torno a dire che questo è un documento
che è frutto di un'elaborazione, per cui gli emendamenti vanno
vagliati alla luce di un lavoro fatto. In ogni caso ringrazio i
colleghi del gruppo "La Casa delle Libertà" per il contributo che
hanno voluto dare all'approfondimento di questa legge.
Presidente - Si passa all'esame dell'articolato. Votiamo sul
nuovo testo predisposto dalla III Commissione.
Pongo in votazione l'articolo 1:
Consiglieri presenti: 26
Votanti e favorevoli: 23
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - All'articolo 2 vi è l'emendamento n. 1 del gruppo
"La Casa delle Libertà"; ne do lettura:
Emendamento
Articolo 2. All'articolo 3, comma 2, lett. f) della l.r.
12/96 - come sostituito dall'articolo 2 - è abrogato il seguente
periodo:
"ai concessionari in esercizio di infrastrutture pubbliche
destinate al pubblico servizio".
La parola al Consigliere Frassy.
Frassy (CdL) - Questo emendamento, come testualmente scritto,
chiede di abrogare una parte della lettera f). È opportuno
specificare che l'articolo in questione, sul quale presentiamo un
emendamento, individua i soggetti che sono obbligati a seguire la
procedura degli appalti pubblici nella gestione dei lavori, opere
varie o servizi. Riteniamo che la definizione della lettera f),
quando dice - questo chiediamo che venga abrogato -
"concessionari in esercizio di infrastrutture pubbliche
destinate al pubblico servizio"
, inglobi in questa definizione
una categoria molto ampia, nella quale, in assenza di precisazioni,
ricadono i concessionari di strutture sportive: pensate ai tanti
campi sportivi comunali, alle palestre, alle piscine, a tutta
questa serie di impianti che sono destinati a un pubblico servizio,
e le opere di manutenzione ordinaria dovrebbero sottostare a questo
tipo di procedura. Reputiamo che, a fronte di tale ambiguità, sia
opportuno stralciare questo inciso, in quanto tali impianti gestiti
da società private, che ne diventano concessionarie, devono essere
gestiti in base al regime privatistico, cioè senza incappare nella
complessa normativa di questa legge.
Presidente - La parola all'Assessore al territorio, ambiente e
opere pubbliche, Cerise.
Cerise (UV) - L'articolo 3, lettera f), ripete il comma 3
lettera a) dell'articolo 3 della legge vigente, non è niente che
innova, ma specifica gli articoli che non trovano applicazione,
piuttosto che la dicitura generica in quanto espressamente
applicata. Ricordo che la lettera f) ripete di fatto il comma 2,
lettera b), della "Merloni", si tratta quindi di una norma di
carattere generale che possiamo considerare come elevabile a rango
di principi generali dell'ordinamento e come tale non derogabile.
Non credo che la fattispecie citata dal collega Frassy, riferita
agli impianti sportivi, abbia alcun tipo di riferimento; qui si
tratta di concessionari di altro tipo, specificatamente di quelli
stradali. Su questo emendamento ci asterremo o voteremo contro.
Presidente - La parola al Consigliere Frassy.
Frassy (CdL) - Prendiamo atto delle precisazioni fornite in
replica dall'Assessore e, alla luce di queste precisazioni,
ritiriamo l'emendamento sul presupposto che in sede di
interpretazione gli uffici si riferiranno all'interpretazione
autentica che il legislatore ha voluto dare a questa norma. L'Ing.
Freppaz sarà buon applicatore della norma.
Presidente - L'emendamento n. 1 del gruppo "La Casa delle
Libertà" è ritirato. Pongo in votazione l'articolo 2:
Consiglieri presenti: 27
Votanti e favorevoli: 24
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - All'articolo 3 vi sono gli emendamenti nn. 2 e 3
del gruppo "La Casa delle Libertà"; ne do lettura:
Emendamento
Articolo 3. All'articolo 4, comma 4, lettera a) della l.r.
12/96 - come modificato dall'articolo 3 - è soppresso l'inciso
"quali gli affidamenti dei lavori e dei servizi".
Emendamento
Articolo 3. All'articolo 4, comma 8bis, della l.r. 12/96 -
come sostituito dall'articolo 3 - è abrogato il seguente
periodo:
"un dipendente di altro soggetto appaltante ovvero".
La parola al Consigliere Frassy.
Frassy (CdL) - Primo emendamento: questo è un emendamento che
vuole evitare dei fraintendimenti, perché il collega Cesal, da
attento cultore dei problemi di tecnica legislativa - perché nella
sua commissione sono state fatte importanti opere di snellimento
dell'affollamento legislativo -, ben sa che in legge o i casi
citati sono esaustivi, e di conseguenza diventano tassativi, oppure
in legge non si fanno esempi, perché questi possono creare
fraintendimenti in chi deve applicare la legge. Condividiamo allora
il principio contenuto nella lettera a) del comma 4, articolo 4,
delle legge n. 12, modificato dall'articolo 3 del disegno di legge
n. 79. Se scriviamo:
"qualora, all'interno delle fasi del ciclo
di realizzazione del singolo lavoro pubblico, alcune funzioni siano
svolte da strutture specialistiche interne all'ente..."
, siamo
consapevoli che il concetto è che alcune funzioni siano svolte da
strutture specialistiche; se precisiamo:
"alcune funzioni, quali
gli affidamenti dei lavori e dei servizi",
noi riteniamo che
questo inciso, così come messo, non sia chiaro e non è chiaro
perché non si capisce alla fine se sia un esempio - ma in legge gli
esempi non vanno fatti! -, o se diventi l'unico caso a cui va
applicata questa fattispecie. Nel dubbio e in assenza di diverse
precisazioni, chiediamo che venga tolto questo inciso perché
potrebbe essere oggetto di fraintendimenti e di applicazioni
riduttive della norma stessa.
Presidente - La parola all'Assessore al territorio, ambiente e
opere pubbliche, Cerise.
Cerise (UV) - Accettiamo l'emendamento.
Presidente - Pongo in votazione l'emendamento n. 2 del gruppo
"La Casa delle Libertà":
Consiglieri presenti, votanti e favorevoli: 29
Il Consiglio approva all'unanimità.
Presidente - La parola al Consigliere Frassy sull'emendamento n.
3.
Frassy (CdL) - Su questo passaggio, secondo me, vi sono dei
problemi che vanno al di là della norma che qui affrontiamo. Cosa
si dice in questo comma 8bis che viene inserito all'articolo 4
della legge madre, come da previsione dell'articolo 3 del disegno
di legge n. 79? Si dice che, quando vi sono ipotesi nelle quali vi
è mancanza della competente struttura tecnica o inadeguatezza delle
professionalità interne - e siamo in quelle situazioni che sono
giustificative di norma negli incarichi professionali, perciò siamo
nella situazione sulla quale non vi è nessuna contestazione
particolare da fare - i soggetti di cui all'articolo 3, che sono le
stazioni appaltanti, possono nominare coordinatore del ciclo un
dipendente di altro soggetto appaltante ovvero un professionista
esterno. Noi allora nulla eccepiamo sul professionista esterno a
fronte delle premesse, cioè mancanza della competente struttura
tecnica o inadeguatezza delle professionalità interne, ma
l'innovazione di nominare coordinatore del ciclo un dipendente di
un altro soggetto appaltante vuol dire che il Comune di Perloz, per
esempio, un piccolo comune che ha delle strutture ridotte, potrebbe
avere la difficoltà di avere nel suo organico del personale
adeguato numericamente o professionalmente. Prima poteva rivolgersi
al libero mercato con un incarico ai professionisti esterni, con
questa norma invece prevediamo la possibilità che un dipendente di
un altro soggetto, ad esempio, il Comune di Pont-Saint-Martin possa
prestare un proprio funzionario a svolgere le funzioni di
responsabile del ciclo.
Quali sono le problematiche che eccepiamo? Intanto tutto quanto
riguarda la pertinenza dell'attività che viene svolta, perché
normalmente i dipendenti di un'amministrazione pubblica possono
svolgere attività che abbiano utilità su quella amministrazione
pubblica, altrimenti diventa difficile giustificare il fatto che un
dipendente pagato da una certa amministrazione pubblica nei fatti
sia distaccato a beneficio di un'altra amministrazione pubblica,
senza considerare che vi è poi un rapporto che si potrebbe
verificare in seguito di carenza di organico in
quell'amministrazione che in un tempo antecedente ha prestato
questo dipendente a quell'altra amministrazione pubblica. Vi è poi
tutta una questione di esclusività del rapporto di lavoro, di
dipendenza, di responsabilità. Noi chiediamo la soppressione di
questa possibilità limitatamente al fatto che si possa delegare un
soggetto di un'altra amministrazione perché, come è stata scritta,
la norma si presta a difficoltà di tipo applicativo che potrebbero
comportare anche responsabilità in seno ai vari amministratori che
ne dovessero far ricorso.
Avevamo ipotizzato una maggiore e diversa specificazione di tale
norma che potesse limitarsi alle comunità montane, sul presupposto
che queste hanno un rapporto con i comuni di quella stessa
comunità; di conseguenza, ci poteva stare una precisazione in
questo senso. Metterla così, in maniera aperta, al di là dei
problemi che ho cercato di sintetizzare, potrebbe in caso di
amministrazioni deboli comportare non voglio dire un
commissariamento - ma il significato è quello - di tutto il
comparto delle opere pubbliche, nel senso che nell'ambito della
struttura dell'Amministrazione regionale si potrebbero sempre
trovare quelle risorse professionali per controllare più da vicino
l'intero ciclo degli appalti pubblici. Secondo noi, questo, per
certi versi, è anche lesivo dell'autonomia in tutti i sensi dei
comuni, anche se essi sono i più piccoli; di conseguenza, chiediamo
l'abrogazione di questa facoltà.
Presidente - La parola all'Assessore al territorio, ambiente e
opere pubbliche, Cerise.
Cerise (UV) - Questa opportunità viene data per far fronte a
delle esigenze oggettive, anche in un'ottica di sussidiarietà. Vi è
molta mobilità negli enti pubblici, soprattutto quelli locali, che
possono attraversare dei momenti dove vi sono delle figure che
hanno più disponibilità rispetto ad altri. Questa norma va vista
con la successiva norma dell'articolo 5, dove si parla di apposite
convenzioni che possono sostenere eventualmente lo scambio di
servizi. Non dimentichiamo che, oltre alle comunità montane e
comuni, lì addirittura la cosa è molto evidente o potrebbe esserlo
ancora di più per consorzi di comuni, la cosa potrebbe essere
interessante da parte della Regione. In alcuni casi trasferiamo
delle risorse finanziarie per fare degli interventi a carattere
generale, ma che si preferisce trasferire agli enti pubblici.
Proprio in un'ottica di collaborazione, non è vista male la
possibilità che sia magari un funzionario regionale che faccia il
coordinatore del ciclo per presidiare meglio un'attuazione dei
lavori pubblici che, pur essendo fatta da un ente locale, ha una
regia da parte dell'Amministrazione regionale. Tenuto conto che vi
è il sostegno di questa disposizione nell'articolo 5, sulla
proposta di tale emendamento ci asterremo.
Presidente - Pongo in votazione l'emendamento n. 3 del gruppo
"La Casa delle Libertà":
Consiglieri presenti: 29
Votanti e favorevoli: 3
Astenuti: 26 (Borre, Caveri, Cerise, Cesal, Charles Teresa,
Curtaz, Ferraris, Fey, Fiou, Fosson, Isabellon, Lavoyer, Maquignaz,
Marguerettaz, Nicco, Pastoret, Perrin, Perron, Praduroux,
Riccarand, Rini, Salzone, Squarzino Secondina, Vicquéry, Viérin
Adriana, Viérin Laurent)
Il Consiglio non approva.
Presidente - Pongo in votazione l'articolo 3 nel testo così
emendato:
Articolo 3
(Modificazioni all'articolo 4)
1. Al comma 3 dell'articolo 4 della l.r. 12/1996, come
modificato dall'articolo 3, comma 3, della l.r. 29/1999, la parola:
"contestualmente" è sostituita dalla seguente:
"preliminarmente".
2. Prima della lettera a) del comma 5 dell'articolo 4 della
l.r. 12/1996, è inserita la seguente:
"0a) cura la redazione di un documento preliminare all'avvio
della progettazione i cui contenuti sono definiti all'articolo
11;".
3. Il primo periodo del comma 7 dell'articolo 4 della l.r.
12/1996 è sostituito dal seguente: "Al momento dell'avvio del ciclo
di realizzazione di ogni singolo lavoro pubblico, il coordinatore,
laddove ritenga necessaria la collaborazione di risorse
professionali esterne, provvede ad individuarle per l'intero ciclo
di realizzazione del lavoro pubblico e, con proposta motivata,
richiede al competente organo deliberativo di procedere alla nomina
di cui al comma 9.".
4. Al comma 8 dell'articolo 4 della l.r. 12/1996, come
sostituito dall'articolo 3, comma 8, della l.r. 29/1999, sono
apportate le seguenti modificazioni:
a) il quarto periodo è sostituito dal seguente: "Qualora,
all'interno delle fasi del ciclo di realizzazione del singolo
lavoro pubblico, alcune funzioni siano svolte da strutture
specialistiche interne all'ente, il dirigente competente affida ad
uno o più dipendenti lo svolgimento delle predette funzioni, fermo
restando in capo al coordinatore del ciclo l'onere di fornire il
supporto tecnico e di mantenersi informato sul corso dei
procedimenti.";
b) l'ultimo periodo è soppresso.
5. Dopo il comma 8 dell'articolo 4 della l.r. 12/1996, come
modificato dal comma 4, è inserito il seguente:
"8bis. Nelle ipotesi di mancanza della competente struttura
tecnica o di inadeguatezza delle professionalità interne in
relazione ai lavori programmati, i soggetti di cui all'articolo 3,
comma 2, lettere a), b), c), d) ed e), possono nominare
coordinatore del ciclo un dipendente di altro soggetto appaltante
ovvero, qualora sussista l'urgenza di avviare il ciclo di
realizzazione del singolo lavoro, un professionista
esterno.".
6. Il comma 9 dell'articolo 4 della l.r. 12/1996 è sostituito
dal seguente:
"9. Anche con riferimento agli obiettivi di formazione e di
valorizzazione delle strutture interne, il ricorso alle figure
professionali esterne di cui ai commi 7 e 8bis deve avvenire
soltanto a tempo determinato ed in favore di società di servizi o
di professionisti aventi competenze specifiche di carattere
tecnico, economico-finanziario, amministrativo, organizzativo e
giuridico necessarie per espletare l'incarico loro affidato. Gli
organi competenti procedono al conferimento dell'incarico previo
accertamento del possesso di adeguati requisiti di capacità tecnica
e professionale, desumibili dall'indicazione di idonee referenze da
parte dei singoli professionisti utilizzati, con particolare
riferimento alle attività professionali svolte nei settori connessi
ai lavori pubblici. L'accertamento deve essere altresì condotto in
relazione alla capacità di integrazione delle risorse
specialistiche offerte con l'indicazione esplicita del soggetto
responsabile dell'organizzazione e del coordinamento. L'atto di
nomina è subordinato alla prestazione di un'adeguata polizza
assicurativa a copertura dei rischi di responsabilità
professionale. Qualora l'importo complessivo dell'incarico sia
superiore alla soglia comunitaria, le procedure di affidamento sono
quelle di cui all'articolo 20.".
7. Il comma 10 dell'articolo 4 della l.r. 12/1996 è
sostituito dal seguente:
"10. I soggetti incaricati ai sensi dei commi 7 e 8bis non
possono, per tutta la durata dell'incarico, assumere altri
incarichi inerenti al ciclo di realizzazione dei lavori pubblici
cui sono preposti, né altri incarichi che siano obiettivamente
incompatibili secondo le regole deontologiche comunemente seguite
dagli ordinamenti professionali.".
Consiglieri presenti: 29
Votanti e favorevoli: 23
Astenuti: 6 (Curtaz, Frassy, Lattanzi, Riccarand, Squarzino
Secondina, Tibaldi)
Il Consiglio approva.
Presidente - Pongo in votazione l'articolo 4:
Consiglieri presenti: 29
Votanti e favorevoli: 26
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - Pongo in votazione l'articolo 5:
Consiglieri presenti: 29
Votanti e favorevoli: 26
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - Pongo in votazione l'articolo 6:
Consiglieri presenti: 29
Votanti e favorevoli: 26
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - All'articolo 7 vi è l'emendamento n. 4 del gruppo
"La Casa delle Libertà"; ne do lettura:
Emendamento
Articolo 7. Abrogare il comma 2.
La parola al Consigliere Frassy sull'emendamento n. 4.
Frassy (CdL) - L'articolo 7, che modifica l'articolo 8 della
legge madre, nel comma 2 va ad abrogare il comma 6 dell'articolo 8
della legge madre. Il comma abrogato diceva:
"i lavori pubblici
non ricompresi nel piano regionale operativo di cui al comma 2 non
possono ricevere alcuna forma di finanziamento..."
. Ricorderete
sicuramente che la programmazione dei lavori pubblici è uno dei
punti cardine della fase di esecuzione delle opere; come Consiglio
approviamo il piano triennale nei suoi aggiornamenti, la Giunta
approva il piano operativo che fa riferimento a quel piano
triennale e poi vi è quella legge approvata l'estate scorsa detta
delle grandi opere, che porta un ulteriore contributo alla
pianificazione delle stesse. Il comma 2 che chiediamo di approvare
a sua volta va ad abrogare il comma 6 dell'articolo 8, che vincola
alla presenza nel piano operativo il finanziamento delle opere
stesse; di conseguenza, nel momento in cui non è più necessario
aver inserito le opere nel piano operativo, si deduce che tutta
quella programmazione che coinvolge il Consiglio diventa una
programmazione non cogente e facilmente aggirabile.
Se mi consentite una battuta, direi che questo è "l'emendamento
Caveri", nel senso che è l'emendamento pro-Presidente, che lo
sottrae anche a quelle che possono essere le tante pressioni a cui
immaginiamo ogni Presidente ha dell'imbarazzo a dire "no". Quello
che chiediamo perciò è di far sì che, una volta che la Giunta
deliberi il piano operativo, o va a modificare il piano operativo,
altrimenti non possono essere finanziate altre opere pubbliche al
di fuori di quel piano operativo. Ci sembra una questione di
rispetto anzitutto dell'Assemblea e poi delle determinazioni che la
Giunta assume a seguito delle indicazioni del Consiglio. Il comma 2
che vogliamo abrogare, se dovesse passare, rende aggirabile molto
facilmente la pianificazione delle opere pubbliche.
Presidente - La parola all'Assessore al territorio, ambiente e
opere pubbliche, Cerise.
Cerise (UV) - Voglio ricordare come questo comma richiama
specificatamente il piano operativo, che è una competenza della
Giunta regionale, quello che è importante è che l'opera sia
prevista nel Piano triennale delle opere pubbliche, cioè in quel
documento programmatico che viene proposto dall'Esecutivo, ma
approvato dal Consiglio. Cosa capita? Se non approviamo questa
norma, ci troviamo in una sorta di circolo virtuoso - o svirtuoso -
per il quale diventa difficile avviare la procedura, perché, non
potendolo finanziare, al limite non si può dar corso alla
progettazione. Essendo competenza della Giunta, non ha senso che vi
sia un limite di questo genere, dal momento che l'Esecutivo, se ne
ravvisa la necessità, pescando dal piano di previsione triennale
può avviare delle fasi aggiornando il piano operativo; per cui la
pianificazione, la quale ha rilievo politico ed è materia di questo
Consiglio, non viene assolutamente pregiudicata, quindi chiedo
l'astensione su questo emendamento.
Presidente - Pongo in votazione l'emendamento n. 4 del gruppo
"La Casa delle Libertà":
Consiglieri presenti: 31
Votanti e favorevoli: 3
Astenuti: 28 (Borre, Caveri, Cerise, Cesal, Charles Teresa,
Comé, Curtaz, Ferraris, Fey, Fiou, Fosson, Isabellon, Lavoyer,
Maquignaz, Marguerettaz, Nicco, Pastoret, Perrin, Perron,
Praduroux, Riccarand, Rini, Salzone, Squarzino Secondina, Vicquéry,
Viérin Adriana, Viérin Laurent, Viérin Marco)
Il Consiglio non approva.
Presidente - Pongo in votazione l'articolo 7:
Consiglieri presenti: 31
Votanti e favorevoli: 25
Astenuti: 6 (Curtaz, Frassy, Lattanzi, Riccarand, Squarzino
Secondina, Tibaldi)
Il Consiglio approva.
Presidente - Pongo in votazione l'articolo 8:
Consiglieri presenti: 31
Votanti e favorevoli: 25
Astenuti: 6 (Curtaz, Frassy, Lattanzi, Riccarand, Squarzino
Secondina, Tibaldi)
Il Consiglio approva.
Presidente - Pongo in votazione l'articolo 9:
Consiglieri presenti: 31
Votanti e favorevoli: 28
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - Pongo in votazione l'articolo 10:
Consiglieri presenti: 31
Votanti e favorevoli: 28
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - Pongo in votazione l'articolo 11:
Consiglieri presenti: 31
Votanti e favorevoli: 28
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - All'articolo 12 vi è l'emendamento n. 5 del gruppo
"La Casa delle Libertà"; ne do lettura:
Emendamento
Articolo 12. All'articolo 15 - come sostituito dall'articolo
12 - abrogare il comma 6.
La parola al Consigliere Frassy sull'emendamento n. 5.
Frassy (CdL) - Chiediamo l'abrogazione del comma 6, che è
un'innovazione rispetto alla legge n. 12 ed è un'innovazione che ci
preoccupa e ci lascia forti dubbi su come potrà essere gestita. Il
comma 6 dice che la Regione, fra le tante cose che fa in base a
questa norma, che viene inserita come norma originale - e devo dire
che effettivamente la definizione di "originale" è appropriata -,
potrà fungere da fornitore di materiali primi perché, seppure con
una precisazione che peraltro lascia aperte molte porte e sono
quelle di uniformità, di continuità rispetto al pre-esistente, il
bando di gara può prevedere che il soggetto appaltante, la Regione,
i Comuni e tutti quei soggetti regolamentati dal disegno di legge
possano fornire direttamente i materiali all'appaltatore. Riteniamo
che questo non sia sostenibile in una pubblica amministrazione,
perché riduciamo l'appalto di opere pubbliche a una prestazione di
mero servizio - non vogliamo dire di caporalato - che è
incompatibile con la finalità dell'appalto pubblico rispetto a
quella che può essere la gestione diretta delle opere stesse. Non
dimentichiamoci che determinate opere la Regione le gestisce
direttamente con maestranze proprie, perché nell'ambito dei lavori
pubblici vi sono 200 dipendenti che svolgono operazioni di
manutenzione più o meno ordinarie.
Ora noi prevediamo la possibilità che la Regione fornisca che
cosa? Questo ci aveva incuriosito e penso sia lecito, anche per
buona conoscenza dei consiglieri che si apprestano a votare questa
norma e a dare un giudizio al nostro emendamento, che si possa
riportare il senso del chiarimento che abbiamo avuto con
l'Assessore e il Coordinatore del dipartimento. Dalle valutazioni
emerse in quella sede abbiamo capito che da domani mattina può
essere fornito di tutto: si è fatto l'esempio dei paravalanghe,
delle impermeabilizzazioni, delle pietre, del legname; di
conseguenza, riteniamo siano esempi talmente ad ampio raggio che
possono creare delle situazioni, nella migliore delle ipotesi, di
clientelismo, nella peggiore delle ipotesi, di snaturamento del
concetto di appalto, di rischio imprenditoriale e quant'altro.
Riteniamo che questo comma "originale", così come scritto, sia sin
troppo "originale" e che debba essere abrogato.
Presidente - La parola all'Assessore al territorio, ambiente e
opere pubbliche, Cerise.
Cerise (UV) - Questa mattina nella discussione generale proprio
il collega Viérin aveva apprezzato l'inserimento di tale comma e
noi ne sosteniamo ancora tutta la validità. Non condivido questa
nota allarmistica fatta dal collega Frassy, perché lo stesso comma
è molto puntuale, fa riferimento a particolari materiali
costruttivi e li lega ad episodi, cioè la loro continuità rispetto
al pre-esistente. La norma quindi va a dare la possibilità di
valorizzare del materiale che è già in disponibilità degli enti
pubblici per evitare che vi sia l'esecuzione di opere "fatte a
coriandolo". Le fattispecie sono ben definite; fra l'altro, è una
norma che ha l'apprezzamento degli enti locali e può consentire la
valorizzazione di risorse proprie, per cui chiederò l'astensione
sull'emendamento.
Presidente - La parola al Consigliere Lattanzi.
Lattanzi (CdL) - Intervengo per dichiarare il nostro voto
favorevole a questo emendamento, replicando in questa maniera molto
cortese all'Assessore, che non ci ha convinto e spiego il perché.
Non riusciamo ad immaginare materiali che possa avere la Regione e
che un subappaltatore non possa avere, specificando nel contratto
una qualunque specifica tecnica. Se il materiale è reperibile per
la Regione, lo è anche per chi partecipa all'appalto quindi,
siccome si usava mettere nei materiali le specifiche tecniche che
garantissero la continuità rispetto al pre-esistente, quello che
può comprare la Regione lo può comprare il subappaltatore. Questo
ruolo per cui la Regione deve essere l'acquirente dei materiali e
il fornitore dei subappaltatori potrebbe diventare poco
piacevole.
Presidente - Pongo in votazione l'emendamento n. 5:
Consiglieri presenti: 30
Votanti e favorevoli: 3
Astenuti: 27 (Borre, Caveri, Cerise, Cesal, Charles Teresa,
Curtaz, Ferraris, Fey, Fiou, Fosson, Isabellon, Lavoyer, Maquignaz,
Marguerettaz, Nicco, Pastoret, Perrin, Perron, Praduroux,
Riccarand, Rini, Salzone, Squarzino Secondina, Vicquéry, Viérin
Adriana, Viérin Laurent, Viérin Marco)
Il Consiglio non approva.
Presidente - Pongo in votazione l'articolo 12:
Consiglieri presenti: 30
Votanti e favorevoli: 24
Astenuti: 6 (Curtaz, Frassy, Lattanzi, Riccarand, Squarzino
Secondina, Tibaldi)
Il Consiglio approva.
Presidente - Pongo in votazione l'articolo 13:
Consiglieri presenti: 31
Votanti e favorevoli: 28
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - Pongo in votazione l'articolo 14:
Consiglieri presenti: 31
Votanti e favorevoli: 28
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - All'articolo 15 vi sono gli emendamenti nn. 6 e 7
del gruppo "La Casa delle Libertà"; ne do lettura:
Emendamento
Articolo 15. All'articolo 16 comma 5bis - come aggiunto
dall'articolo 15 - sono soppresse le seguenti parole "ovvero scelti
all'esterno ed".
Emendamento
Articolo 15. All'articolo 16 comma 5bis - come aggiunto
dall'articolo 15 - è aggiunto "prioritariamente" tra le parole
"individuati nell'ambito".
La parola al Consigliere Frassy.
Frassy (CdL) - I nostri emendamenti si riferiscono entrambi al
comma 5bis, che viene introdotto dall'articolo 15 all'articolo 16
della legge madre. La novità di questo comma consiste nella
possibilità di moltiplicare non "i pani e i pesci", ma i direttori,
i quali con tale previsione potranno essere molteplici, in quanto
ogni lavoro pubblico potrà avere più di una direzione lavori.
Ovviamente ci sarà una direzione lavori generale e poi vi sarà la
possibilità di inserire i cosiddetti "direttori delle lavorazioni
specialistiche". Non riusciamo ad immaginare che tipo di situazioni
particolarmente speciali si possano prefigurare nel futuro prossimo
rispetto a quelle che abbiamo gestito ad esempio nell'emergenza del
dopo alluvione, dove mi sembra che la macchina delle imprese locali
abbia dato delle risposte in tempi soddisfacenti rispetto a quanto
non è accaduto ad altre latitudini a seguito di fenomeni naturali
devastanti.
Noi inventiamo i direttori delle lavorazioni specialistiche e
specifichiamo a seguito di questa innovazione come possono essere
nominati. Diciamo che possono essere individuati nell'ambito delle
proprie strutture, ma diciamo anche che possono essere scelti
all'esterno. Per dirla in maniera chiara, il nostro timore è che
alla fine ognuno abbia un professionista che abbia delle competenze
specialistiche. La nostra preoccupazione è che alla fine i costi
complessivi dell'opera pubblica lieviteranno ulteriormente per il
ricorso a queste direzioni specialistiche, che saranno il frutto
non tanto della specialità dell'opera quanto della specialità del
partito di maggioranza assoluta, che ha dimostrato di avere una
buona specialità di non andare d'accordo su nulla e che avrebbe in
questa norma la possibilità di conciliare una serie di nomi
dandogli spazi più distinti. Ci sarà la componente che si occuperà
dell'acqua, la componente che si occuperà delle questioni
elettriche e alla fine vivrete felici e contenti; però la nostra
sensazione è che ancora una volta lo strumento istituzionale venga
usato per dirimere ridistribuzioni di equilibri di tipo
politico.
Presentiamo allora due emendamenti su questa innovazione. Il
primo, il n. 6, è quello di impedire la possibilità che vi siano
scelte all'esterno e quindi prevede la soppressione del passaggio
"ovvero scelti all'esterno"
, perciò le direzioni
specialistiche possono essere affidate, ma nell'ambito delle
risorse presenti all'interno della struttura pubblica. Il secondo
emendamento, il n. 7 - che, nell'ipotesi in cui dovesse essere
accolto l'emendamento n. 6, decade e viene ritirato -, nell'ipotesi
in cui non dovesse essere accolto il primo emendamento, chiede di
contemperare questa possibilità dualista, ossia che
prioritariamente si faccia ricorso alle risorse professionali
interne all'Amministrazione e solo in seconda battuta si possa
ricorrere alla consulenza specialistica esterna.
Presidente - La parola all'Assessore al territorio, ambiente e
opere pubbliche, Cerise.
Cerise (UV) - Concordiamo con questa seconda ipotesi, quindi si
accetterebbe per miglior chiarezza:
"uno o più direttori delle
lavorazioni specialistiche individuati prioritariamente nell'ambito
delle proprie strutture"
; non concordiamo su
"ovvero scelti
all'esterno"
.
Presidente - Si accetta quindi l'emendamento n. 7, ma non il n.
6. Pongo in votazione l'emendamento n. 6 del gruppo "La Casa delle
Libertà":
Consiglieri presenti: 31
Votanti e favorevoli: 3
Astenuti: 28 (Borre, Caveri, Cerise, Cesal, Charles Teresa,
Comé, Curtaz, Ferraris, Fey, Fiou, Fosson, Isabellon, Lavoyer,
Maquignaz, Marguerettaz, Nicco, Pastoret, Perrin, Perron,
Praduroux, Riccarand, Rini, Salzone, Squarzino Secondina, Vicquéry,
Viérin Adriana, Viérin Laurent, Viérin Marco)
Il Consiglio non approva.
Presidente - Pongo in votazione l'emendamento n. 7 del gruppo
"La Casa delle Libertà":
Consiglieri presenti, votanti e favorevoli: 31
Il Consiglio approva all'unanimità.
Presidente - Pongo in votazione l'articolo 15 nel testo così
emendato:
Articolo 15
(Modificazioni all'articolo 16)
1. Il comma 2 dell'articolo 16 della l.r. 12/1996, già
sostituito dall'articolo 14 della l.r. 29/1999, è sostituito dal
seguente:
"2. Qualora i soggetti di cui all'articolo 3, comma 2, non
possano espletare la funzione di direzione dei lavori per carenza o
indisponibilità, anche temporanea, delle necessarie risorse
tecniche specialistiche, accertata, per la Regione, dal dirigente
del dipartimento al quale appartiene la struttura dirigenziale
preposta all'esecuzione dell'opera, detta funzione è affidata al
progettista incaricato ovvero ad altri soggetti scelti con le
modalità di cui agli articoli 19, 20 e 21.".
2. Il comma 5 dell'articolo 16 della l.r. 12/1996 è
sostituito dal seguente:
"5. I tecnici incaricati di funzioni di direzione dei lavori
devono munirsi di una polizza assicurativa che garantisca i
soggetti di cui all'articolo 3, comma 2, contro i danni derivanti
da eventuali negligenze, errori o ritardi nell'attività di
direzione dei lavori. La garanzia può essere prestata mediante
polizza generale di responsabilità civile professionale rispondente
ai requisiti indicati nel capitolato d'oneri o nel contratto.
Qualora i tecnici incaricati siano interni al soggetto appaltante,
il costo della polizza è a totale carico del soggetto appaltante
medesimo.".
3. Dopo il comma 5 dell'articolo 16 della l.r. 12/1996, come
sostituito dal comma 2, è aggiunto il seguente:
"5bis. In relazione alla tipologia e alla complessità
dell'intervento, i soggetti di cui all'articolo 3, comma 2, possono
nominare, con funzioni di supporto al direttore dei lavori, uno o
più direttori delle lavorazioni specialistiche individuati
prioritariamente nell'ambito delle proprie strutture ovvero scelti
all'esterno ed in possesso delle specializzazioni professionali
necessarie. I soggetti nominati ai sensi del presente comma
verificano la regolare esecuzione delle lavorazioni specialistiche
con riguardo ai disegni e alle specifiche tecniche; dell'attività
affidata essi rispondono in via diretta al soggetto
appaltante.".
Consiglieri presenti: 31
Votanti e favorevoli: 28
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - Pongo in votazione l'articolo 16:
Consiglieri presenti: 31
Votanti e favorevoli: 28
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - Pongo in votazione l'articolo 17:
Consiglieri presenti: 31
Votanti e favorevoli: 28
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - Pongo in votazione l'articolo 18:
Consiglieri presenti: 31
Votanti e favorevoli: 25
Astenuti: 6 (Curtaz, Frassy, Lattanzi, Riccarand, Squarzino
Secondina, Tibaldi)
Il Consiglio approva.
Presidente - Pongo in votazione l'articolo 19:
Consiglieri presenti: 31
Votanti e favorevoli: 25
Astenuti: 6 (Curtaz, Frassy, Lattanzi, Riccarand, Squarzino
Secondina, Tibaldi)
Il Consiglio approva.
Presidente - Pongo in votazione l'articolo 20:
Consiglieri presenti: 31
Votanti e favorevoli: 25
Astenuti: 6 (Curtaz, Frassy, Lattanzi, Riccarand, Squarzino
Secondina, Tibaldi)
Il Consiglio approva.
Presidente - Pongo in votazione l'articolo 21:
Consiglieri presenti: 31
Votanti e favorevoli: 28
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - Pongo in votazione l'articolo 22:
Consiglieri presenti: 31
Votanti e favorevoli: 28
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - Pongo in votazione l'articolo 23:
Consiglieri presenti: 31
Votanti e favorevoli: 25
Astenuti: 6 (Curtaz, Frassy, Lattanzi, Riccarand, Squarzino
Secondina, Tibaldi)
Il Consiglio approva.
Presidente - Pongo in votazione l'articolo 24:
Consiglieri presenti: 31
Votanti e favorevoli: 25
Astenuti: 6 (Curtaz, Frassy, Lattanzi, Riccarand, Squarzino
Secondina, Tibaldi)
Il Consiglio approva.
Presidente - Pongo in votazione l'articolo 25:
Consiglieri presenti: 31
Votanti e favorevoli: 28
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - Pongo in votazione l'articolo 26:
Consiglieri presenti: 31
Votanti e favorevoli: 28
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - All'articolo 27 vi è l'emendamento n. 8 del gruppo
"La Casa delle Libertà"; ne do lettura:
Emendamento
Articolo 27. All'articolo 28, comma 1 - come istituito
dall'articolo 27 - è inserita la seguente lettera:
"g) le società, i consorzi o le associazioni temporanee di
impresa caratterizzate dalla prevalenza di capitali e/o soci
pubblici detenuti dai soggetti di cui all'articolo 3, comma 2,
lett. a) b) c) e d), come sostituito dall'articolo 2".
Vi è inoltre l'emendamento n. 1 dell'Assessore Cerise, che
recita:
Emendamento
Al comma 3 dell'articolo 28 della legge regionale 12/1996,
come sostituito dall'articolo 27 del disegno di legge è aggiunto il
seguente: "Il capitolato speciale d'appalto individua le categorie
di appartenenza di tutte le lavorazioni omogenee di importo
superiore a 25.000 euro, che, a scelta del concorrente, sono
subappaltabili o affidabili a cottimo".
La parola al Consigliere Lattanzi.
Lattanzi (CdL) - Con questo emendamento volevamo evitare quegli
spiacevoli inconvenienti che abbiamo avuto per quanto riguarda gli
appalti al Comune di Aosta, di cui parlavamo l'altro giorno in
Consiglio, cioè che enti partecipati dall'Amministrazione regionale
partecipino alle gare di appalto che la Regione indice; quindi, a
garanzia del fatto che questi appalti possano essere messi a libero
mercato senza le interferenze inutili di enti strumentali della
nostra Regione, chiedevamo di modificare tale articolo.
Presidente - La parola all'Assessore al bilancio, finanze,
programmazione e partecipazioni regionali, Marguerettaz.
Marguerettaz (UV) - Direi che l'emendamento, così come è stato
spiegato dal collega, si inserisce in un quadro dove la discussione
potrebbe essere effettuata con reciproca soddisfazione, perché
ovviamente l'obiettivo delle società a partecipazione regionale non
è l'obiettivo di partecipare ad appalti, ma è quello di svolgere
una funzione che o per vari motivi non viene svolta dal sistema,
oppure perché ha un interesse di tipo strategico. Non credo che
inserire un emendamento all'interno di questa legge possa dotare
l'Amministrazione regionale di uno strumento adeguato, vi sono una
serie di considerazioni che possono portarci ad un confronto dove
definiamo esattamente dove sono i confini, ma fin d'ora l'attività
delle partecipate regionali come di "Centro Sviluppo" necessitano
di essere riviste. Mi pare che l'audizione della commissione di
ieri, che è stata prontamente citata dal collega Tibaldi nella sua
presentazione, ne sia testimone, cioè il problema non è solo che
"Centro Sviluppo" non deve fare concorrenza ai privati, ma non
dovrebbe neanche proporre degli emendamenti in contrapposizione a
dei provvedimenti che sono stati lungamente meditati
dall'Amministrazione regionale. Come vede, rappresentiamo le nostre
convinzioni con una certa onestà. Credo che questo emendamento, se
era questo l'obiettivo, possa essere ritirato e poi potremmo
avviare una discussione a più ampio raggio.
Presidente - La parola al Consigliere Lattanzi.
Lattanzi (CdL) - Apprendiamo con soddisfazione che le nostre
tesi, che da qualche anno sosteniamo rispetto al "Centro Sviluppo"
in particolare, siano state accolte da questa nuova Giunta, perché
il ruolo di tali enti strumentali allo sviluppo e alla ricchezza
non è solo quello di non far concorrenza ai privati, ma ancor meno
quello di mettersi in contraddizione con chi dà ad esso un mandato
che è diverso da quello espletato. Probabilmente hanno perso un
poco la "tremebonda", noi auspichiamo che quanto prima la Giunta
possa ridare obiettivi e finalità più chiari a chi soffre in questo
momento di "nebbia in Val Padana". Ritiriamo l'emendamento in virtù
della garanzia che la Giunta ci dà in questo momento.
Presidente - L'emendamento n. 8 del gruppo "La Casa delle
Libertà" è ritirato.
La parola all'Assessore al territorio, ambiente e opere
pubbliche, Cerise sull'emendamento n. 1.
Cerise (UV) - Permettetemi un inciso. Devo dire che da quando
ricopro la carica di Assessore l'unica volta che ho visto con
simpatia un intervento del "Centro Sviluppo" è quando si è occupato
di rimboschimenti. Questo emendamento trae luogo dalla richiesta
fatta ieri dagli artigiani con la commissione, infatti gli
artigiani avevano richiesto che nei bandi di gara fossero
evidenziate fra le opere scorporabili anche quelle di importo
modesto (si parlava del 2%, di 15 e 25 mila euro). Riteniamo che
questo scorporo fatto nel bando di gara non sia opportuno, quindi
non vorremmo modificare gli attuali limiti delle opere scorporabili
nei bandi e quindi lasciare al 10% e a 150mila euro e prendere
invece in considerazione la scorporabilità che è anche finalizzata
alla formazione di associazioni temporanee.
Ora, con l'inserimento delle lavorazioni di importo modesto,
quindi superiori ai 25 mila euro, nel capitolato speciale di
appalto si viene incontro all'esigenza degli artigiani e si rende
chiarezza ai fini dei cottimi fiduciari e quindi dei subappalti. Si
trasla dal bando di gara al capitolato speciale e si va incontro a
quella loro esigenza.
Presidente - Pongo in votazione l'emendamento n. 1
dell'Assessore:
Consiglieri presenti: 30
Votanti e favorevoli: 27
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - Pongo in votazione l'articolo 27 nel testo così
emendato:
Articolo 27
(Sostituzione dell'articolo 28)
1. L'articolo 28 della l.r. 12/1996, come modificato
dall'articolo 25 della l.r. 29/1999, è sostituito dal
seguente:
"Articolo 28
(Soggetti ammessi alle gare)
1. Sono ammessi a partecipare alle procedure di affidamento
di lavori pubblici i seguenti soggetti:
a) le imprese individuali, anche artigiane, le società
commerciali, le società cooperative;
b) i consorzi fra società cooperative di produzione e lavoro,
costituiti ai sensi della legge 25 giugno 1909, n. 422
(Costituzione di consorzi di cooperative per appalti di lavori
pubblici), e successive modificazioni, e i consorzi fra le imprese
artigiane di cui alla legge 8 agosto 1985, n. 443 (Legge-quadro per
l'artigianato);
c) i consorzi stabili, costituiti anche in forma di società
consortili ai sensi dell'articolo 2615ter del codice civile, tra
imprese individuali anche artigiane, società commerciali, società
cooperative di produzione e lavoro;
d) le associazioni temporanee di concorrenti, costituite tra
soggetti di cui alle lettere a), b) e c), i quali, prima della
presentazione dell'offerta, abbiano conferito o si impegnino a
conferire mandato collettivo speciale con rappresentanza ad uno di
essi, qualificato capogruppo, il quale esprime l'offerta in nome e
per conto proprio e dei mandanti;
e) i consorzi dei concorrenti di cui all'articolo 2602 del
codice civile, costituiti tra i soggetti di cui alle lettere a), b)
e c), anche in forma di società consortili ai sensi dell'articolo
2615ter del codice civile;
f) i soggetti che abbiano stipulato il contratto di gruppo
europeo di interesse economico (GEIE), ai sensi del decreto
legislativo 23 luglio 1991, n. 240 (Norme per l'applicazione del
regolamento n. 85/2137/CEE relativo all'istituzione di un Gruppo
europeo di interesse economico GEIE, ai sensi dell'articolo 17
della legge 29 dicembre 1990, n. 428), nonché gli altri soggetti
previsti dalla normativa comunitaria e statale vigente.
2. Non possono partecipare alla medesima gara imprese che si
trovano fra loro in una delle situazioni di controllo di cui
all'articolo 2359, primo comma, del codice civile.
3. Il bando di gara indica l'importo complessivo dell'opera o
del lavoro, la categoria generale o specializzata prevalente e
tutte le ulteriori categorie di lavorazioni, con i relativi
importi, eseguibili in forma sostanzialmente autonoma e di
ammontare superiore al 10 per cento dell'importo complessivo
dell'opera ovvero di importo superiore a 150.000 euro che, a scelta
del concorrente, sono subappaltabili, affidabili a cottimo o
scorporabili. Il capitolato speciale d'appalto individua le
categorie di appartenenza di tutte le lavorazioni omogenee di
importo superiore a 25.000 euro, che, a scelta del concorrente,
sono subappaltabili o affidabili a cottimo.
4. L'impresa singola è ammessa alla gara qualora sia in
possesso di attestazione in corso di validità dei requisiti
tecnico-organizzativi ed economico-finanziari nella categoria
prevalente per l'importo totale dei lavori, ivi compresi gli oneri
per la sicurezza, ovvero nella categoria prevalente e nelle
categorie scorporabili per i relativi importi. I requisiti relativi
alle opere scorporabili, non posseduti dall'impresa, sono
conseguibili con l'eccedenza della qualificazione posseduta nella
categoria prevalente, fatto salvo quanto previsto al comma
16.
5. I requisiti di idoneità tecnica e finanziaria per
l'ammissione alle procedure di affidamento di lavori dei soggetti
di cui al comma 1, lettere b) e c), devono essere riferiti ai
consorzi e non alle singole imprese consorziate. I requisiti
relativi alla disponibilità delle attrezzature e dei mezzi d'opera
e all'organico medio annuo sono computati cumulativamente con
riferimento alla totalità delle imprese consorziate.
6. È vietata la partecipazione alla medesima procedura di
affidamento dei lavori pubblici del consorzio di cui al comma 1,
lettera c), e delle imprese consorziate i cui titolari,
rappresentanti e direttori tecnici siano presenti nell'organo
amministrativo del consorzio. È vietata la partecipazione a più di
un consorzio stabile.
7. I consorzi di cui al comma 1, lettera c), hanno facoltà di
eseguire i lavori in proprio ovvero tramite affidamento alle
imprese ad essi consorziate, indicate in sede di gara, in possesso
dei prescritti requisiti generali di partecipazione. Tale
affidamento non costituisce subappalto. Resta ferma la
responsabilità solidale dei consorzi.
8. Nel caso di associazioni temporanee di concorrenti, di cui
al comma 1, lettera d), ovvero di consorzi di concorrenti di cui
alle lettere b) ed e), l'offerta dei concorrenti associati o dei
consorziati determina la loro responsabilità solidale per l'intero
lavoro pubblico. È fatto divieto ai concorrenti di partecipare alla
gara in più di un'associazione temporanea o consorzio di cui al
comma 1, lettere d) ed e), ovvero di partecipare alla gara, anche
in forma individuale, qualora abbiano partecipato alla gara
medesima in associazione o consorzio. I consorzi di cui al comma 1,
lettere b) e c), non possono avvalersi dell'affidamento in
subappalto in favore dei propri consorziati e sono tenuti ad
indicare, in sede di offerta, per quali consorziati il consorzio
concorre; a questi ultimi è fatto divieto di partecipare, in
qualsiasi altra forma, alla medesima gara.
9. Nel caso di consorzi di cooperative di produzione e lavoro
e di consorzi tra imprese artigiane, la responsabilità del
consorzio e delle cooperative ad esso consorziate e le forme di
partecipazione alla gara sono disciplinate dalla normativa statale
vigente.
10. Le associazioni temporanee di concorrenti possono essere
strutturate:
a) in forma orizzontale, per l'esecuzione di lavori
omogenei;
b) in forma verticale, per l'esecuzione di lavori ove il
bando di gara configuri tipologie di opere scorporabili;
c) in forma combinata o mista, ove sia possibile l'utilizzo
simultaneo delle due forme di cui alle lettere a) e b).
11. Per i raggruppamenti temporanei di imprese, i requisiti
economico-finanziari e tecnico-organizzativi debbono essere
posseduti nel modo seguente:
a) per le associazioni temporanee di imprese di cui al comma
10, lettera a), dalla mandataria e dalla o dalle mandanti con
riferimento:
1) alla sola categoria prevalente e nelle misure minime,
rispettivamente, del 40 e del 10 per cento dell'importo complessivo
dei lavori;
2) sia alla categoria prevalente e nelle misure minime,
rispettivamente, del 40 e del 10 percento dell'importo della
categoria prevalente sia alla totalità delle opere scorporabili per
i relativi importi;
3) sia alla somma degli importi della categoria prevalente e
delle categorie scorporabili per le quali l'associazione
orizzontale non è specificamente qualificata e nelle misure minime,
rispettivamente, del 40 e del 10 percento della predetta somma sia
ai singoli importi delle categorie scorporabili per le quali
l'associazione è specificamente qualificata;
b) per le associazioni temporanee di imprese di cui al comma
10, lettera b), dalla mandataria con riferimento alla categoria
prevalente e per il corrispondente importo e dalla o dalle mandanti
con riferimento alle categorie scorporabili e per i corrispondenti
importi. I requisiti relativi alle opere scorporabili non assunte
dalle mandanti sono posseduti dalla mandataria con riferimento alle
opere scorporabili o alla eccedenza nella categoria
prevalente;
c) per le associazioni temporanee di imprese di cui al comma
10, lettera c), dalla mandataria e dalla o dalle mandanti
assuntrici delle lavorazioni della categoria prevalente con
riferimento alla medesima categoria prevalente e nelle misure
minime, rispettivamente, del 40 e del 10 percento dell'importo
della categoria prevalente oppure della somma degli importi della
categoria prevalente e delle categorie scorporabili per le quali
l'associazione mista non è specificamente qualificata, dalla o
dalle mandanti assuntrici di lavorazioni delle categorie
scorporabili con riferimento alle medesime categorie scorporabili e
per i corrispondenti importi.
12. Nelle associazioni temporanee di cui al comma 10,
ciascuna opera scorporabile deve essere assunta ed eseguita per
intero da un'unica impresa, salvo il caso in cui il bando di gara
individui interi sistemi o subsistemi di impianti ciascuno
assumibile ed eseguibile, nella sua interezza, dalla mandataria o
da un'unica impresa mandante in possesso della relativa
qualificazione.
13. Le associazioni temporanee di cui al comma 10 devono, in
ogni caso, possedere il 100 per cento dei requisiti
economico-finanziari e tecnico-organizzativi prescritti dal bando
di gara.
14. La responsabilità solidale nei casi di cui al comma 8
vale per tutti i concorrenti associati o consorziati che si siano
riuniti in forma orizzontale per l'esecuzione di lavori omogenei
ovvero, nell'ambito della forma di cui al comma 10, lettera c), per
l'esecuzione delle tipologie dei lavori prevalenti. Per gli
assuntori di lavori scorporabili nell'ambito delle forme di cui al
comma 10, lettere b) e c), la responsabilità è limitata
all'esecuzione dei lavori di rispettiva competenza, ferma restando
la responsabilità solidale del mandatario o capogruppo.
15. Nelle procedure ristrette e negoziate di cui agli
articoli 26 e 27, i concorrenti debbono essere rigorosamente
individuati nella fase di prequalificazione sulla base del possesso
dei requisiti fissati dal bando di gara. I concorrenti in forma
singola individuati ai sensi del precedente periodo possono, nelle
procedure ristrette, presentare offerta anche in qualità di
mandatari di raggruppamento ai sensi delle disposizioni di cui al
presente articolo.
16. Qualora nell'oggetto dell'appalto o della concessione
rientrino opere per le quali siano necessari lavori o componenti di
notevole contenuto tecnologico o di rilevante complessità tecnica,
quali strutture, impianti ed opere speciali, nei limiti e con le
modalità di cui all'articolo 13, comma 7, della l. 109/1994, è
obbligatoria un'associazione temporanea verticale oppure combinata
o mista, salva l'ipotesi del possesso integrale dei requisiti in
capo ad un concorrente in forma singola.
17. Fatti salvi i requisiti soggettivi di ammissione alla
gara previsti, che devono essere posseduti da ciascun concorrente,
nel caso di associazioni temporanee o di consorzi di cui al comma
1, lettere b), c), d) ed e), gli ulteriori requisiti oggettivi di
capacità tecnico-organizzativa ed economico-finanziaria possono
essere soddisfatti cumulativamente, fermo restando che, nel caso di
forme verticali o combinate o miste, i requisiti devono essere
connessi all'esecuzione delle singole tipologie dei lavori.
18. La quota di partecipazione dei singoli soggetti alle
associazioni temporanee e ai consorzi di cui al comma 1, lettere d)
ed e), non può essere superiore alla rispettiva capacità esecutiva
accertata nella fase concorsuale. Se l'impresa singola o le imprese
che intendano riunirsi in associazione temporanea hanno i requisiti
di capacità tecnico-organizzativa ed economico-finanziaria
prescritti per la partecipazione alla gara, possono associare altre
imprese qualificate anche per categorie ed importi diversi da
quelli richiesti nel bando, a condizione che:
a) i lavori da queste eseguiti non superino il 20 per cento
dell'importo complessivo dei lavori;
b) l'ammontare complessivo delle qualificazioni comunque
possedute da ciascuna sia almeno pari all'importo dei lavori ad
essa affidati;
c) le opere appartenenti alle categorie a qualificazione
obbligatoria da queste eseguite non eccedano l'importo della
qualificazione posseduta ovvero, in assenza di specifica
qualificazione, non eccedano l'importo per la cui assunzione è
richiesta l'attestazione SOA con classifica I;
d) le lavorazioni da queste eseguite non riguardino le opere
di cui all'articolo 13, comma 7, della l. 109/1994.".
Consiglieri presenti: 30
Votanti e favorevoli: 27
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - Pongo in votazione l'articolo 28:
Consiglieri presenti: 30
Votanti e favorevoli: 24
Astenuti: 6 (Curtaz, Frassy, Lattanzi, Riccarand, Squarzino
Secondina, Tibaldi)
Il Consiglio approva.
Presidente - Pongo in votazione l'articolo 29:
Consiglieri presenti: 30
Votanti e favorevoli: 24
Astenuti: 6 (Curtaz, Frassy, Lattanzi, Riccarand, Squarzino
Secondina, Tibaldi)
Il Consiglio approva.
Presidente - Pongo in votazione l'articolo 30:
Consiglieri presenti: 30
Votanti e favorevoli: 24
Astenuti: 6 (Curtaz, Frassy, Lattanzi, Riccarand, Squarzino
Secondina, Tibaldi)
Il Consiglio approva.
Presidente - Pongo in votazione l'articolo 31:
Consiglieri presenti: 30
Votanti e favorevoli: 24
Astenuti: 6 (Curtaz, Frassy, Lattanzi, Riccarand, Squarzino
Secondina, Tibaldi)
Il Consiglio approva.
Presidente - All'articolo 32 vi sono gli emendamenti nn. 2 e 3
dell'Assessore Cerise e i nn. 9 e 10 del gruppo "La Casa delle
Libertà"; ne do lettura:
Emendamento
Al secondo capoverso del comma 1 dell'articolo 33 della legge
regionale 12/1996, come sostituito dall'articolo 32 del disegno di
legge, il numero "50" è sostituito dal numero "30".
Emendamento
Al comma 1 dell'articolo 33 della l.r. 12/1996, come
sostituito dall'articolo 32 del disegno di legge, dopo le parole
"noli a caldo" sono inserite le parole ", dell'importo delle
lavorazioni direttamente identificate nella categoria prevalente o
nelle categorie di cui al comma 16 dell'articolo 28".
Emendamento
Articolo 32. L'articolo 33, comma 7, della l.r. 12/96 - come
sostituito dall'articolo 32 - è così sostituito:
"7. In caso di mancato pagamento del subappaltatore o
cottimista da parte dell'appaltatore, comprovato dall'omessa
trasmissione delle fatture quietanzate entro il termine e con le
modalità di cui al comma 6, i soggetti di cui all'articolo 3, comma
2, provvedono senza indugio al pagamento diretto del subappaltatore
o cottimista, che ne faccia richiesta, dell'importo dei lavori
dagli stessi eseguiti, fino alla concorrenza del corrispettivo
desumibile dal contratto d'appalto, diminuito o dell'eventuale
ribasso stabilito nel contratto di subappalto o cottimo.".
Emendamento
Articolo 32. All'articolo 33 della l.r. 12/96 - come
sostituito dall'articolo 32 - è abrogato il comma 8.
La parola al Consigliere Frassy.
Frassy (CdL) - Iniziamo dal nostro emendamento n. 9, che si
riferisce al comma 7 dell'articolo 33, legge n. 12, modificato
dall'articolo 32. Quella che proponiamo nel testo riscritto del
comma 7 è una precisazione che riteniamo importante, nel senso che
il comma 7 prevede che, in caso di inadempienza dell'appaltatore
verso il subappaltatore o il cottimista, vi sia la possibilità, su
richiesta del subappaltatore stesso, di pagamento diretto da parte
dell'Amministrazione. Riteniamo che il concetto di inadempienza sia
un concetto giuridico, che si presti ad interpretazioni e a
contenziosi successivi; di conseguenza, nel nostro emendamento
modifichiamo il concetto di inadempienza con il concetto di mancato
pagamento del subappaltatore e circoscriviamo in maniera chiara le
situazioni nelle quali la stazione appaltante può procedere al
pagamento diretto del subappaltatore, nel senso che l'inadempienza,
così come era scritto nel testo di legge, poteva lasciare adito a
successive contestazioni e fraintendimenti.
Evidenziamo peraltro sulla problematica dell'articolo 7 - e non
rientra nel concetto sviluppato nell'emendamento - che ci saranno
sicuramente dei problemi di gestione, perché con il comma 7
diciamo: "abbiamo pagato l'appaltatore, l'appaltatore non ha
onorato il subappaltatore, noi paghiamo direttamente il
subappaltatore". La difficoltà sarà quella di capire come farà
l'amministrazione a giustificare questo doppio pagamento se
dovessimo trovarci nella parte finale dell'opera pubblica, quando
le polizze fideiussorie non sono capienti per coprire questo doppio
pagamento, però questo è un problema che dovranno verificare gli
uffici; perché l'ho evidenziato? L'ho evidenziato per dire che
questi problemi, come altri problemi, avrebbero potuto essere
oggetto di soluzioni più articolate se il tempo ci avesse concesso
di evidenziare i problemi e poi di trovare le soluzioni. Mentre
sull'emendamento la soluzione l'abbiamo trovata, sul secondo
ragionamento la soluzione non l'abbiamo trovata, perciò
l'evidenziamo all'attenzione della Giunta, che poi, da un punto di
vista delle responsabilità, dovrà gestire questa procedura.
Presidente - La parola all'Assessore al territorio, ambiente e
opere pubbliche, Cerise.
Cerise (UV) - Accettiamo questo emendamento perché va a
puntualizzare meglio e a limitare in modo più preciso il campo di
applicazione per quanto riguarda questo tipo di rapporto.
Volevo con l'occasione illustrare l'emendamento n. 2. Questo
emendamento va letto con l'emendamento n. 3, sono conseguenti, nel
senso che con il primo si va a ripristinare al 30% il limite
massimo della subappaltabilità delle opere appartenenti alla
categoria prevalente e con l'emendamento n. 3 si va invece,
inserendo dopo le parole
"noli a caldo"
:
", dell'importo
delle lavorazioni direttamente identificate nella categoria
prevalente o nelle categorie di cui al comma 16 dell'articolo
28"
e si va a fare una liberatoria con la quale si viene a
consentire a tutte quelle lavorazioni di essere subappaltabili
senza il limite previsto. Voglio qui ricordare come la materia dei
subappalti sia disciplinata dallo Stato normalmente nell'ambito
della normativa antimafia e rientra quindi nel dominio dell'ordine
pubblico. Su questo avevo fatto, quando fu proposto di portare al
50%, una riserva di legittimità e voglio richiamare il perché.
Voglio ricordare come il comma 3 dell'articolo 18 della legge n. 55
sia particolarmente perentorio nel fissare il limite massimo del
30% di subappaltabilità delle opere appartenenti alla categoria
prevalente. È chiaro che se "tout court" si andasse ad inserire il
50%, si rischia di ricadere in una censura per incompetenza,
qualcosa di analogo era già successo per quanto riguarda la Regione
Veneto. Abbiamo cercato di interpretare qual era lo spirito, le
motivazioni per cui la commissione aveva proposto il 50% e le
abbiamo ritenute del tutto valide. Con tali emendamenti si va a
legittimare quella operazione che consente a queste categorie
artigiane o a queste ditte specialistiche di avere in subappalto,
ma in una forma consentita questi lavori di tipo specialistico,
facilitando loro l'acquisizione di qualificazioni, e via dicendo.
Credo sia una risposta al commento che era stato fatto dal collega
Riccarand quando ha affermato che vi era un andamento ondivago,
forse perfino contraddittorio. Ritengo che invece la dialettica fra
la commissione e il sottoscritto in quanto rappresentante del
Governo abbia con questo emendamento portato a una soluzione
congrua di un problema, in un'ottica di collaborazione, un'ottica
costruttiva intesa a dare risposta a delle categorie sociali come
quella degli artigiani, della quale abbiamo la massima
considerazione.
Presidente - Pongo in votazione l'emendamento n. 2
dell'Assessore:
Consiglieri presenti: 31
Votanti e favorevoli: 25
Astenuti: 6 (Curtaz, Frassy, Lattanzi, Riccarand, Squarzino
Secondina, Tibaldi)
Il Consiglio approva.
Presidente - Pongo in votazione l'emendamento n. 3
dell'Assessore:
Consiglieri presenti: 31
Votanti e favorevoli: 25
Astenuti: 6 (Curtaz, Frassy, Lattanzi, Riccarand, Squarzino
Secondina, Tibaldi)
Il Consiglio approva.
Presidente - Pongo in votazione l'emendamento n. 9 del gruppo
"La Casa delle Libertà":
Consiglieri presenti: 31
Votanti e favorevoli: 28
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - La parola al Consigliere Frassy sull'emendamento n.
10.
Frassy (CdL) - Siamo sempre in materia di subappalto, materia
che è complessa, chiederei ai colleghi di maggioranza di voler
seguire il ragionamento che sta alla base di questo emendamento,
perché il rischio è che tutto quello che è stato detto fino a poco
fa, compresi gli emendamenti dell'Assessore, siano un "fumus" che
possa essere facilmente aggirato.
Se crediamo che vi sia un problema dei subappalti in questa
Regione, sul presupposto di una debolezza del tessuto economico
delle imprese valdostane, che hanno difficoltà ad aggiudicarsi gli
appalti e che spesso realizzano le opere pubbliche attraverso il
sistema del subappalto, tant'è che l'intero articolo che abbiamo
esaminato e gli emendamenti che sono stati approvati vanno in
questa direzione... partono cioè dal presupposto che il
subappaltatore è parte debole e, da un punto di vista
protezionistico, ma in senso positivo, è spesso valdostano... ci
preoccupiamo di garantire maggiormente il subappaltatore.
Il comma 8 è innovativo rispetto alla legge n. 12 e cosa dice?
Dice: tutto quello che abbiamo detto prima è vero, però nella
materia degli appalti pubblici prevale l'accordo fra le parti
private; di conseguenza, se l'appaltatore e il subappaltatore o
cottimista si mettono d'accordo e dicono all'amministrazione
appaltante di pagare direttamente l'appaltatore, ebbene tutto
quello che abbiamo detto prima non vale più. Siamo i primi a
sostenere l'autonomia privatistica, soprattutto in rapporti
privatistici, ma siamo anche i primi a riconoscere che nell'ambito
dell'autonomia privatistica vi sono dei rapporti di forza e sono i
rapporti di forza che fa la posizione che le parti private
ricoprono nel mercato. L'appaltatore sicuramente ha una posizione
predominante rispetto al subappaltatore, perché l'appaltatore si è
aggiudicato l'appalto, è il soggetto più forte che coinvolge il
subappaltatore e lo può coinvolgere alle sue condizioni, perché il
subappaltatore non ha i requisiti per poter partecipare all'appalto
come primo appaltatore; di conseguenza, avrebbe l'esclusione totale
dalla possibilità di ritagliarsi il suo lavoro in regime di
subappalto.
Se consentiamo di introdurre questo comma 8, vanifichiamo tutto
quanto abbiamo detto prima, perché demandiamo alla legge del più
forte perché, dal punto di vista statistico, è la legge di chi
viene da fuori Valle e quindi, se passa il comma 8, colleghi
dell'"Union", prendiamo atto che avete scherzato, che avete fatto
finta di tutelare l'imprenditoria valdostana, perché, di fatto,
mettete l'imprenditoria valdostana, che purtroppo deve vivere
prevalentemente di subappalti, nelle mani dei grossi gruppi che
arrivano più che con le maestranze con gli uffici legali, con gli
uffici commerciali e quant'altro.
Voglio solo ricordare che nel novembre 2003 nella legge
finanziaria regionale del 2004 passò un emendamento del nostro
gruppo che modificò nella forma attuale il comma 5 della legge n.
12 introducendo per la prima volta, a seguito di quella che era
stata la crisi del settore edile che aveva dato luogo a tutta una
serie di prese di posizioni di associazioni e addetti del settore,
il pagamento diretto del subappaltatore. Il comma 5 della legge
madre, che oggi è stato modificato, diceva che vi era il diritto e,
di conseguenza, l'obbligo da parte dell'amministrazione di
corrispondere direttamente al subappaltatore l'importo dei lavori
eseguiti. Oggi mitighiamo questa impostazione che diceva che il
subappaltatore deve essere pagato dall'amministrazione appaltante,
con il comma 7 che dice che in caso di inadempienza... modificato o
votato da voi colleghi di maggioranza con "omesso pagamento",
perciò non diciamo più che vi è un diritto assoluto, ma vi è un
diritto che nasce a fronte dell'omesso pagamento. Questa
precisazione può starci perché, rispetto al pagare subito per
diritto o a pagare subito dopo perché non sono pagato come
subappaltatore, riteniamo che non sposti di molto la concretezza
della vicenda, ma introdurre il comma 8 e demandare alle parti
private e dunque a far prevalere la legge del più forte... vuol
dire "pugnalare alle spalle" l'imprenditoria valdostana!
Riteniamo che il comma 8 sia un comma che smentisca tutto
l'impianto dell'articolo che è stato fin qui modificato con
emendamenti che lo stesso Assessore Cerise ha sostenuto a vantaggio
della piccola imprenditoria valdostana, perciò auspichiamo che la
sensibilità di quest'aula, così come nel novembre 2003 sulla
finanziaria 2004 e così come sugli emendamenti prima votati, possa
essere coerente con questo impianto, che è quello di non
pregiudicare il lavoro della piccola impresa soprattutto artigiana
valdostana.
Presidente - La parola all'Assessore al territorio, ambiente e
opere pubbliche, Cerise.
Cerise (UV) - È scritta in italiano questa norma, non è scritta
in austro-ungarico... cerchiamo di fotografare la situazione, cosa
siamo andati prima a dire con il comma precedente? Siamo andati a
dire che la condizione ordinaria dello sviluppo di questo contratto
è che noi paghiamo l'appaltatore, cioè la stazione appaltante paga
l'appaltatore. Quando si è in condizioni di subappalto, nel caso in
cui l'appaltatore non paghi il subappaltante, noi possiamo
intervenire, vi è una norma che consente alla stazione appaltante
di tutelare il subappaltatore. Cosa dice invece il comma 8? Dice
un'altra cosa. Diamo la possibilità a subappaltatore e appaltatore
di fare un accordo in deroga alla condizione ordinaria, vale a dire
al fatto che la stazione appaltante paga l'appaltatore e all'atto
della richiesta di autorizzazione possono convenire che il soggetto
appaltante provveda a corrispondere direttamente al subappaltatore
o cottimista un importo del lavoro dagli stessi eseguiti. Questo
vuol dire che, se si mettono d'accordo, noi possiamo pagare
direttamente il subappaltatore. Questo è rafforzativo nell'ottica
della tutela! Vuol dire che la stazione appaltante è messa nella
condizione di pagare direttamente il subappaltatore, quindi è
un'opportunità in più...
(interruzione del Consigliere Frassy, fuori
microfono)
...
"il soggetto appaltante.."
- che è l'Assessorato,
sono i soggetti di quell'articolo 3 -
"... provveda a
corrispondere direttamente al subappaltatore o cottimista l'importo
dei lavori dagli stessi eseguiti"...
se i due si sono
precedentemente messi d'accordo... questo è esattamente il
contrario di quello che dice il collega Frassy!
Presidente - L'emendamento n. 10 del gruppo "La Casa delle
Libertà" è ritirato.
Pongo in votazione l'articolo 32 nel testo così emendato:
Articolo 32
(Sostituzione dell'articolo 33)
1. L'articolo 33 della l.r. 12/1996, come modificato
dall'articolo 28 della l.r. 29/1999, è sostituito dal
seguente:
"Articolo 33
(Subappalto)
1. Tutte le lavorazioni, comprese le opere scorporabili, a
qualsiasi categoria appartengano, sono subappaltabili ed affidabili
in cottimo. Per quanto riguarda le lavorazioni della categoria
prevalente e quelle per le quali siano necessari lavori o
componenti di notevole contenuto tecnologico o di rilevante
complessità tecnica ai sensi dell'articolo 28, comma 16, il bando
di gara o la lettera di invito e, comunque, il capitolato speciale
d'appalto di cui all'articolo 30, comma 3, definiscono la quota
parte subappaltabile, in misura eventualmente diversificata a
seconda delle lavorazioni medesime, ma in ogni caso fino ad un
massimo del 30 per cento, compresa l'incidenza dei cottimi e dei
noli a caldo, dell'importo delle lavorazioni direttamente
identificate nella categoria prevalente o nelle categorie di cui
all'articolo 28, comma 16. Laddove, peraltro, il soggetto
appaltante ravvisi la sussistenza di particolari ragioni che
rendono opportuno escludere il ricorso al subappalto, in una o più
lavorazioni riconducibili alle predette categorie, inserisce tale
divieto nel bando di gara o nella lettera di invito, su proposta
motivata del coordinatore del ciclo.
2. Per esigenze di semplificazione ed accelerazione
dell'azione amministrativa, non è subordinato alla preventiva
autorizzazione da parte dei soggetti di cui all'articolo 3, comma
2, l'affidamento in subappalto o in cottimo di lavorazioni di
importo inferiore a 15.000 euro, a condizione che l'affidatario del
subappalto o del cottimo risulti iscritto nel registro delle
imprese per attività inerenti all'oggetto dei lavori e produca
attestazione di regolarità relativamente agli adempimenti
contributivi e che l'appaltatore apporti le opportune integrazioni
ai piani della sicurezza e comunichi al soggetto appaltante, che
può esprimere motivato diniego, almeno dieci giorni prima
dell'inizio delle lavorazioni, il nominativo del subappaltatore o
cottimista, l'importo del contratto e l'oggetto del lavoro.
3. Fatto salvo quanto previsto al comma 2, l'affidamento in
subappalto o in cottimo è sottoposto alle seguenti
condizioni:
a) che l'appaltatore abbia indicato, con dichiarazione
prodotta prima della sottoscrizione del contratto ed allegata al
medesimo, i lavori o le parti di lavoro che intende subappaltare o
concedere in cottimo;
b) che l'appaltatore provveda ad inoltrare al coordinatore
del ciclo la richiesta di autorizzazione e la bozza di contratto
almeno trenta giorni prima della data prevista per l'inizio della
prestazione del subappaltatore o cottimista ovvero almeno quaranta
giorni prima della predetta data in ipotesi di subappalto o cottimo
di importo inferiore al 2% dell'importo dei lavori affidati o di
importo inferiore a 100.000 euro;
c) che il contratto di subappalto o cottimo contenga
riferimenti espliciti alle prescrizioni normative e contrattuali
dei lavori oggetto del subappalto o cottimo, con particolare
riferimento alla qualità, ai tempi e alle misure per la sicurezza
dei lavoratori, nonché allo svolgimento dell'attività di controllo
da parte dell'appaltatore;
d) che l'appaltatore sia in grado di dimostrare al soggetto
appaltante la disponibilità di sistemi e di strutture di
supervisione, di supporto e di controllo dell'attività del
subappaltatore o cottimista, idonei al soddisfacimento del
contenuto del contratto principale in relazione alle specifiche
tipologie dei lavori oggetto di subappalto o cottimo;
e) che il subappaltatore o cottimista sia in possesso dei
richiesti requisiti di qualificazione per l'esecuzione dei lavori
oggetto del contratto di subappalto o cottimo;
f) che non sussista, nei confronti del subappaltatore o
cottimista, alcuno dei divieti previsti dall'articolo 10 della
legge 31 maggio 1965, n. 575 (Disposizioni contro la mafia), e
successive modificazioni, ovvero una delle cause di esclusione di
cui all'articolo 23bis;
g) che l'appaltatore provveda, almeno venti giorni prima
della data prevista per l'inizio della prestazione del
subappaltatore o cottimista, alla consegna di copia autentica del
contratto di subappalto o cottimo al coordinatore del ciclo,
corredata della dichiarazione di regolarità contributiva di cui
all'articolo 31, comma 2, lettera c);
h) che l'appaltatore garantisca l'adempimento, da parte di
tutti i subappaltatori o cottimisti, degli obblighi ai quali gli
stessi sono tenuti in materia di osservanza integrale del
trattamento economico e normativo stabilito dai contratti
collettivi nazionali e territoriali di settore in vigore, in
materia di denuncia e versamenti contributivi e di adempimenti per
la sicurezza.
4. I soggetti di cui all'articolo 3, comma 2, accertano le
condizioni di cui al comma 3 e provvedono al rilascio
dell'autorizzazione entro trenta giorni dalla relativa richiesta;
tale termine può essere prorogato una sola volta, ove ricorrano
giustificati motivi. Decorso inutilmente tale termine,
l'autorizzazione si intende concessa.
5. È vietato l'artificioso frazionamento degli affidamenti in
subappalto o cottimo allo scopo di sottrarli alla disciplina
dettata in materia di qualificazione degli esecutori di lavori
pubblici ed al regime dell'autorizzazione da parte del soggetto
appaltante.
6. I soggetti di cui all'articolo 3, comma 2, corrispondono
all'appaltatore l'importo dei lavori eseguiti dal subappaltatore o
cottimista. È fatto obbligo all'appaltatore di trasmettere, entro
venti giorni dalla data di ciascun pagamento effettuato nei suoi
confronti, copia delle fatture quietanzate relative ai pagamenti
dall'appaltatore via via corrisposti al subappaltatore o
cottimista, con l'indicazione delle ritenute di garanzia
effettuate.
7. In caso di mancato pagamento del subappaltatore o
cottimista da parte dell'appaltatore, comprovato dall'omessa
trasmissione delle fatture quietanzate entro il termine e con le
modalità di cui al comma 6, i soggetti di cui all'articolo 3, comma
2, provvedono senza indugio al pagamento diretto, al subappaltatore
o cottimista che ne faccia richiesta, dell'importo dei lavori dagli
stessi eseguiti, fino alla concorrenza del corrispettivo desumibile
dal contratto d'appalto, diminuito dell'eventuale ribasso stabilito
nel contratto di subappalto o cottimo.
8. In deroga a quanto previsto al comma 6, l'appaltatore ed
il subappaltatore o cottimista, all'atto della richiesta di
autorizzazione, possono convenire che il soggetto appaltante
provveda a corrispondere direttamente al subappaltatore o
cottimista l'importo dei lavori dagli stessi eseguiti. In tale
ipotesi, la corresponsione diretta al subappaltatore o cottimista
avviene sulla base delle comunicazioni dell'appaltatore e, in
assenza di queste, fino alla concorrenza del corrispettivo
desumibile dal contratto d'appalto, diminuito dell'eventuale
ribasso stabilito nel contratto di subappalto o cottimo. Le
modalità di espletamento di tale procedura sono stabilite nel
capitolato speciale d'appalto di cui all'articolo 30, comma
3.
9. Le disposizioni del presente articolo si applicano a
qualsiasi contratto avente ad oggetto attività, ovunque espletate,
che richiedono l'impiego di manodopera, quali le forniture con posa
in opera e i noli a caldo se singolarmente di importo superiore al
2 per cento dell'importo dei lavori affidati o di importo superiore
a 100.000 euro e qualora l'incidenza del costo della manodopera e
del personale sia superiore al 50 per cento dell'importo del
contratto da affidare.".
Consiglieri presenti: 31
Votanti e favorevoli: 28
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - Pongo in votazione l'articolo 33:
Consiglieri presenti: 31
Votanti e favorevoli: 28
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - Pongo in votazione l'articolo 34:
Consiglieri presenti: 31
Votanti e favorevoli: 28
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - Pongo in votazione l'articolo 35:
Consiglieri presenti: 31
Votanti e favorevoli: 28
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - Pongo in votazione l'articolo 36:
Consiglieri presenti: 31
Votanti e favorevoli: 25
Astenuti: 6 (Curtaz, Frassy, Lattanzi, Riccarand, Squarzino
Secondina, Tibaldi)
Il Consiglio approva.
Presidente - Pongo in votazione l'articolo 37:
Consiglieri presenti: 31
Votanti e favorevoli: 25
Astenuti: 6 (Curtaz, Frassy, Lattanzi, Riccarand, Squarzino
Secondina, Tibaldi)
Il Consiglio approva.
Presidente - Pongo in votazione l'articolo 38:
Consiglieri presenti: 31
Votanti e favorevoli: 25
Astenuti: 6 (Curtaz, Frassy, Lattanzi, Riccarand, Squarzino
Secondina, Tibaldi)
Il Consiglio approva.
Presidente - Pongo in votazione l'articolo 39:
Consiglieri presenti: 31
Votanti e favorevoli: 25
Astenuti: 6 (Curtaz, Frassy, Lattanzi, Riccarand, Squarzino
Secondina, Tibaldi)
Il Consiglio approva.
Presidente - Pongo in votazione l'articolo 40:
Consiglieri presenti: 31
Votanti e favorevoli: 25
Astenuti: 6 (Curtaz, Frassy, Lattanzi, Riccarand, Squarzino
Secondina, Tibaldi)
Il Consiglio approva.
Presidente - Pongo in votazione l'articolo 41:
Consiglieri presenti: 31
Votanti e favorevoli: 25
Astenuti: 6 (Curtaz, Frassy, Lattanzi, Riccarand, Squarzino
Secondina, Tibaldi)
Il Consiglio approva.
Presidente - Pongo in votazione l'articolo 42:
Consiglieri presenti: 31
Votanti e favorevoli: 28
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - Pongo in votazione l'articolo 43:
Consiglieri presenti: 31
Votanti e favorevoli: 28
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - Pongo in votazione l'articolo 44:
Consiglieri presenti: 31
Votanti e favorevoli: 28
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - Pongo in votazione l'articolo 45:
Consiglieri presenti: 31
Votanti e favorevoli: 28
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - Pongo in votazione l'articolo 46:
Consiglieri presenti: 31
Votanti e favorevoli: 28
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - Pongo in votazione l'articolo 47:
Consiglieri presenti: 31
Votanti e favorevoli: 28
Astenuti: 3 (Curtaz, Riccarand, Squarzino Secondina)
Il Consiglio approva.
Presidente - Pongo in votazione la legge nel suo complesso:
Consiglieri presenti: 31
Votanti e favorevoli: 25
Astenuti: 6 (Curtaz, Frassy, Lattanzi, Riccarand, Squarzino
Secondina, Tibaldi)
Il Consiglio approva.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK