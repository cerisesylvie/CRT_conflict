Consiglio Regionale della Valle d'Aosta - Oggetto del Consiglio n. 3105 del 21 novembre 2007 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
CONSIGLIO REGIONALE
Attività consiliare d'aula
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 3105 del 21 novembre 2007 - Resoconto
OBJET N° 3105/XII - Communications du Président de la
Région.
Presidente
- La parola al Presidente della Regione,
Caveri.
Caveri (UV)
- Vorrei anzitutto leggere i risultati delle
consultazioni referendarie di domenica 18 novembre 2007:
- il quesito referendario n. 1, "preferenza unica", non ha
raggiunto il "quorum" previsto del 45%: votanti 27,61% ("sì":
91,60%, "no": 8,40%, bianche: 4,09%, nulle: 1,25%);
- il quesito referendario n. 2, "elezione diretta della Giunta
regionale", non ha raggiunto il "quorum" previsto del 45%: votanti
27,52% ("sì": 91,08%, "no": 8,92%, bianche: 3,89%, nulle:
1,19%);
- il quesito referendario n. 3, "dichiarazione preventiva delle
alleanze politiche", non ha raggiunto il "quorum" previsto del 45%:
votanti 27,60% ("sì": 93,66%, "no": 6,34%, bianche: 4,11%, nulle:
1,18%);
- il quesito referendario n. 4, "equilibrio della rappresentanza
fra i generi", non ha raggiunto il "quorum" previsto del 45%:
votanti 27,40% ("sì": 80,82%, "no": 19,18%, bianche: 5,55%, nulle:
1,42%).
- infine, "dulcis in fundo", il quesito referendario n. 5,
"nuovo e unico presidio ospedaliero", non ha raggiunto il "quorum"
previsto del 45%: votanti 27,16% ("sì": 63,56%, "no": 36,44%,
bianche: 4,43%, nulle: 1,26%).
Fin qui la notizia, ora il commento, che non è un editoriale, ma
una serie di riflessioni. La lettura di questi dati dice che il
referendum n. 1 non è stato approvato dal 76,16%, il n. 2 dal
76,22%, il n. 3 dal 75,52%, il n. 4 dal 79,41% e l'83,73% vale per
il n. 5: quello dell'Ospedale. Ho già espresso "a caldo" la mia
soddisfazione, quella sera è stata smontata la "ghigliottina" già
pronta in Piazza Chanoux, ho visto delle persone che si davano da
fare, con delle casse hanno rimesso dentro l'orrido strumento e lo
hanno portato via. Ho già espresso la mia soddisfazione in merito
ai risultati della tornata referendaria, che confermano la maturità
e il senso di responsabilità dei cittadini della Valle d'Aosta e
avevo detto che qualche riflessione l'avrei fatta qui, in Consiglio
Valle. Per prima cosa permettetemi di ringraziare tutti coloro, mi
riferisco alla maggioranza regionale, che sera dopo sera sono
andati nei diversi Comuni della Valle d'Aosta a spiegare il perché
del non voto. È stata una scelta non facile, discussa anche
all'interno delle nostre forze politiche, talvolta qualcuno ha
espresso anche dei dubbi come avviene nell'ambito di forze
democratiche. Io voglio ringraziare tutti quelli che si sono
impegnati, perché l'esito del voto dimostra come la scelta della
capillarità Comune per Comune continui ad avere un suo
significato.
Vorrei però manifestare sollievo per uno scampato pericolo. Non
si tratta di un pericolo politico, ma esclusivamente istituzionale.
Il rischio di un ingorgo istituzionale, di ricorsi del Governo alla
Corte costituzionale che si sarebbero creati con l'approvazione di
queste proposte referendarie, scoordinate fra di loro (quello sulle
alleanze preventive che "non parlava" con quello riguardante
l'elezione diretta"), con il rischio di avere una situazione da
"anatra zoppa all'americana", con un Consiglio scisso
dall'Esecutivo e soprattutto scollegato con il resto del nostro
ordinamento, con l'effetto di creare incertezza nell'immediato e
disordine sulle regole del prossimo voto regionale, nonché una
sicura ingovernabilità, ben lungi dal dichiarato intento di
stabilizzare il sistema. Con un "colpo di spugna" memorabile e
senza appello, i Valdostani hanno cancellato questo pericolo
incombente non sul Palazzo, come i referendari hanno cercato di far
credere, bensì sulle regole democratiche che da 60 anni stanno a
fondamento dell'autonomia e delle istituzioni valdostane. Era
questa la casa che si voleva bruciare, questa... si voleva
delegittimare tale Consiglio!
Veniamo ora alla politica: sì perché questi referendum non sono
stati solo la consultazione dei Valdostani su specifici quesiti
concernenti le regole, 4 elettorali e 1 sull'Ospedale. Nelle
intenzioni dei referendari dal 18 novembre 2007 doveva uscire un
messaggio molto diverso: "Caveri, Cesal, Union Valdôtaine,
Fédération, Stella Alpina, tutti i colleghi qui al tavolo, a
casa!". Nemmeno era celata la volontà di delegittimare il
Consiglio, che aveva appena approvato a larghissima maggioranza le
nuove norme elettorali: 30 Consiglieri! Ma veniva ritenuto un
incidente di percorso e una specie di "bostik" che attaccava i
nostri deretani alle sedie, non un esercizio lungo e faticoso per
trovare delle formule di legge elettorale migliori! Doveva essere,
domenica scorsa, il giorno della presa del Palazzo, tant'è che, in
merito al nuovo Ospedale, non avevano nessuna idea, dove farlo? Non
si sa! Con quali risorse? Non si sa! Una specie di pericoloso
"specchietto per le allodole" al quale i Valdostani (l'85%) hanno
risposto "no"!
Le leggi referendarie poi... almeno 2 dei 4 restanti quesiti
potevano essere tranquillamente assorbiti dalle leggi votate da
questo Consiglio, ma i referendari hanno deciso di tirare dritto:
non importavano i contenuti, ma i numeri necessari a delegittimare
questo Consiglio, il Presidente della Regione e il suo Governo.
Sono stati delegittimati loro e chi li ha seguiti in questa
campagna piena di strumentalizzazioni, rozzezze, acrimonie,
falsità! Per loro fortuna nessuno chiederà che se ne vadano, ma
solo perché lo hanno già fatto. Hanno dato a noi degli arroganti...
io sarei nano-borioso, questa è una delle definizioni brillanti che
è stata fatta durante la campagna elettorale, ossia non sono
proprio altissimo, ma nano-borioso dà un poco fastidio, anche
Berlusconi, ma io non metto i tacchi... hanno dato a noi degli
arroganti e oggi ci tocca sentire che i referendum non sono passati
perché il "quorum" era troppo alto. Louvin in televisione con
Cesal, con uno splendido maglione arancione, diceva:
"l'asticella è troppo alta"
. Cesal aveva il maglione
arancione, era un contrappasso. Vogliono continuare a provare "a
prendere per il naso" i Valdostani? Per la prossima volta
desiderano forse un "quorum" al 2-3% così che non vi siano più
rischi? Così che la loro "casta" di acrimoniosi venditori di "fumo"
possa finalmente impadronirsi di queste istituzioni? I Valdostani
non lo permetteranno, come non hanno permesso che l'istituto del
referendum propositivo fosse svilito per progetti politici
personali al limite dell'eversivo e fomentati dall'odio. Il
referendum i Valdostani l'hanno capito e per questo lo hanno
difeso, è stato salvato dalle strumentalizzazioni cui era stato
sottoposto.
Sono questi, Signori Consiglieri, i paladini della libertà e
della democrazia in Valle d'Aosta. Vi confesso che in questi giorni
la lettura di "blog" e giornaletti è stata alquanto avvilente, i
numeri hanno loro tolto gli argomenti per insultare me, questo
Consiglio e questa maggioranza e allora passano ad insultare i
Valdostani, che sarebbero immaturi, che "hanno i governanti che si
meritano, che sono pavidi, che sono controllati e potrei continuare
a lungo, ma c'è chi va molto oltre, perché abbiamo un poeta, che è
un esponente di uno di questi partiti, è un poeta e lo era già in
epoca giovanile, ma come ammetteva nel titolo delle sue "liriche" a
quel tempo scriveva sotto l'effetto dell'alcol... e scrive:
"una
guerra che divide i fratelli, ma è una guerra che va
combattuta"...
chi dice:
"è tracciato con l'odio il
solco".
Non le dice solo, le pubblica! Ma vi paiono toni da
usare? Questa consultazione è stata spazzata via dai Valdostani,
rispondendo con un "no" chiaro e netto a guerra, rivoluzione,
distruzione del Palazzo. Secondo il grande inventore di questo
istituto referendario, Elio Riccarand - lo cito fra virgolette -:
"il Palazzo in Valle d'Aosta ha assunto un peso che sta
schiacciando la democrazia reale"
, forse quello che è stato
schiacciato è lui, ancora una volta.
Fortunatamente, andando a ritroso nella lettura di quanto
pubblicato nei mesi scorsi, viene talvolta da sorridere: c'è chi si
improvvisa meteorologo affermando che
"è autunno, ma si respira
aria di primavera
" - probabilmente il riferimento è all'aria
del cortile dell'Università di Cosenza dove il clima è più mite -;
oppure chi conferma le proprie doti di interprete dei sentimenti
popolari affermando - "Calì pensiero" -:
"Non si può dire che
sia mancata l'informazione su questi referendum. L'Union Valdôtaine
e codazzo avrebbero voluto mettere il silenziatore alla campagna,
ma hanno ottenuto l'effetto contrario. L'impressione è che l'evento
sia molto sentito da tutta la popolazione: se ne parla a casa, nei
bar, nelle piazze, a scuola..."
strano, perché a scuola qualche
professore che diceva: "voi cosa fate ragazzi, alzate il dito, chi
è che va a votare di voi... tu sì, tu no... vedremo...". E che dire
degli sfottò, la fisionomica di staliniana memoria in cui gli
avversari sono nani, deformi, grassi, gobbi, colmi di vizi, con il
malcelato intento di far ridere, ma con l'evidenza di un livore
eccessivo, esemplare... come dire... Maria Grazia Vacchina volevate
rimetterla Difensore civico... lo avete letto l'articolo sul
giornale... io sono Caligola, "Ciccio e brutto, cattivo...", i
vizi, quali vizi, ditemi che vizi ho, che vizi ho? Non lo so! Ce lo
dica la Signora Vacchina che vizi ho!
Non indulgo oltre su questo "zapping" fatto di insulti e
maldicenze, ma vorrei lanciare un appello: basta con i maleducati,
basta con i cattivi, basta con i seminatori di zizzania, basta con
i frequentatori anonimi dei siti "internet", ne va del senso della
nostra Comunità, dove è giusto, è auspicabile separarsi in correnti
di pensiero e pensarla in maniera diversa, avere idee e visioni
politiche differenti, ma senza sbranarsi, senza guerra fra bande,
senza svilire la politica. La politica con le sue regole, quelle
scritte e quelle non scritte, ci deve condurre tutti a contrastare
i rischi di sfiducia e qualunquismo, comportandoci bene,
conquistandoci giorno per giorno la fiducia necessaria, essere
interpreti della buona politica, stare tranquilli, non cedere di
fronte alle peggiori provocazioni. La politica ha anche i suoi riti
e uno di questi, pessimo, prevede che le vittorie abbiano molti
padri, le sconfitte sono sempre orfane.
Lascio ai referendari, ai partiti che li hanno appoggiati, ai
sindacati, alcuni sindacati questa volta sono stati "cinghia di
trasmissione", prima e dopo il voto con fotografia sul giornale!
Chi vuole fare politica si candida, non tutti... i peggiori...
perché sono quelli che l'indomani con foto sul giornale hanno fatto
un discorso che è il discorso di un partito politico, allora si
candidino! Vengono qui e dicono le stesse cose. L'analisi della
sconfitta è netta e senza appello.
Permettetemi tuttavia una minima "invasione di campo" rivolta al
neonato progetto politico del "PD", che devo dire in Valle d'Aosta
nasce sotto strani auspici, imbevuto di quello che a Roma si chiama
la "cosa rossa" - a Roma sono nella "cosa rossa", qui sono nel
"PD", boh... -, avendo tentato peraltro di isolare i galantuomini,
ripeto: i galantuomini che hanno manifestato scetticismo nei
confronti della strumentalizzazione che si stava facendo di tali
referendum. Questa è la democrazia e la libertà del "PD" in Valle
d'Aosta? Qualcuno ha sentito il Presidente dell'"Union Valdôtaine"
dichiarare che chi va a votare è fuori dall'"Union"? E saremmo noi
i liberticidi? La deriva verso le posizioni della Sinistra radicale
sta trascinando in Valle d'Aosta il "PD" verso mete ignote, ma che
non credo siano quelle auspicate da gran parte di quei cittadini
che guardano con interesse, e noi li rispettiamo, verso il progetto
di Centro-Sinistra. Quelle dimissioni che a gran voce avrebbero
chiesto a me, alla mia Giunta e forse all'interno Consiglio Valle
delegittimato, sicuramente ai vertici dei partiti che si sono
battuti - e che ringrazio ancora - per far comprendere la
strumentalizzazione cui si cercava di sottoporre la nostra gente,
quelle dimissioni chi le darà? Quanti Segretari e Presidenti di
quei partiti, di quei sindacati, di quelle fazioni che chiamavano
alla battaglia finale avranno la coerenza e l'onestà intellettuale
di dimettersi? Non illudiamoci, conosciamo già la risposta:
nessuno! Sono già tutti troppo preoccupati a scaricare colpe e
responsabilità in un "redde rationem" che crescerà da qui alle
elezioni.
I Valdostani sono persone perbene, sono democratici autentici e
per questo motivo si sono dati tali istituzioni democratiche e
rappresentative e oggi le difendono dagli attacchi rancorosi di chi
da queste istituzioni è uscito, magari con il limite dei mandati, e
non è mai riuscito ad entrarvi. Auspico che questa campagna
referendaria sia rapidamente archiviata con i suoi toni grevi, le
strumentalizzazioni e tutto quanto ha avvelenato il clima politico
valdostano. Fra pochi mesi ci attende un altro appuntamento
elettorale: in vista delle regionali, propongo a tutti, affinché lo
scontro sia cavalleresco e pulito, di tagliare come rami secchi chi
predica odio, gioca con la reputazione delle persone, sfoga contro
gli altri le proprie infelicità e le proprie frustrazioni. Una
"potatura" necessaria e benefica, non nel nome di una corporazione
politica del "volemose bene", ma perché ci sono regole elementari
di "bon ton" e valori basati sulla buona educazione che non possono
essere ignorati. Si tratta di una questione di rispetto nei
confronti dei cittadini valdostani, che si meritano un confronto
sulle idee e non sui personalismi, sugli insulti e sui pettegolezzi
di chi non ha nulla da proporre; questo deve essere, a mio avviso,
l'impegno di tutti.
Presidente
- La parola alla Consigliera Squarzino
Secondina.
Squarzino (Arc-VA)
- Parto anch'io dai dati. È chiaro che
il "quorum" non è stato raggiunto...
Presidente
- ... lasciate parlare la collega Squarzino,
grazie...
Squarzino (Arc-VA)
- ... e questo sarebbe il "bon ton"
nuovo della nuova Giunta?
Presidente
- ... colleghi, lasciate parlare la collega
Squarzino, grazie...
Squarzino (Arc-VA)
- ... prendo atto del clima che si sta
creando, ma non mi preoccupo affatto...
Caveri
(fuori microfono)
- ... brava, tanto
meglio...
Squarzino (Arc-VA)
- ... grazie, Presidente Caveri, del
suo appoggio sempre molto cordiale e molto collaborativo... questo
in senso ironico, naturalmente, lo dico perché nella registrazione
non appare il tono ironico.
Dicevo, il "quorum" non è stato raggiunto: questo è un dato di
fatto, ma vorrei aggiungere alcuni altri dati andando anche a
lezione dal Presidente Caveri, che ha trasformato il non voto in un
voto contrario al referendum e questo, a mio avviso, non è
un'operazione limpida di lettura dei dati. Prendiamo il dato bruto:
che sono 28.639 elettrici ed elettori, non sono pochi, sono quasi
29.000 elettori che hanno...
(interruzione di un Assessore, fuori microfono)
... grazie, Signor Assessore, per sottolineare sempre le mie
frasi, la ringrazio, ripeto: questo è il nuovo clima di confronto e
di dialogo che il Presidente Caveri ha indicato! Riprendo... e
questi minuti li rivoglio, Signor Presidente! Dicevo quasi 29.000
elettori ed elettrici che hanno creduto nel nuovo strumento del
referendum propositivo e non sono una bazzecola! In cifra, questi
sono 5.000 voti in più di quelli ottenuti dal Parlamentare Senatore
Rollandin...
(interruzione del Presidente della Regione, fuori
microfono)
... per piacere, sto parlando! Io non l'ho interrotta, Signor
Presidente, e pretendo rispetto! Altrimenti appare chiaro chi è
l'arrogante in questo Consiglio e appare chiaramente a tutti! Avrò
tutti i minuti in più... questi voti in percentuale... noi tutti
sappiamo che non va mai il 100% degli elettori a votare e invece
sono stati fatti i calcoli dei possibili "no" al 100% degli
elettori, sappiamo che solo l'80-85-78% degli elettori va a votare
e in questo calcolo di reali elettori a votare tale cifra
rappresenta 1/3 degli elettori circa: 32-33%. Attenzione allora qui
tutti dicono 30 Consiglieri hanno votato quella legge e qui il
popolo valdostano, gli elettori ci hanno dato ragione e hanno
punito i 5 e i loro partiti che non hanno votato! Ma il 32-33%
degli elettori non corrisponde alle forze politiche rappresentate
dai 5 Consiglieri che non hanno votato la legge: questo significa
che molti dei vostri elettori non hanno appoggiato le leggi che
avete fatto!
Dicevo che probabilmente dobbiamo tener conto anche che lo
strumento referendario è uno strumento nuovo, che non è tanto
facile da capire; era difficile capire che da questi risultati
sarebbe scaturita una legge, non lo ha capito neanche il nostro
Presidente che ha cercato in tutti i modi di vanificare, oggi
stesso ha detto chiaramente che si sarebbe creato un ingorgo, ha
fatto paura dal punto di vista istituzionale... di referendum che
saggi, costituzionalisti ed esperti hanno approvato non una sola
volta, ma ben 3 volte! Proprio chi doveva garantire lo svolgimento
corretto di questo nuovo strumento democratico non lo ha fatto, ma
ha messo le "zeppe" dappertutto come poteva. Il referendum è uno
strumento nuovo che volontariamente è stato delegittimato dalle
forze che non condividevano i contenuti di tali quesiti. Io
concordo su quanto diceva il Presidente che la democrazia è dialogo
e confronto, ma questo noi chiedevamo. Dove è avvenuto il dialogo e
il confronto su tali quesiti? A parte in Consiglio, ma con la
gente? La scelta fatta dai partiti che erano contro i quesiti
referendari è stata quella di delegittimare il referendum: questo è
molto grave! Si può essere non d'accordo sui quesiti, ma certo la
democrazia è confronto fra opinioni diverse, ma qui per non
confrontarsi sui quesiti si è voluto delegittimare il referendum
invitando elettrici ed elettori a non andare a votare e poi si dice
che il referendum è uno strumento valido ma che non va banalizzato.
Chi allora, spiegatemi, qual è il soggetto che decide che un
quesito banalizza o meno lo strumento referendario? Perché, se chi
decide questo è chi governa, è il Presidente della Regione, capite
che il referendum diventa lo strumento ancora di chi governa e non
rispetta il suo carattere ontologico, che è quello di dare voce
alla gente! Si è giunti addirittura nel delegittimare ad un
artificio linguistico: non parliamo di astensione, ma parliamo di
non voto, l'atteggiamento attivo del non voto. Qualcuno un po'
scherzando diceva: "vediamo, domenica mattina chi va a votare si
deve alzare ed esce; chi non vota, chi ha questo atteggiamento
attivo di non voto si gira dall'altra parte nel letto, dorme, sta
in casa tranquillo", questo è l'atteggiamento attivo del non voto.
È banale questo! Dicevo, in tale modo è stato leso il diritto
individuale della libertà di scelta e queste cose le abbiamo lette
tutti su "Il Corriere della Valle", ma le voglio rileggere perché
significative:
"Gli elettori sono condannati ad esprimere la
loro scelta senza nessuna possibilità di farla con voto segreto,
condizione irrinunciabile di un voto libero, democratico e non
controllato. Infatti la scelta consapevole e personale non viene
fatta nella cabina elettorale, ma è già fatta pubblicamente quando
un elettore si presenta o non si presenta al seggio
elettorale"
. Questa è la ferita grave che è stata inferta alla
democrazia in Valle d'Aosta con l'atteggiamento che i partiti che
hanno votato in Consiglio le leggi referendarie hanno assunto. Non
si tratta di una scelta pro o contro i quesiti referendari, questo
avrei voluto, discutiamo, confrontiamoci e poi la gente può
decidere di andare o non andare a votare, di votare in un modo o
nell'altro, ma è dal confronto e dal dialogo diretto che si crea un
contesto democratico. È stato molto grave l'atteggiamento di chi ha
detto: "noi siamo i rappresentanti del popolo, noi siamo stati
eletti, noi abbiamo legiferato, quindi dovete avere fiducia in noi
e non dovete andare a votare il referendum perché noi abbiamo
lavorato meglio. Non avete fiducia in noi e in quello che abbiamo
fatto?". Ma così - ed è molto grave - avete trasformato un alto
esercizio di democrazia: scegliere A o scegliere B, in un atto di
rapporto di fedeltà a chi governa, non è più democrazia questa:
questa è monarchia e per me è gravissimo. È anti educativo perché
insegna alla gente che il voto non è un diritto o un dovere, ma un
"casual" si va o non si va a seconda di chi mi dice di andare a
votare... non è un diritto individuale, ma un diritto che mi viene
dato da chi comanda. Certo poi vi sono state le intimidazioni, il
clima elettorale è stato pesante in alcuni casi, ma non è su questo
che voglio insistere, perché questo ormai fa parte di un sistema;
però questo significa che chi ha dato tali messaggi ha paura della
democrazia, ha paura che la gente vada a votare perché, se eravate
così sicuri che gli elettori che voi rappresentavate tutti quanti,
avevano fiducia nel vostro operato, voi avreste detto loro: "andate
a votare e dite "no" a tali quesiti che non hanno senso". Non lo
avete fatto, ma non lo avete fatto perché in modo un po' pilatesco
avete voluto giocare sulla norma dei pigri, dei disinteressati, di
chi non va a votare. Oscilla quasi dal 15 al 20% la gente che non
vuole andare a votare, quindi avete giocato su questo. Io allora
sono triste oggi, ma non perché ho perso, sono triste per questa
Regione. On lit toujours ici:
"Il y a des peuples qui sont comme
des flambeaux, ils sont faits pour éclairer le monde"
...
"éclairer le monde"
? En cette occasion la Vallée d'Aoste
aurait pu être la petite lumière qui éclaircissait un nouvel
instrument démocratique: le référendum propositif, hélas, cette
fois la Vallée d'Aoste n'a pas allumé sa petite lumière. C'est un
moment sombre... che non fa onore a nessuno, che sarà ricordato
come un offuscamento della democrazia e che temo inciderà
negativamente sul futuro democratico di questa Regione.
Presidente
- La parola al Consigliere Frassy.
Frassy (CdL)
- Non partirò dai dati del referendum,
perché penso che i dati, oltre che essere stati riassunti negli
interventi che mi hanno preceduto, ormai sono patrimonio acquisito
per chi è stato parte attiva nella battaglia referendaria. Vorrei
invece partire dai meccanismi referendari che penso, alla luce del
risultato - o, meglio, l'onere di questo referendum -, sono dei
meccanismi che hanno dimostrato di non funzionare. Devo qui
rivendicare il merito al nostro gruppo di essere stato l'unico in
Consiglio ad avere evidenziato quelle distonie che puntualmente
hanno caratterizzato la tornata referendaria. Siamo stati gli unici
a votare contro il referendum propositivo, non perché fossimo
contrari all'istituto del referendum propositivo, ma perché
ritenevamo che così come si andava configurando il meccanismo
dell'istituto referendario propositivo, sarebbe stato foriero di
non pochi problemi. Devo dire che tutto l'iter referendario
dell'ammissibilità alla campagna, ai risultati stessi, hanno
confermato queste nostre perplessità; bisognerà rimettere mano come
Consiglio regionale all'istituto del referendum propositivo per
evitare che esso venga svilito, come è accaduto o, peggio, venga
travisato. Tra le varie questioni sulle quali penso che le forze
politiche presenti debbano riflettere sicuramente le materie da
demandare alla possibilità referendaria, poi valutare se non sia il
caso di differenziare il referendum propositivo rispetto
all'abrogativo, abrogando il "quorum" e facendo sì che per il
referendum propositivo il confronto venga fatto sui quesiti e qui
mi aggancio alla seconda parte della mia riflessione: i quesiti.
Nella campagna referendaria i quesiti erano stati persi di vista,
non si parlava di Ospedale, non si parlava di legge elettorale, ma
si parlava di "spallate", tanto che alla fine i referendum avevano
acquisito una connotazione che era funzionalmente propagandistica
all'affermazione di un progetto connotato in maniera evidente e
sbilanciato a Sinistra. Il "Galletto" ha perso le piume in questo
referendum e dobbiamo dire che, come non abbiamo apprezzato tale
politicizzazione della campagna referendaria, completamente
sbilanciata a Sinistra, riteniamo che non possa essere affermato
che la vittoria possa essere la riaffermazione di un sistema
politico che ci vede nettamente all'opposizione in questa
legislatura così come nella precedente.
I temi comunque non era dei più semplici, i temi forse erano un
po' troppo per addetti ai lavori e quei cittadini elettori che
hanno voluto approfondire i temi non con gli "occhiali" della
deformazione ideologica hanno capito che erano temi spesso
inconciliabili e contraddittori fra di loro. Sostenere che
bisognava dare più spazio alle donne in politica sapendo che, se le
donne votassero donne, la politica sarebbe fatta da donne, perché -
forse la nostra Regione fa una leggera eccezione - le donne hanno
normalmente nel panorama nazionale la maggioranza e qui sono forse
pari con gli uomini, comunque la politica sarebbe appannaggio delle
donne. Le donne non votano donne, di conseguenza proporre un
quesito referendario con l'intendimento di incentivare la
partecipazione delle donne in politica contrastava con
l'istituzione della preferenza unica, che era la pietra tombale
sulla possibilità delle donne di affacciarsi alla scena politica.
Che dire poi di quella bizzarra proposizione che nel voler dividere
la squadra di Governo dall'Assemblea andava ad aumentare il numero
dei componenti l'Assemblea e comunque il Governo regionale; di
conseguenza, ad aumentare quei costi della politica su cui la
Sinistra è stata spesso sensibile. Si è poi detto: "faremo una
legge dopo", ma sappiamo bene che in politica il dopo spesso non è
così certo come lo si vuol dare ad intendere.
Quali sono allora le conclusioni che traiamo da questi
referendum? Le conclusioni le possiamo trarre da un fatto
significativo e recente, che ha visto il nostro movimento impegnato
in tutte le piazze italiane nello scorso fine settimana. La gente
ha voglia di partecipare alla politica, ma la gente ha voglia di
scegliere persone di cui si fida, progetti che apprezza e non fare
il "bricolage" della politica. Questi referendum sono stati un
tentativo di "bricolage" della politica non apprezzato dai
Valdostani, soprattutto da coloro che non si riconoscevano in tale
progetto marcato Sinistra, Centro-Sinistra. I riflessi politici che
qualcuno auspicava erano una "spallata". Noi riteniamo che i conti
veri verranno fatti la prossima primavera con un meccanismo
effettivamente in grado di capire chi ha la maggioranza per il
governo di questa Regione. La proposta referendaria consegnava un
premio significativo di maggioranza del 60% a chi non aveva la
maggioranza, per cui il paradosso era di avere un premio di
maggioranza senza avere il consenso della maggioranza degli
elettori. La legge che il Consiglio regionale, con il nostro
apporto convinto e determinante, ha varato la scorsa primavera
prevede il premio di maggioranza a chi la maggioranza l'ha
conseguita sul campo attraverso il 50% più un voto del consenso
elettorale. La vera sfida allora sarà quella della prossima
primavera, sarà di capire quali saranno i contenuti che andranno a
connotare le varie formazioni politiche e sarà interessante capire
chi penserà di potere da solo conseguire la maggioranza del 50%.
Ecco perché dico che i sistemi elettorali non devono essere
immutabili, ma devono essere funzionali al governo di situazioni
determinate. Sono dei mezzi e in Valle d'Aosta mai come di questi
tempi penso sia necessario uscire da quello che definiamo il blocco
autonomista, blocco che ha fatto il suo tempo nei momenti in cui
l'autonomia forse era un oggetto misterioso, continuamente a
rischio rispetto alle tentazioni centraliste della politica
nazionale, ma non più così è oggi. Oggi a livello nazionale si
parla di autonomie, si parla di federalismo, di Senato delle
Regioni; oggi in questo Consiglio - ha detto bene il collega Ottoz
nel suo intervento fatto in apertura di Consiglio - non c'è nessuna
forza politica presente in quest'aula che si dichiari non
autonomista. Va pertanto spostato l'elemento del confronto non più
su chi è più autonomista, perché è una gara che non porta più nulla
alla Valle d'Aosta: oggi dobbiamo spostare il confronto politico su
quali contenuti dare all'autonomia ed è sui contenuti
dell'autonomia che ci si dovrà confrontare la prossima primavera
per dare un progetto che possa dare un futuro a questa Regione. Un
futuro che è passato fino ad oggi attraverso risorse che ricadevano
quasi in automatismo sulle casse regionali - il riparto fiscale, i
fondi comunitari -, ma in futuro non sarà più così, il futuro sarà
diverso per un insieme di motivazioni che ci diciamo tutti e allora
dobbiamo essere consapevoli che dobbiamo creare un modello che stia
in piedi e cammini con le proprie "gambe".
Pensiamo che, in virtù di queste considerazioni, sia necessario
creare anche in questa Regione i presupposti di un'alternanza
politica, siamo convinti che l'opposizione possa essere un'ottima
palestra per poter vedere con maggior distacco i problemi che
dovrebbero essere risolti nella gestione di un governo; ecco perché
siamo soddisfatti dell'esito referendario: perché in sostanza
l'elettorato ha premiato quella parte di Consiglio che ha voluto
dare un segnale importante nell'indicare un sistema maggioritario
per il rinnovo del Consiglio. Siamo soddisfatti anche per la nostra
area politica, che è in grande crescita e grande trasformazione (lo
denotano le vicende politiche che negli ultimi giorni hanno
connotato "Forza Italia" e tutto il Centro-Destra), un'area
politica dove "Forza Italia" sta interpretando e assumendo una
"leadership" che è quella del consenso e di chi si riconosce in
questo partito come il partito che sta rappresentando l'area del
Centro-Destra. Orfana in Valle d'Aosta soprattutto delle altre
rappresentanze politiche e non è un caso che il gruppo "La Casa
delle libertà" qui sia rappresentato da persone che si riconoscono
in "Forza Italia", e non è un caso che la miopia di certi nostri
alleati a livello regionale abbia fatto sì di dare indicazioni
fuorvianti, non recepite dal loro elettorato, di appoggiare dei
referendum finalizzati ad una rivincita delle Sinistre, ma poi a
delegittimare il progetto di un'alternanza fondata su un meccanismo
bipolare. Penso che i risultati referendari e i risultati delle
firme raccolte in Valle, con tutte le difficoltà logistiche per la
concomitanza dei seggi elettorali, abbiano dimostrato che
l'indicazione politica che avevamo fornito fosse condivisa dal
nostro elettorato, che è la cosa che più ci preme. Di conseguenza
pensiamo che la sfida fra chi governerà e chi starà all'opposizione
sia rimandata alla prossima primavera e sia rimandata sui contenuti
e non sulle illusioni di un referendum, che avrebbe dovuto essere
valutato per quello che era e non per quello che non poteva
essere.
Presidente
- La parola al Consigliere Rini.
Rini (FA)
- Ho letto in questi giorni le varie
dichiarazioni dei referendari e ho l'impressione che non si siano
ancora resi conti che hanno perso e hanno perso alla grande, e che
non vogliano ammettere che i cittadini hanno dato loro una lezione
di serietà contro l'abuso di un così importante strumento di
democrazia partecipata, strumento che questo Consiglio ha voluto e
al quale tale maggioranza in modo particolare continua a dare una
grande valenza democratica. Certo, di questo importante strumento
bisognerà in futuro fare buon uso e non abusare come è stato fatto
in tale occasione; non è giusto, anzi è indecente abusare di
un'opportunità democratica per scopi che nulla hanno a che fare con
i quesiti proposti. Dietro ai referendum si nascondeva, e nemmeno
troppo bene, un disegno tendente a delegittimare e destabilizzare
questa maggioranza, ai cittadini non va di essere presi in giro e
hanno saputo rispondere con fermezza e in modo coerente, legittimo,
chiaro e democratico, respingendo in massa delle proposte per certi
aspetti assurde, strumentali, dannose e irrispettose delle più
elementari basi di democrazia. In campagna referendaria, come
sostenuto da un esponente di "Renouveau", i referendari non hanno
dibattuto sui contenuti - e gli do ragione -, in quanto si sono
impegnati per cercare di delegittimare questa maggioranza,
criticando tutte le scelte del passato. Dov'erano allora Louvin,
Vallet, Perrin, Agnesod, Riccarand, i "DS"? Erano in questa sala,
erano fra quelli che difendevano le scelte che oggi criticano.
Ricordo ad esempio che quei Signori nel 1997 hanno voluto portare
le preferenze da 2 a 3, allora era anche per loro un segno di
maggior rispetto del cittadino; oggi hanno il sospetto che questo
porti al controllo del voto, non è che per caso il detto che "chi
ha il difetto ha il sospetto" sia vero? Erano in Giunta e hanno
deciso di ristrutturare l'Ospedale di Viale Ginevra, impegnando
delle ingenti somme; ora che i lavori sono a buon punto, secondo
loro sarebbe da abbattere, ma se credono di aver sperperato denaro
pubblico, avrebbero dovuto per coerenza rifondere i danni ed
evitare di rientrare in questo Palazzo per scongiurare ulteriori
danni. Oggi ci dicono che il regime che loro stessi hanno
contribuito a creare è totalitario e clientelare, che bisogna
abbattere la cosiddetta "casta", quella casta dalla quale sono
appena usciti e dove non vedono l'ora di rientrare.
La libera e consapevole scelta dei cittadini di non presentarsi
alle urne quindi equivale ad un doppio "no": "no" alle proposte
referendarie, "no" soprattutto alle strumentalizzazioni, "sì" alle
istituzioni, "sì" a questa maggioranza, "sì" all'ampliamento e
ristrutturazione dell'Ospedale di Via Ginevra. Alcuni risultati
positivi tali referendum li hanno ottenuti: il primo, hanno
rafforzato questa maggioranza; il secondo, possiamo finalmente
accelerare i tempi di realizzazione del nuovo Ospedale di Viale
Ginevra, come indicato dalla stragrande maggioranza dei
Valdostani.
Per quanto riguarda "Fédération Autonomiste", non possiamo che
essere soddisfatti del risultato referendario e restiamo
amareggiati per l'atteggiamento dei referendari, che ancora oggi
dopo la schiacciante bocciatura continuano a dispensare pesanti ed
insensate critiche, sottovalutando soprattutto l'intelligenza dei
cittadini che hanno capito molto bene le loro intenzioni,
ribellandosi a questo nuovo tipo di atteggiamento. "Les Valdôtains
ne sont pas si fous" e non sono caduti nella trappola che gli era
stata con poca considerazione tesa e che tendeva a mettere in
dubbio la loro intelligenza.
Presidente -
La parola al Consigliere Viérin Marco.
Viérin M. (SA)
- Voglio innanzitutto esprimere la
soddisfazione del gruppo "Stella Alpina" per quest'esito
referendario: l'elettorato valdostano ha dimostrato equilibrio e
capacità di comprendere la situazione che gli si è prospettata, i
Valdostani hanno capito che l'astensione che si proponeva loro era
tutt'altro che un invito al disinteresse, al disimpegno, come i
referendari hanno voluto dire nei nostri confronti; al contrario
l'occasione referendaria è stata un'opportunità di incontro e di
dibattito con gli elettori, ai quali abbiamo spiegato le
motivazioni che stavano alla base della nostra proposta: il non
voto.
Se ci è permesso giudicare questa sconfitta bruciante dei
referendari, vorremmo dire che gli elettori hanno bocciato
un'ambiguità di fondo: un'ambiguità nella coalizione e qui vogliamo
essere molto chiari: quando si è attaccato il fronte del non voto,
ho sentito da parte anche di qualche forza politica di Sinistra -
mi sembra il "Partito Comunista Italiano" - dire che nel fronte del
non voto c'era anche "Forza Italia". Forse questa persona si è
dimenticata che sul fronte del "sì" c'era l'estrema Destra e non
solo una componente dell'estrema Destra, quindi una coalizione che
raggruppava le estreme Destre con le estreme Sinistre. La campagna
elettorale alla fine ha convinto la stragrande maggioranza dei
Valdostani che il loro voto sarebbe servito unicamente per degli
obiettivi politici che poco o nulla avevano a che fare con le
proposte referendarie. Noi crediamo che con questo non voto i
Valdostani abbiano lanciato un messaggio molto chiaro alle forze
politiche, tutte: il referendum è uno strumento sacro della
democrazia diretta che il popolo rifiuta quando, anziché un mezzo
per ascoltarne la voce, viene utilizzato come in questo caso dai
partiti per i propri fini di "bottega"! Ecco perché oggi potremmo
dire: "chi con il referendum voleva ferire di referendum
perisce".
Quando lo "slogan" principale del fronte del "sì" è stato quello
dei paladini della democrazia, per noi è stato facile spiegare
quando abbiamo incontrato la gente di che cosa erano paladini. Cosa
vuol dire il termine "democrazia"? Vuol dire serietà e rispetto
degli altri e allora perché chi rappresentava i firmatari delle
proposte referendarie e le forze politiche che li hanno sostenuti
in quest'aula, in I Commissione, anziché accusarci di non averli
auditi 3, 4, 5, 6 volte, non hanno detto fin dall'inizio che c'era
uno spazio di confronto? Perché a casa mia, quando con la mia
famiglia si decide di fare qualcosa, mai abbiamo un'idea uguale, ma
da uno dei figli a mio papà ognuno rinuncia a qualcosa per trovare
una condivisione, e noi lo abbiamo fatto, è a verbale in
Commissione. Ho lanciato 2 volte questo appello, dov'è che i
referendari possono rinunciare a qualcosa? Perché se "Forza Italia"
ha rinunciato a qualcosa, la "Stella Alpina" ha rinunciato a
qualcosa, la "Fédération" ha rinunciato a qualcosa, l'"Union
Valdôtaine" ha rinunciato a qualcosa, una parte dell'area dei "DS"
ha rinunciato a qualcosa, ognuno ha rinunciato a qualcosa ma perché
qualcuno che ha raccolto 5.000 firme ha detto di non voler
rinunciare a niente? Tamone ha detto in maniera chiara in
Commissione per 2 volte: "o è così come le 5.000 firme hanno
chiesto, o niente!". Alla faccia della democrazia o ai paladini
della democrazia e del confronto! È stato facile per noi spiegare
alla gente, quando abbiamo detto queste cose, la gente ha capito.
Non esiste che la democrazia sia in certe occasioni vista sotto una
veste e in altre sotto un'altra veste. Non abbiamo posto mai le
cose in questi termini, come "Stella Alpina" e anche le forze di
maggioranza hanno sempre detto: "i referendum sono serviti da
pungolo, hanno velocizzato la strada", ma ci siamo messi tutti a
rinunciare a qualcosa, gli unici che non hanno rinunciato a niente,
perché l'obiettivo era chiamare il popolo al voto, sono stati i
referendari. Vedete allora la sovranità popolare deve essere sempre
accettata, oggi come ieri e domani, e non, come qualcuno dice 2 o 3
giorni dopo, dimostrando ancora una volta una scarsissima
considerazione dell'elettorato, frutto della non libertà di un
elettorato non maturo o che non ha capito. Si vuole offendere anche
coloro che fino ad ieri si chiamavano al voto e qui il termine
"democrazia" andrebbe tarato in maniera chiara anche su questi
aspetti. Sul famoso discorso del non voto lo provano i fatti e
anche qui abbiamo avuto strada facile incontrando la gente, perché,
se è democratico il non voto ieri, l'altro ieri, 6 anni fa, è
democratico anche oggi e domani, ma non lo hanno detto solo
personaggi che rappresentano voi in campo nazionale, basti citare
la Corte costituzionale, basti pensare in passato ai Dondeynaz, ai
Perrin, ai Louvin che su varie tipologie di referendum, da quello
della quarta prova di francese a quello sulle cellule staminali nel
2005, hanno firmato manifesti sul non voto; allora non si può
giocare così, la gente non si è dimenticata queste cose!
Quando si parla poi a livello nazionale - e mi rivolgo alla
collega Squarzino che ha tarato il suo intervento sulla lesione
della libertà con la nostra posizione del non voto - voglio solo
leggere, visto che la Squarzino si dice cattolica e io ci credo, le
dichiarazioni del Cardinale Ruini, che nel 2005 disse al Consiglio
permanente dei vescovi italiani:
"Grande compattezza
nell'astensione ai referendum per non favorire sia pure
involontariamente il disegno referendario"
e ancora sulla
Sinistra "Rifondazione Comunista" disse sull'abolizione della quota
proporzionale - sempre un tema di legge elettorale -:
"Il partito Rifondazione Comunista si batte per il "no" ai
referendum, ma non credo sia giusto criminalizzare l'astensione,
perché è anch'essa un'espressione politica. Pertanto sono
contrario..."
- dice Bertinotti -
"... a criminalizzare
quello che decide di non andare a votare, perché un referendum deve
essere anche capace di guadagnare un consenso da parte degli
elettori e, se non lo guadagna, non è colpa dei cittadini come
state accusando voi oggi in quest'aula, ma del referendum e dei
contenuti stessi del referendum"
...
(interruzione della Consigliera Squarzino Secondina, fuori
microfono).
Presidente
- Consigliera Squarzino Secondina, lasci
parlare il Consigliere Viérin Marco.
Viérin M. (SA)
- ... e ancora sul discorso di Fassino,
che dice nel 2003:
"Per evitare i danni che potrebbe produrre il
quesito referendario, il modo migliore per renderlo inutile è non
partecipare al voto"
e veniamo ai famosi sindacati già citati,
Cofferati:
"Questa è la strada migliore secondo me: non andare a
votare. Il referendum è uno strumento democratico dagli effetti
semplificati e a volte addirittura rozzi, è un istituto di fronte
al quale bisogna porsi laicamente scegliendo fra le 3 ipotesi
possibili: "sì", "no", non voto. Per questo penso che si possa
decidere consapevolmente, ripeto: consapevolmente, come esercizio
attivo il non partecipare al voto"
.
Quando alla gente si danno prove tangibili che si parla in una
maniera e si è "razzolato" all'inverso per una vita, qualche dubbio
le viene di essere presa in giro. Anche Perrin ha dovuto ammettere
che il non voto è legittimo, è l'unico perché ho sentito Riccarand
sui giornali, il Partito dei Comunisti italiani... ma Perrin ha
dichiarato:
"la non partecipazione al voto è un aspetto della
democrazia"
, certamente affermazioni che non sono venute né da
Louvin, né da Manganoni o altri.
Non voglio parlare dell'Ospedale, perché lì il 16% ha condiviso
tale quesito, ma, quando abbiamo visto scendere in campo alcune
sigle sindacali i cui dirigenti che si sono così tanto esposti
nella campagna elettorale e poi hanno tacciato chi fa politica di
esporsi, come il Presidente della Regione ed altri, mentre proprio
loro non dovrebbero fare politica di primo livello, perché, se uno
vuole fare politica, si mette sul manifesto affisso al muro e si fa
giudicare dalla gente, è troppo facile farlo dietro 6 file di
paraventi. Questi si sono tanto esposti nella campagna elettorale
che dovrebbero, seguendo le regole non scritte della democrazia,
trarne le relative conseguenze, cosa che troppo spesso hanno già
chiesto agli altri. L'hanno voluta buttare in politica. Hanno
cercato di ripetere il risultato delle politiche per, come suol
dirsi, "battere il ferro finché è caldo", ma il "ferro" non sembra
già più così caldo. Gli elettori hanno bocciato sonoramente,
indiscutibilmente un metodo che voleva confondere i livelli. Essi
hanno capito la fondatezza delle parole che anche l'On. Nicco
pronunciava alcuni anni fa in quest'aula, quando si chiedeva:
"chissà se in taluni quel richiamo al popolo non sia invece
strumentale, non mascheri proprio quell'apparentemente tanto
deprecato, ma in realtà fortissimo interesse di partito o di
bottega" ed è per questo che ho utilizzato il termine "bottega"
prima e non per offendere nessuno, ho ripreso il termine utilizzato
dall'On. Nicco due anni fa in quest'aula; il popolo ha detto quindi
"no" agli interessi di "bottega".
Una considerazione finale: negli animi accesi della campagna
elettorale si è andati spesso, per così dire, "sopra le righe", c'è
da "ritornare coi piedi per terra" tutti, agendo, per quanto ci
riguarda, per amministrare al meglio la Valle d'Aosta. Ora le forze
di maggioranza non dovranno commettere l'errore di leggere questo
risultato esclusivamente come una prova di forza, mentre le forze
dell'opposizione dovranno cercare un confronto sereno sulle cose da
fare e non un confronto strumentale. Un confronto che, per quanto
ci riguarda, non può prescindere dalla chiarezza; ad esempio si è
detto, in campagna elettorale, che il non voto avrebbe cancellato
lo strumento del referendum propositivo, un'altra bugia ed
inesattezza. Con fermezza per quanto ci riguarda, ma è stato
ribadito anche dagli altri appartenenti a tale maggioranza,
ribadiamo qui che quest'affermazione non corrispondeva e non
corrisponde al vero: nessuna volontà di eliminare questo strumento
di democrazia diretta che, però, deve essere sempre considerato
tale, anche quando l'esito delle urne non corrisponde ai
"desiderata" degli uni o degli altri, in questo caso vostri.
Presidente
- La parola al Consigliere Ferraris.
Ferraris (PPD-VDA)
- Intendo anch'io ringraziare gli
elettori e le elettrici valdostane per la risposta democratica,
inequivocabile e fortemente omogenea su tutto il territorio
regionale che hanno dato ai referendum. A questo punto potrei anche
stare zitto, hanno parlato gli elettori, visto però che sono stato
sottoposto a feroci attacchi personali per una posizione
legittimamente assunta in quanto Consigliere che esercita le sue
funzioni senza vincolo di mandato, come previsto dalla Costituzione
e dallo Statuto di questa Regione, alcune considerazioni intendo
farle. Innanzitutto chi tacciava le posizioni motivatamente
critiche nei confronti del referendum come vecchie, superate,
lontane dalla gente credo che si stia accorgendo che si è
sbagliato, il voto è stato chiaro, i risultati sono stati letti in
aula, non voglio tornarvi. I risultati del referendum hanno
smascherato e dimostrato quanto siano lontani dall'interesse del
popolo valdostano tutti i presunti Clausewitz presenti anche in
quest'aula, in questo momento qualcuno è anche assente, che
naufragano nei loro progetti tanto utilitaristi quanto
cervellotici.
Sulla questione della legittimità dell'astensione al voto ha
detto in modo chiaro il collega Viérin; Fassino aveva coniato un
termine: quello di astensionismo attivo, questa è una pratica che
c'è stata nel passato, ci sarà nel futuro, è del tutto legittima.
Una cosa che non condivido è parlare di controllo del voto, quando
non si vuole accettare il risultato del voto stesso, ma chi
controllava il voto a Champdepraz? Paese dove c'è un tradizionale
insediamento di Sinistra e dove ha votato il 24% degli elettori.
Chi controllava il voto ad Issogne, a Montjovet, a Morgex, Paesi in
cui ha votato non più del 23% dei voti? A Donnas si è arrivati al
30%. Credo che queste motivazioni addotte per giustificare delle
sconfitte non portino da nessuna parte. Se 75.000 elettori sono
rimasti a casa, non lo hanno fatto perché glielo ha ordinato
l'"Union Valdôtaine", ma probabilmente perché non condividevano i
quesiti referendari.
Credo che con queste analisi l'"Union" ha vinto oggi e
stravincerà in futuro e devo dire che una prospettiva di monocolore
unionista non mi conforta, anzi mi preoccupa, ma credo che il
comportamento degli avversari fi questo movimento porti in tale
direzione, anche perché alcuni effetti di questi referendum sono
evidenti. Il Consiglio è stato rilegittimato, questi 30
Consiglieri, sbeffeggiati, tacciati di voler impedire l'espressione
del voto popolare con la scelta di fare una legge equilibrata,
credo che non abbiano né impedito il voto, né impedito ai cittadini
di esprimersi. Magari qualcuno oggi penserebbe che sarebbe meglio
che i cittadini non si fossero espressi visti i risultati, penso
che questa considerazione sia ampliamente legittima e forse
potrebbe anche essere autocritica. Va detto che con questa
operazione ha comportato un oggettivo rafforzamento dell'"Union" e
della sua maggioranza; la "spallata" per abbattere il Palazzo non
funziona. Mi ricordo quanto era avvenuto negli anni '90 con la
"Dolchi Fosson", cosa sta succedendo oggi a livello nazionale con
Berlusconi e la "spallata" al "Governo Prodi" e cosa è successo con
i referendum in Valle d'Aosta, con una conseguenza: che questa
operazione sta spostando l'asse dell'"Union Valdôtaine" verso
Destra, le elezioni di Courmayeur dicono qualcosa in questa
direzione. Magari per qualcuno di Sinistra poteva essere motivo di
soddisfazione perché dice che questo è l'avverarsi di un suo
profondo desiderio, per me è motivo di preoccupazione, perché
significa governare peggio la nostra Regione. Ci sono personaggi
dell'opposizione nella nostra Regione che hanno lavorato in tutti
questi anni per rafforzare l'"Union", magari dicendo che altri
erano collaterali all'"Union", ma chi ha voluto i referendum
elettorali, chi ha voluto con questo realizzare la catarsi della
politica valdostana non ha rafforzato l'avversario?
Vedo con piacere oggi su "La Stampa" che la legge votata dal
Consiglio prevedeva degli elementi positivi: questo è un
riconoscimento postumo di Riccarand, ha scoperto che c'erano le
alleanze preventive, le coalizioni, le quote rosa, mentre ieri
veniva demonizzata tale legge. In Valle d'Aosta ci sono dei
"leader" sempre verdi che non si dimettono di fronte alle peggiori
sconfitte, che sono stati capaci di dissipare il patrimonio
accumulato dall'alleanza autonomista progressista, perché questo è
il dato che emerge. Noi leggiamo invece: "Noi non molliamo" su "La
Stampa" di ieri; visti i risultati credo che per chi è seduto nei
banchi della Giunta e nei banchi del Consiglio non vi sia altro che
essere allegri, perché con avversari di questo tipo il futuro non
potrà che arridere a chi oggi governa e, secondo me, questa non è
una cosa positiva per la nostra Regione. C'è una regola elementare
nella democrazia: chi perde si dimette. Sono incalcolabili i danni
che sono stati fatti alla Sinistra di questa Regione da personaggi
come Riccarand e lo cito perché Riccarand ha rappresentato
l'ennesima delusione, parafrasando un titolo di un poco affettuoso
articolo che mi aveva dedicato sul suo giornale. L'ho detto per
Riccarand, ma vale - mi spiace che non sia presente - per il
collega Sandri, sono altrettanto convinto che non si dimetteranno
mai, ma credo che alcuni "inquinatori" della politica valdostana,
se avessero la capacità di togliersi di mezzo, andrebbe questa loro
azione a favore dell'interesse generale della Regione, perché la
nostra Regione ha bisogno di alternativa e di ricambio serio.
Per quanto riguarda il "Partito Democratico", devo ammettere che
il suo Segretario sia a Giulio Fiou che a me non ha fatto mancare
niente in termini di denigrazione, delegittimazione e richiesta di
ritrattazione. Mi sembra un armamentario un po' vecchio per un
partito nuovo minacciare espulsione da un partito non ancora
costituito che non ha definito regole, statuto, programma, è un
primato di sapore tragicomico ed è triste che sia avvenuto in un
partito in cui intendo militare e non è neanche un accattivante
biglietto da visita per chi lo promuove soprattutto, ma neanche per
chi osserva con attenzione la nascita di un partito che, secondo le
parole di Veltroni, dovrebbe essere "aperto, plurale, non
ideologico e non identitario". Qui ritorna un vecchio vizio della
mentalità autoritaria: affermare il pluralismo delle idee e dei
valori, si legge in tutti i comunicati del "PD" e poi, non appena
idee divergenti si manifestano, tacciarle come posizioni in cattiva
fede, legate a posizioni di potere, imporre ritrattazioni;
purtroppo la storia ha più volte fatto tristemente i conti con
questo meccanismo autoritario.
Qualcuno mi ha tacciato di immoralità, confondendo principi
etici con l'obbedienza ad un Segretario e un partito plurale con la
disciplina da caserma. Con questo non chiedo certo le dimissioni
del Segretario del "Partito Democratico", non fosse altro perché è
stato appena eletto e sta ancora studiando da Segretario, un
mestiere complicato in cui bisogna avere la capacità di gestire le
differenze e il dissenso, è più facile rifugiarsi nel pensiero
unico. Mi sembra che il Segretario del "PD" abbia fatto finora dei
passi piuttosto maldestri e abbia dato un forte contributo ad una
nascita mesta del "Partito Democratico", come oggi titola "La
Stampa" e credo che, da questo di vista, non si sia tirato indietro
perché si arrivasse a conclusioni del genere.
Vorrei ribadire, perché tale questione mi ha profondamente
toccato sul piano personale, che è stato per me etico chiedere di
non votare un nuovo Ospedale, che non si poteva fare e che gli
stessi Valdostani non volevano a stragrande maggioranza; è stato
per me etico chiedere di non votare per una riforma elettorale
sbagliata, che avrebbe reso ingovernabile la nostra Regione; è
stato per me etico salvaguardare il valore democratico dei
referendum e non piegarlo ad interessi politici contingenti e
strumentali, i palazzi del potere non cadono con i referendum,
magari si rafforzano; infine è stato per me etico prendermi le mie
responsabilità per quanto ho votato in Consiglio.
Per quanto riguarda il gruppo "Per il Partito Democratico"...
adesso bisognerà fare attenzione quando si nomineranno i 2 gruppi:
uno ha il "Per" e l'altro è senza... quello mio e del Consigliere
Fiou è nato per accelerare in Valle d'Aosta la costruzione del
"Partito Democratico", che, se qualcuno ricorda, nel maggio 2007
nessuno voleva fare in questa Regione, c'erano delle fortissime
resistenze: questo è un dato oggettivo. Io sono - e certamente con
me il collega Fiou - perché il gruppo "Partito Democratico" sia
rappresentato da un solo gruppo nel Consiglio regionale, ma noi
aspettiamo ancora una convocazione dal Segretario, non abbiamo
potuto essere presenti ad un appuntamento "diktat" che ci era stato
indicato "la prossima settimana", diciamo ufficialmente in
quest'aula che confermiamo una nostra disponibilità ad un incontro;
su questo vorrei fare alcune precisazioni. Sicuramente 2 gruppi che
si riferiscono al "Partito Democratico" sono un'evidente anomalia.
Il gruppo è una questione seria e va affrontata su basi serie. Vi
sono 2 gruppi in Consiglio perché vi sono profonde divergenze
basate su prospettive e visioni politiche. Ci sono posizioni
populiste da "cosa rossa" è stato detto stamani ed è vero...
interpretata dai Consiglieri Sandri e Fontana che non a caso erano
per le "mozioni Mussi e Angius", è una loro posizione
rispettabilissima, ma questo non è il "Partito Democratico", che
sono lontani anni luce - ho qui il libretto di Veltroni - dalle
posizioni espresse dal Segretario del partito, Veltroni. Non so,
posizioni demagogiche come quella sull'amianto, o sulla legge sulla
casa dove si sostengono le categorie più deboli, non so cosa
succederà sui rifiuti; sono posizioni sulle quali siamo
profondamente in contrasto.
L'Ospedale: se vi ricordate, in quest'aula avevo detto che c'era
un sondaggio dei "Democratici di Sinistra" che diceva che i
Valdostani l'Ospedale non lo volevano. Non sono perché la politica
si faccia con i sondaggi, ma ritengo che sia profondamente immorale
in questo caso utilizzare strumentalmente un referendum di cui si
potevano prevedere le conseguenze, rispetto al quale poi le
conseguenze sono state chiarissime.
Un'ultima osservazione sulla questione dei costi della politica.
Ci sono degli emendamenti alla legge finanziaria del gruppo
"Partito Democratico" che vanno nella direzione di tagliare le
indennità dei Consiglieri: questa è un'operazione ipocrita che non
condivido, perché - vi leggo un brevissimo passo di Veltroni - le
operazioni strumentali non possono essere condivise da chi ha una
concezione diversa della politica; Veltroni dice:
"Ridurre i
costi della politica è assolutamente necessario ed urgente, ma non
basta; se la politica è percepita come inutile o addirittura
dannosa, qualunque costo anche il più misurato sarà percepito come
uno spreco. Il tema vero allora è come far recuperare alla politica
credibilità e autorevolezza"
. Con emendamenti come questi si
getta discredito sulla politica, non si recupera credibilità.
Questa versione del "Partito Democratico" in "patois", come
declinato dal Consigliere Sandri quando si costituì il nostro
gruppo... e mi pare che si stia caratterizzando sempre più come un
gruppo che risponde ad esigenze di tipo velleitario, populista,
improvvisate, confuse, un gruppo che è al di fuori della linea del
"Partito Democratico", ma scusate, - a proposito della legge
elettorale che ha votato questa Regione - il P.D. sta parlando di
tornare ad un sistema proporzionale a livello nazionale, si dice
che non ci devono più essere premi di maggioranza, che i programmi
devono venire prima e le alleanze dopo, ma vi pare che la posizione
del novello gruppo del "PD" sia vicina a queste cose o sia in
posizione antitetica? Chi è allora nel "Partito Democratico" che è
fuori? Non sarà certo questo Consiglio che dovrà stabilire il
verdetto, ma mi pare che ci siano dei comportamenti coerenti da una
parte e dall'altra delle strumentalizzazioni che arrivano al punto
di strumentalizzare anche il "Partito Democratico"! Questa è una
cosa che mi rattrista profondamente. Come dico, siamo disponibili a
fare un gruppo unico del "Partito Democratico" ma il gruppo del
"Partito Democratico", se si costituirà in questo Consiglio, non
può camuffarsi sotto le spoglie di una "cosa rosa" in "salsa
arcobaleno", perché è cosa completamente diversa dal "Partito
Democratico". Continueremo la nostra battaglia all'interno del
"Partito Democratico" perché lì siamo e restiamo, anche se qualcuno
non è contento della nostra presenza, restiamo in Consiglio e
restiamo in minoranza, diffidiamo di esecutivi che acquistano
troppo potere e la mia preoccupazione è che questo referendum non
faccia "montare la testa" a qualcuno, spero che qui prevalga la
saggezza anche nel campo del Governo e questo è avvenuto
soprattutto grazie ad avversari che da Sinistra, ossessionati
dall'idea di annientare l'"Union Valdôtaine", stanno annientando la
Sinistra in Valle d'Aosta.
Chiudo con un'ultima riflessione. Il referendum ha reso evidente
in Valle d'Aosta che il nuovo "Partito Democratico" è oggi ad un
bivio. Ci sono le elezioni fra poco, allora cosa farà questo
"Partito Democratico"? Dovrà fare un suo congresso ed assumere le
sue decisioni. Vorrà continuare con un'alleanza autonomista
progressista che ha esaurito la sua spinta propulsiva? Tale
alleanza è stata spazzata via dalle urne e, se qualcuno non se n'è
accorto, è bene che lo faccia, ma questo perché non ha espresso
programmi né idee, né numeri per essere alternativa all'attuale
maggioranza. Oppure, come dice Veltroni, è il programma che fonda
la coalizione e non viceversa. In Valle d'Aosta e a livello
nazionale si è fatto il contrario e abbiamo visto cosa è successo.
Qualcuno vuole continuare a fare così qui, sinceramente mi auguro
che cambi opinione e credo che spetti al "Partito Democratico"
lavorare ad un programma che sia in grado di rispondere a una crisi
che c'è nel sistema economico valdostano e che manifesta segni di
declino in alcuni nostri settori produttivi, in sostanza che sia in
grado di indicare la sua ipotesi di futuro di questa Regione. Solo
sulla base dei contenuti programmatici si costruiscono le nuove
alleanze politiche, questa credo sia la scelta rispetto alla quale
il "Partito Democratico" dovrà misurarsi e con questo ribadisco che
il nostro è un gruppo di minoranza e rimane in minoranza: questo va
detto chiaramente, per fugare dubbi che non ho mai avuto, ma che
forse qualcuno nelle sue fantasie ogni tanto evoca.
Presidente
- La parola al Consigliere Bortot.
Bortot (Arc-VA)
- Noto spiacevolmente questa è la
"mattina dei lunghi coltelli" di infausta memoria ed è anche la
mattina che qualcuno "si toglie dei sassolini dalle scarpe" e il
Presidente "si toglie dei sassi dagli scarponi" ed è lui che ha
iniziato ad usare "gli scarponi" per quanto riguarda sia la legge
sui referendum che i quesiti referendari. Il Presidente stamani non
può rispondere con quei toni apocalittici, perché, se è
lapalissiano che abbiamo perso i referendum, vorrei sapere - faccio
la domanda al Governo e alla maggioranza - chi li ha vinti i
referendum: li ha vinti forse la Valle d'Aosta? Forse abbiamo
risolto uno solo dei problemi che abbiamo "sul tappeto"? Parlo
della governabilità, c'è una maggioranza "ingessata" che pensa a
tutto - posti di governo - meno che alla governabilità e alle
strategie che deve darsi il Governo rispetto ai problemi di questa
Regione. Questo continuo richiamo alla legittimazione
dell'astensionismo quasi che vi fosse una cattiva coscienza, tutti
continuamente richiamano alla legittimità dell'astensione: chi l'ha
mai messa in discussione? Ma questo continuo richiamo e questo
appropriarsi dell'intera astensione del non voto all'interno dei
quesiti referendari nella nostra Regione noi lo reputiamo
preoccupante. Qualcuno che si arroga - in questo caso i dati dal
Presidente della Regione - la paternità dell'intera astensione come
una conferma alle tesi politiche e di governo è perlomeno
preoccupante e dovrebbe porre un punto interrogativo sulla
maggioranza e sulla gestione dei problemi della nostra Regione.
Vi è un altro fatto: questi toni apocalittici; io parlo di dove
sono andato a fare i comizi, dove siamo andati a fare i comizi, non
ero da solo: ero con altri colleghi e amici referendari e anche
avversari, abbiamo parlato per un mese dei problemi della Valle
d'Aosta. Le quote rosa con il coraggio che abbiamo avuto noi
referendari di stabilire un tetto al 30% nelle liste, pensate che
coraggio abbiamo avuto noi referendari, pensate al vostro coraggio
che avete votato una legge sul 25%... 20 addirittura... pensate che
atto coraggioso nei confronti di un genere che abbiamo fatto,
insieme, noi referendari e voi che avete votato la legge! Vi invito
e ci invitiamo a riflettere su cosa stavamo discutendo e su cosa
siamo usciti tutti sconfitti! Non gli astensionisti o quelli che
hanno perso, ma tutti quanti sconfitti!
Vogliamo parlare dell'Ospedale nuovo? Noi siamo stati sconfitti,
non si farà un ospedale nuovo, ma è sicuro che la maggioranza è
convinta al 100% che la soluzione dell'ampliamento dell'attuale
Ospedale sia quella giusta? Vi pongo un problema. Noi pensavamo di
no, voi pensavate di sì, ma con una sicurezza così forte da cantare
vittoria? Apro una parentesi. Mi immagino i lavori dell'Ospedale
nella città di Aosta, con il teleriscaldamento che si vorrebbe
fare, cosa sarà nei prossimi 10 anni della città di Aosta; ogni
tanto bisognerebbe mettere assieme i problemi, non vederli
separati.
I referendari hanno rivolto insulti ai Valdostani dicendo che
sono immaturi? Ma alle riunioni a cui ho partecipato c'erano anche
persone dell'"Union Valdôtaine" - parlo di Verrayes, piuttosto che
Valgrisenche -, sono venuti, hanno sostenuto le loro tesi, non ci
sono stati problemi di alcun genere. Al quesito: è la preferenza
unica che penalizza i paesi e i giovani, ho risposto
tranquillamente: guardate che Bortot è Consigliere regionale della
Valle d'Aosta, non è il Consigliere di Nus, e poi ci torneremo
quando discuteremo delle rotonde. Se partiamo dal presupposto che
ogni Comune deve avere un Consigliere, il Consiglio regionale
diventa di 74 Consiglieri, non resta di 35, perché a quale titolo
un Comune deve rinunciare rispetto ad un altro che ha diritto ad
avere un Consigliere se ragioniamo in quella logica? Sui costi
della politica, si diceva: "adesso passate da 35 Consiglieri più 6
della Giunta..." "bla bla bla", al che ho risposto: "è
semplicissimo, i costi della politica noi li vogliamo diminuire
come gruppo "Arcobaleno", se non li vogliamo diminuire, si divide
il costo della politica per 42 e non c'è un centesimo di aumento
del costo della politica". Non so chi ha stilato il comunicato del
"Comité fédéral de l'Union Valdôtaine", che scrive:
"
...
a démontré le claire volonté de l'électorat valdôtain de
repousser massivement la réforme électorale proposée
". È vero,
ma per un mese sono andato in giro, abbiamo parlato di turismo, di
impianti di risalita, abbiamo parlato di ferrovia, di qualità dei
servizi, abbiamo parlato delle code, abbiamo parlato delle
opportunità per questa Regione, abbiamo parlato di come si spendono
i soldi, abbiamo parlato di un sacco di problemi di lavoro
precario, abbiamo parlato dei finanziamenti alle industrie che poi
non funzionano: questi sono stati gli argomenti e questi argomenti
venivano utilizzati per argomentare i requisiti referendari per una
svolta e un cambio. Collega Ferraris, sono fra quelli che non ha
mai criminalizzato l'"Union", l'"Union" è un partito popolare, sono
convinto anche che un'alternativa al Governo regionale passa anche
attraverso questa "Union", non so quanta, un pezzo o un pezzettino,
ma l'alternativa a questo Governo è un problema che si deve porre
anzitutto l'"Union", perché, se si pensa, dopo la sconfitta dei
referendari e non avendo dei vincitori, che l'ordinaria
amministrazione risponda alle necessità di scelte che deve fare
questa Regione, questa sì che è una sconfitta per il partito di
maggioranza e per questo Governo!
E, quanto alla lezione referendaria, mi sembra che stamani
soprattutto, le risposte del Presidente Caveri, venendo meno al suo
ruolo istituzionale, siano state di esplicita e personale rivincita
nei confronti dei comitati referendari e non parole di un
Presidente di Governo di questa Regione che deve affrontare
seriamente una serie di problemi urgenti. Di questo si deve
preoccupare la maggioranza e il movimento politico di maggioranza
relativa e il Governo di questa Regione, perché, se è vero che in
alcuni comizi si è fatto a botte verbalmente, alzando i toni della
polemica, i referendari devono assumersi le proprie responsabilità,
ma la canea è partita dal Governo e nei quesiti referendari, da
quel che mi risulta, i Governi dovrebbero rimanere neutrali, non
scendere in campo, invece ha iniziato questo Governo, sollevando
una serie di obiezioni istituzionali sia sulla legge sul
referendum, sia sui quesiti referendari. Se si adopera il potere e
il Governo che si presiede sbordando dalle competenze istituzionali
per negare, vanificare o inibire quesiti referendari che sono di
competenza del Consiglio e del popolo valdostano, seminando con
determinanti argomenti zizzania, è evidente che non si possono
raccogliere che polemiche e risposte dello stesso genere. In
sostanza vorrei che finito il dibattito il Consiglio riflettesse
sulle scelte che occorre fare per quanto riguarda la nostra Regione
e poi i toni apocalittici di stamani avevano l'aria che la storia e
la politica finissero con i risultati del referendum quando non è
così. I referendari con il gruppo "Arcobaleno" avevano scelto una
strada per cambiare delle cose in questa Regione in modo
democratico, i Valdostani non andando alle urne hanno detto che
questa strada non era percorribile, c'è la percorribilità della
strada di tutti i giorni, che è quella della politica ed è quella
dei problemi che devono tornare in quest'aula al più presto.
Presidente
- La parola alla Consigliera Fontana
Carmela.
Fontana (PD)
- Mi dispiace che non c'è il Presidente
perché era una risposta che volevo dare al Presidente, ma non è un
problema...
Squarzino
(fuori microfono)
- ... aspetta quando
c'è il Presidente...
Presidente
- In attesa che il Presidente rientri, la
parola al Consigliere Ottoz.
Ottoz (CdL)
- Avrei lo stesso problema della collega
Fontana... ma non ho problemi...
Avrei auspicato, e l'ho scritto in tutti i modi, una campagna
più civile e quello che sentiamo oggi dimostra che così non è
stato... da entrambe le parti per carità... e avrei auspicato oggi
un dibattito più sereno e più sulle cose... che ci porti avanti
sull'analisi politica e non sulle rivendicazioni. Forse però le
asprezze di questo dibattito sono il prodotto di quanto è avvenuto
negli ultimi giorni di campagna referendaria. Azione e reazione. E
oggi siamo qui. Avrei voluto maggiore misura nello scontro politico
e nell'analisi, maggiore serenità nei commenti. Intanto volevo dire
che nessuno è stato delegittimato, c'è chi ha vinto e chi ha perso,
delegittimato è una brutta parola, quindi pregherei chiunque lo
abbia detto di ripensarci, non deve fare pubblica ammenda, ma
nessuno è stato delegittimato, c'è chi ha vinto e chi ha perso. Va
detto chiaramente che i referendari hanno perso, punto; hanno perso
sonoramente, punto. Va anche detto, lasciatemelo dire da sportivo,
che se stanno dimostrando di non saper perdere, qualcun altro sta
dimostrando di non saper vincere. Le dimensioni della sconfitta dei
referendari fanno però ritenere che, anche senza la forsennata
campagna per l'astensione, facendo invece una seria campagna su
come andare a votare, ma discutendo su cosa, come votare e perché,
i referendari avrebbero probabilmente - io ritengo, sicuramente
perso lo stesso. Si sarebbe dovuta fare una campagna a favore della
propria tesi invitando gli elettori a votare contro le proposte dei
referendari e la maggioranza avrebbe vinto lo stesso. Resterebbe da
analizzare la distribuzione di quel 72% che non è andato a votare,
suddividendolo fra non voto fisiologico - è stato detto -, non voto
convinto, non voto di precauzione, però la sconfitta dei
referendari rimane nitida e assoluta.
L'analisi ci porta a dire cosa? Intanto che la pasticciata ansia
per il tutto e subito - parlo delle proposte referendarie -, la
complessità delle 2 proposte sull'elezione diretta e le alleanze,
che tradiva anche una certa spocchia aristocratica intellettuale,
che le rendeva incomprensibili alla gente, oltre che essere
facilmente confutabili, è stata l'inconsapevole arma che a
posteriori ci fa dire che avrebbe potuto essere evitata la
figuraccia di invitare la gente a non andare a votare. Non ce n'era
bisogno, gli antireferendari avrebbero vinto lo stesso, sarebbe
stato sufficiente avere più fiducia nella solidità e nella bontà
delle proprie argomentazioni, parlare delle cose e non del fatto
che si va allo sfascio, c'è la guerra civile... La battaglia del
referendum è stata vinta, ma la brutta figura di aver invitato la
gente a non votare lascerà un segno indelebile. Si è trattato in
fondo di un caso di eccesso di legittima difesa, è un reato, ossia
faccio di più di quello che servirebbe per contrastare l'offesa che
ricevo; la forza dell'avversario era stata sopravvalutata.
Personalmente non ho cambiato idea, prendo atto che per molti
l'obiettivo è vincere a qualunque costo, utilizzando anche principi
giuridici discutibili, ma assolutamente legittimi, io però
preferisco l'etica e i fondamenti della democrazia ed esercitare il
diritto del voto sempre e comunque. Lascio ad altri l'invito al non
voto, che venga da Ruini o da non so chi... Vi sono stati degli
"spot" meravigliosi durante la campagna perché sia sul settimanale
dell'"Union" che sul periodico della "Stella Alpina" venivano
citati Bertinotti, Fassino, Cofferati, è bello questo. Adesso si
sono accorti di Ruini... ma allora ce lo avrebbero messo perché
faceva un certo effetto, poi c'è tempo di vedere le cose e quindi
sono stati fatti degli "spot" sui giornali che dicevo ora. Se
invece l'obiettivo di un referendum è quello di convincere la
maggioranza degli elettori della bontà e superiorità delle proprie
tesi, è meglio combattere a volto scoperto senza "spezzare la
matita" di nessuno. Credo che l'immagine della "matita spezzata"
rimarrà una delle più brutte "pagine" di questi anni, un simbolo
che non dimenticheremo mai, che sia servita per vincere non è per
me una giustificazione sufficiente. Se per di più non è servita,
perché pare che non sia servita, è solo un "boomerang", in quanto
tale è stata la vittoria che lo sarebbe stata anche senza "matita
rotta", a meno che la mina non si sia rotta rigando la macchina del
Consigliere Cesal, ma in questo caso doveva essere una mina molto
dura ... La vita è una foresta di simboli, non li riconosciamo
tutti; quelli positivi, se non li riconosciamo, sovente li
calpestiamo, quelli negativi campeggiano sempre inequivocabilmente,
sono i peggiori e io spero che la "matita spezzata" non diventi
un'icona, il simbolo di una democrazia spezzata.
Due parole finali sul "quorum", un'anomalia tutta italiana, noi
Italiani siamo degli innovatori, abbiamo inventato il "quorum" che
il resto del mondo ci invidia. Vorrei fare un commento brevissimo
sulle 3 caratteristiche negative del "quorum": la prima, esso dà un
vantaggio asimmetrico a chi invita all'astensione, perché gli
permette di capitalizzare sul fatto che c'è una fisiologica parte
di elettori che non vota, che finisce per essere a favore di chi
invita all'astensione pesando il doppio, poiché il sistema è
complementare a 100, quindi ogni punto che tolgo da una parte
aumenta di 2 punti il divario. Questa è un'anomalia insopportabile
in democrazia, per quanto legittima, e vi ricordo, fra l'altro, che
il "quorum" fu introdotto alla Costituente dopo essere sparito il
referendum di notte. Riapparve l'indomani con un grosso dibattito,
fu reintrodotto su richiesta del terzo partito che partecipò alla
Costituente che poi sparì "stritolato" fra "Democrazia Cristiana" e
"Partito Comunista", ossia gli Azionisti, Liberali... Patto
d'azione, Ferruccio Parri... poiché sul fatto di depotenziare il
referendum fin dal 1946 si verificò una delle prime convergenze
parallele (anche se non si chiamavano ancora così). Inoltre il
"quorum" uccide il dibattito politico, poiché permette, anziché di
parlare delle cose e delle proposte spiegando perché è sbagliato o
perché è giusto... sposta il tiro sull'attacco al sistema, se non
vi fosse il "quorum", questo non avverrebbe perché si dovrebbe
parlare dei problemi. Non si parla più di politica pratica, si
parla del fatto che mi stanno attaccando, mi difendo, ce l'hanno
con me, vogliono farmi morire, quindi il "quorum" uccide il
dibattito politico. La terza caratteristica che si è resa
abbastanza evidente è che il "quorum" impedisce il voto segreto.
Abbiamo sentito dire di tutto, che la preferenza unica permette il
controllo del voto meglio delle 3. A livello di battuta va tutto
bene, ma il non voto non permette comunque il voto segreto, chi non
è andato a votare non si sa cosa pensasse, ma chi è andato a votare
è andato a votare, non ha obbedito perché si sposta il tiro dagli
argomenti all'azione; quindi il "quorum" è asimmetrico, uccide il
dibattito politico, impedisce il voto segreto.
Verificato che l'elettorato valdostano è più maturo di quanto
gli stessi astensionisti temessero - ha capito che tali quesiti che
non andavano bene, altri andavano bene, non sono entrato nel merito
dei quesiti o delle proposte -, mi auguro che non si modifichi,
cogliendo l'occasione sull'onda della gioia della vendetta, la
legge istitutiva del referendum propositivo se non per una sola
riforma: abolire il "quorum" eventualmente ribilanciando il numero
delle firme necessarie per un referendum, in modo che si sia sicuri
che le firme siano talmente elevate... anche il doppio di oggi...
per cui verrebbero raccolte solo su istanze realmente importanti
per la Comunità valdostana.
Presidente
- La parola alla Consigliera Fontana
Carmela.
Fontana (PD)
- Vorrei rispondere al Presidente della
Regione all'affermazione gravissima fatta al "Partito Democratico".
Le ricordo che nel corso delle primarie sono stati gli elettori a
confermare l'attuale gruppo dirigente e ha dato il mandato per
costituire il "Partito Democratico" e non è come qualcun altro che
si arroga il diritto di rappresentare ciò che non può
rappresentare, perché bocciato in modo inequivocabile dagli
elettori. Non è certo il Presidente Caveri che può decidere chi
sono i veri rappresentanti del "Partito Democratico".
Rispondo al Consigliere Ferraris quando afferma di non essere
stato chiamato dicendo che sono grandissime bugie: è stato
convocato per 2 giorni consecutivi e non si è degnato di trovare 5
minuti da dedicare al Segretario per chiarire questa situazione. Ha
ragione quando dice che abbiamo modi diversi di vedere la politica:
si è dimenticato che essere uomo di Sinistra significa fare
politica nell'interesse dei cittadini e non per i suoi interessi
personali. Grazie.
Presidente
- La parola al Consigliere Vicquéry.
Vicquéry (UV)
- En décembre 2002 une énième enquête
judiciaire contre le pouvoir public secouait le Palais: le
"Gouvernement Viérin", duquel je faisais partie, démissionnait.
Crise, embarras, gêne, accusations et malheureusement aussi
pillage, en italien: "sciacallaggio" de la part de nombreux
personnages. Je prends la parole dans ce climat empoisonné à titre
personnel et du groupe "Union Valdôtaine" suite à l'acquittement de
Madame Adriana Viérin, Conseillère régionale, et de M. Dino Viérin,
ancien Président du Gouvernement valdôtain, prononcé par le
Tribunal d'Aoste pour inexistence du fait délictueux. J'exprime ma
satisfaction pour le dénouement positif d'une affaire
politico-judiciaire qui a failli ouvrir une crise institutionnelle
et je me réjouis du fait qu'Adriana et Dino Viérin aient été
relaxés des accusations et des soupçons qui pesaient sur eux et que
la vérité ait été finalement rétablie en rendant justice à la
rectitude de leur conduite politico-administrative.
Je rappelle qu'en 2002 le Président Viérin dans un climat de
suspicion qui se répercutait inévitablement sur les institutions,
afin de sauvegarder l'objectif prioritaire du déroulement correct
des fonctions institutionnelles, qui ne devaient en aucun cas être
influencées par l'affaire judiciaire en cours, bien que convaincus
de pouvoir démontrer qu'il était étranger à cette affaire et de
prouver sa bonne foi... leur bonne foi... estimant par ailleurs
nécessaire et responsable de garantir le bon fonctionnement de la
Région, en séparant sa position personnelle de son rôle officiel et
en remettant toutes décisions aux instances politiques et
institutionnelles, avait donné sa démission et remis au Conseil de
la Vallée son mandat de Président de la Région. Est déplorable le
comportement de ceux qui en 2002 et au cours de cette législature
aussi ont voulu utiliser la justice à des fins personnels et
politiques et dans une dérive justicialiste ont prétendu se
substituer au juge naturel en prononçant des jugements arbitraires,
mais sans appel de condamnation et en allant jusqu'à réclamer des
démissions sans doute prématurées et injustifiées. Il est
fondamental qu'aucun citoyen ne soit considéré comme coupable tant
qu'un jugement définitif n'a pas été rendu et que le Conseil ne se
transforme pas en une salle de tribunal, mais qu'il remplisse ses
fonctions politiques et institutionnelles.
En souhaitant à Adriana de poursuivre avec sérénité son activité
au sein du Conseil régional, je désire aussi exprimer la solidarité
du groupe "Union" envers le Conseiller Lavoyer, qui a démontré lui
aussi son honnêteté et qui pourra prochainement sortir du procès
avec dignité.
Presidente
- La parola all'Assessore al turismo, sport,
commercio e trasporti, Pastoret.
Pastoret (UV)
- On a parlé d'une campagne électorale au
cours de laquelle la politique a donné aux électeurs la sensation
que dans cette compétition étaient présents des enjeux allant bien
au-delà des thèmes soumis à leur jugement, ce qui a rendu virulente
la campagne même. Il a déjà été dit des tons inusités, parfois même
violents, qui ont été utilisés. D'ailleurs il suffirait de
consulter quelques sites informatiques ou de relire la presse de
ces derniers mois pour s'en rendre compte. Malheureusement
certaines exaspérations ont vu aussi comme protagonistes des
représentants des institutions électives ou politiques et, quand
cela s'est produit, a contribué dans plusieurs cas à renforcer dans
nos concitoyens, dont les problèmes sont d'autre genre, la
sensation que la politique n'est pas proche d'eux. Nous devrions
nous préoccuper quand cela se vérifie, puisque nos gestes et nos
comportements sont perçus et suivis par les gens et ils ont des
effets et des retombées qui vont bien au-delà d'eux-mêmes, ils sont
jugés par les gens ensemble avec les institutions desquelles ils
viennent et dans lesquelles ils se produisent. Tout en gardant nos
positions politiques, il nous appartiendrait de démontrer que par
nos comportements et notre sens de la mesure nous savons les
honorer et les respecter davantage ces institutions. Voilà un
exemple et c'est de M. Dino Viérin que je veux parler. Le 12
décembre 2002 il remettait son mandat de Président de la Région au
Conseil régional, il faisait cela avec un courrier de 16 lignes,
concises, en mettant de côté ses ambitions et le bien-fondé de ses
convictions personnels quant à son état d'innocence. Ceux qui
étaient présents dans ce Conseil au cours de l'autre législature se
rappellent de comme nous fûmes des témoins muets et aussi résignés
face à des affirmations telles que celles qui parurent sur le
"Corriere della Sera" du 13 décembre 2002 sous le titre: "Record in
Valle d'Aosta: 5 Presidenti caduti per scandali". En était l'auteur
un tel Gian Antonio Stella, journaliste fameux, très cité récemment
dans cette salle et qui a fait sa fortune littéraire tirant des
bénéfices des scandales vrais ou supposés, qui écrivait à
l'époque:
"Con le dimissioni di ieri di Dino Viérin, che, travolto
dall'inchiesta sui ritiri estivi delle squadre di calcio, se n'è
andato tuonando: "non mi dimetterà la Magistratura", la lista dei
Presidenti regionali abbattuti o spediti in galera dai giudici si
allunga infatti a 5 consecutivi. Non ce n'è uno negli ultimi anni,
manco uno che sia riuscito a lasciare lo scranno senza che li
suonassero al campanello i Carabinieri.
Un record!"
.
Cette citation nous rappelle mieux que tout exemple quel était à
l'époque le climat que l'on respirait. M. Vicquéry vient de le
rappeler. On peut en avoir mémoire meilleure aussi en parcourant
les actes de ce Conseil ou les revues de presse, mais je ne veux
pas parler de cela. Je veux dire que les démissions du Président
Viérin furent donc annoncées par un courrier duquel je veux citer
quelques passages:
"Toute activité ou action de Gouvernement exige une condition
d'objective sérénité surtout politique. A l'heure actuelle cette
condition semble compromise par un climat de suspicion qui se
répercute inévitablement sur les institutions. Aussi s'avère utile
et impérieux de sauvegarder l'objectif prioritaire du déroulement
correct des fonctions institutionnelles, qui ne doivent en aucun
cas être influencées par l'affaire judiciaire en cours. Même si je
suis convaincu de pouvoir bientôt démontrer que je suis étranger à
cette affaire et prouver ma bonne foi, j'estime nécessaire et
responsable de garantir le plein fonctionnement et en toute
sérénité de la Région, en séparant ma position personnelle et en
remettant toute décision aux instances politiques et
institutionnelles naturelles"
.
Beaucoup de personnes (entre celles-ci M. Gian Antonio Stella)
se formèrent l'opinion à l'époque qu'un tel geste fût une admission
de responsabilité, c'est que le 12 septembre 2007 le Tribunal
d'Aoste a émis sentence d'acquittement envers Dino Viérin, ainsi
qu'envers Adriana Viérin, parce que les faits desquels on les
accusait n'existaient pas ("il fatto non sussiste"). Cinq ans se
sont écoulés depuis, entre temps nous avons pu avoir davantage
d'informations, nous avons pu nous faire des opinions plus
complètes et nous devons admettre que ce geste fut dicté uniquement
par une décision de haute responsabilité institutionnelle.
Je ne veux pas ouvrir une discussion sur l'ensemble de cette
affaire, les recherches qui se feront là-dessus nous en diront de
plus, mais il y a là une morale que l'on peut tirer. En fait Dino
Viérin, qui était convaincu d'être innocent, aurait bien pu rester
à sa place, mais il ne l'a pas fait pour le profond respect qu'il
prouvait pour les institutions et à toute la Communauté valdôtaine
qui est représentée par ces institutions. Il résigna ses démissions
donc non parce qu'il se sentait coupable, mais parce qu'il avait en
lui le sens du devoir et du respect de cette Assemblée, qui est le
cœur de la démocratie de cette Région et c'est
ce que nous - les non référendaires - nous avons essayé de dire
pendant toute la campagne électorale, dans le respect des décisions
que cette Assemblée avait assumées il y a quelques mois. Revenant à
Dino Viérin, je pense qu'un tel geste, et la rigueur morale qui l'a
déterminé devraient être prises à titre d'exemple et je regrette à
ce propos que les plumes flamboyantes de nos amis de la presse ne
se soient pas attardées sur ce fait. Egalement aucun organe de
presse des partis et des mouvements politiques valdôtains n'a cité
ce fait. Je retiens dans ma mémoire seulement les déclarations
faites par le Président Caveri en conférence de presse. Dans le
passé l'honneur des armes était reconnu non seulement aux
adversaires, mais même aux ennemis; il me semble que nous sommes en
train de vivre dans un temps qui a perdu le plaisir de voir se
réaliser quelques gestes de "fair play". Ce qui est plus drôle
c'est que des faits concernant cette Assemblée n'aient pas eu la
dignité d'une réflexion plus approfondie à l'extérieur, ne
serait-il pas celui-ci aussi un signe de l'indifférence qui existe
envers les institutions? Ou peut-être n'y a-t-il pas une certaine
prudence exagérée, par rapport à laquelle il y a des arguments dont
on ne peut et ne doit pas parler? Qu'il me soit permis en
conclusion de ne pas faire semblant de rien, nous vivons des
journées entières dans cette salle, nous nous confrontons, mais
passe sous silence, sauf l'intervention du collègue Vicquéry, le
fait que des collègues à nous, qui sont présents ici, aient été
soumis eux aussi à un long procès. Je ne veux pas les oublier, je
ne peux pas oublier que ces personnes ont dû vivre des malheurs
personnels, qu'ils ont eu des tracas et des tensions dures pouvant
abattre plus d'une personne, donc je suis content et je pense que
nous tous devrions l'être pour l'acquittement de Madame Viérin.
Quant au collègue Lavoyer, je le salue avec plaisir, et je
prends acte, avec satisfaction qu'une partie importante des
accusations qui lui avaient été adressées n'existe plus. Je suis
certain qu'il pourra démontrer entièrement ses bonnes raisons dans
les mois à venir.
Presidente
- La parola al Consigliere Cesal.
Cesal (UV)
- Quella di oggi è una giornata piuttosto
vivace in Consiglio regionale, si è parlato di tutto, si sono
affrontati vari argomenti, sono arrivate delle notizie attese tipo
quella riguardante la costituzione del gruppo "Partito Democratico"
in seno a questa Assemblea. È una questione nella quale non voglio
entrare, è abitudine degli altri piuttosto entrare nelle nostre
questioni, non un'abitudine nostra entrare nelle questioni degli
altri, per cui lascio tale dibattito interno al Centro-Sinistra,
affinché abbia l'evoluzione che gli aderenti a questo movimento
vorranno dargli.
Un'altra notizia un po' meno attesa, anche se non ci ha colto di
sorpresa: quella che riguarda il passaggio del Consigliere Ottoz al
gruppo "Forza Italia". Il Consigliere Ottoz che ci ha disquisito
sull'etica della democrazia. Mi auguro che, per quanto lo concerne,
questo costituisca l'approdo finale di questo suo percorso
politico, che, per quel che mi riguarda, parte da lontano: quando
fu candidato al Parlamento italiano in una lista dell'allora "DC",
ricordo il Consigliere Ottoz aderente all'"Union Valdôtaine" e poi
nel 1998 eletto nelle liste sempre dell'"Union Valdôtaine",
movimento al quale fu iscritto fino al 2003, momento in cui non
rinnovò la sua adesione a seguito della mancata rielezione e a
seguito di giudizi in merito a vicende giudiziarie che hanno avuto
la loro conclusione in questi giorni. Nel momento in cui il
Senatore Perrin viene eletto in Parlamento il Consigliere Ottoz
rientrò in Consiglio regionale e aderisce al gruppo "Union
Valdôtaine" come esterno in questo caso, poi ne esce al mese di
luglio di quest'anno andando a costituire il "Gruppo Misto". Adesso
finalmente il Consigliere Ottoz aderisce ad un altro gruppo
politico: quello di "Forza Italia" presente in questo Consiglio e -
ripeto -, per quel che mi riguarda, prendo atto di tali vari
passaggi e spero che tutto questo costituisca l'approdo finale ad
un percorso politico che parrebbe non ancora concluso.
Vorrei anche ricordare l'apporto costruttivo del Consigliere
Ottoz alla stesura della legge elettorale che è stata votata dal
Consiglio e la sua posizione diversa rispetto alla posizione sul
referemdum, ma questo è un altro problema. L'ho detto in più
occasioni: il referendum ha rimosso dal tavolo della politica
valdostana un equivoco enorme che ci ha impedito di parlare di
politica in questi ultimi tempi. Prendo atto con soddisfazione
dell'invito che ci è stato rivolto dal Consigliere Bortot, quando
dice: "mi auguro che vi sia un ritorno alla politica", ma
finalmente! Non siamo noi che abbiamo abbandonato il terreno della
politica, che abbiamo "cavalcato" l'antipolitica, ma sono stati
altri. Prendo atto di tale invito e mi auguro che questo Consiglio,
le forze politiche in Valle tornino a fare della politica e
accantonino questo fallimento totale che è stato rappresentato
dalle questioni referendarie.
Abbiamo vissuto una campagna elettorale dura e spigolosa, con
degli attacchi personali, di cui sono stato oggetto in più
occasioni, sui vari "blog" di forze politiche, sono stato
sbeffeggiato, oggetto di sarcasmo, ironia, dileggio in certi casi,
ma ho cercato di evitare di scendere a questo livello e, per quanto
riguarda i miei interventi sia pubblici che quelli riportati sul
settimanale del movimento, ho sempre evitato di entrare
nell'attacco personale, di scendere a tali livelli, perché ritengo
che questo modo di fare politica squalifichi chi lo fa. C'è stata
una difficoltà ad entrare nel merito, ma non per colpa nostra.
Abbiamo girato tutta la valle e abbiamo parlato con i partecipanti
ai nostri comizi, in alcuni casi numerosi, abbiamo spiegato quali
erano i problemi che avevamo rilevato nelle proposte referendarie,
quali erano le debolezze di questo sistema che si voleva introdurre
in valle con una certa supponenza. Vorrei ricordare che il
passaggio chiave, dal mio punto di vista, non è tanto stato il
risultato delle urne, di per sé talmente evidente per cui non
vorrei neanche entrare, ma il passaggio chiave di questa stagione
referendaria è stato dato dall'approvazione in Consiglio di una
legge di modifica del sistema elettorale, che ha ottenuto 30 voti
su 35. Di fatto il referendum non ha costituito la prova di un
nuovo strumento quale può essere il referendum propositivo; no,
consisteva in un referendum abrogativo, si voleva spazzare via con
il voto un'intera classe politica, utilizzando uno strumento che
dovrebbe essere la massima espressione della democrazia
diretta.
Devo anche riconoscere pubblicamente l'onestà intellettuale, la
"schiena diritta" di alcuni Consiglieri del gruppo "Forza Italia",
da un lato, che non fanno parte della maggioranza, e del gruppo
"Per il Partito Democratico", dall'altro, che hanno votato tale
riforma, i quali hanno partecipato fin dal primo momento al
dibattito interno alla riforma elettorale e hanno mantenuto questa
loro posizione di coerenza fino alla fine - cosa che altri non
hanno fatto -: questo va riconosciuto perché non avevano necessità
di assumersi delle responsabilità, non avevano bisogno di sostenere
la campagna referendaria che avevamo messo in piedi, lo hanno fatto
fino in fondo, questo dimostra correttezza, onestà intellettuale e
soprattutto coerenza, cosa che in politica non sempre si trova.
Si parla poi di arroganza, atteggiamenti sprezzanti: io
l'arroganza l'ho rilevata nel fronte referendario, Riccarand il 25
novembre dello scorso anno diceva: "non accetteremo nessuna
mediazione al ribasso!". Chi ha partecipato ai lavori della I
Commissione si ricorderà gli atteggiamenti dell'avv. Palma, a cui è
stato posto un quesito:
"Il 33% la vostra richiesta, l'asticella
che avete posto... è possibile trovare un accordo attorno al
25%?"
. Si ricorderanno le risposte dell'avv. Palma, altro che
sprezzanti o arroganti! Vedo il Consigliere Salzone, che in
Commissione è intervenuto a difendere... ricordo Tamone proponente
della preferenza unica a cui è stato chiesto se c'era la
possibilità di trovare un accordo sulle 2 preferenze, cosa che in
quella fase di discussione sarebbe stata auspicabile, assolutamente
no, non c'era nessun tipo di mediazione! Si doveva andare avanti.
Noi siamo stati sfidati a duello, scusate e abbiamo scelto noi
l'arma, perché nelle regole cavalleresche sceglie l'arma per
combattere chi è sfidato e noi abbiamo scelto l'arma
dell'astensionismo. Altro che dialogo! Altro che confronto! Qui si
voleva attribuire allo strumento referendario un significato
politico che quello strumento non può avere, guai se dessimo al
referendum un significato di tipo politico! Con questa iniziativa
si è svilito lo strumento referendario, lo si è banalizzato, perché
si è cercato di piegarlo a delle logiche che non sono le logiche
rappresentate da tale strumento!
Vorrei anche deplorare il comportamento, perché non scendo mai a
livello personale, di certe forze politiche o di certi
rappresentanti di forze politiche che non hanno accettato questo
risultato. Il risultato è chiaro, inequivocabile, prendiamone atto
e torniamo, come diceva il Consigliere Bortot, alla politica,
torniamo a parlarci e a confrontarci se vogliamo fare il bene di
questa Regione, ma cosa si credeva di dare con una riforma di quel
tipo alla Valle? Si credeva che si sarebbero potuti affrontare
meglio i problemi? No, parliamo dei problemi reali, i problemi
reali della Regione sono altri e non sono certo una riforma
elettorale improbabile, quale quella che abbiamo vissuto.
Volevo tornare sull'intervento del collega Vicquéry e del
collega Pastoret. Anch'io mi unisco alla solidarietà espressa da
questi colleghi nei confronti di quanti in questi anni - ma non
sono i soli perché ce ne sono stati altri - sono stati sottoposti a
degli attacchi pesantissimi sul piano personale per vicende di cui
hanno potuto dimostrare la loro estraneità. Vorrei esprimere la mia
solidarietà dicendo - come movimento l'abbiamo già espressa con un
documento - che chiude una "pagina" brutta della storia valdostana,
perché c'è chi utilizza questi fatti per dei fini speculativi e
propagandistici. Vorrei anche esprimere la mia solidarietà al
collega Lavoyer, che è stato prosciolto da tutte le più gravi
accuse, anche da quelle che lo avevano portato a scontare un mese
di galera. Potrà nel prosieguo di tale vicenda giudiziaria
dimostrare tutta la sua estraneità. Questo anche per dire che
questo luogo dovrebbe essere il posto, dove vengono affrontati i
reali problemi della Valle d'Aosta. Cerchiamo di evitare di scadere
nel qualunquismo, nel giustizialismo, che tanto spesso ha visto
questa sala come protagonista.
Presidente
- La parola al Consigliere Ottoz.
Ottoz (CdL)
- Io non ritengo che il Consigliere Cesal,
per quanto lo stimi, possa essere un esegeta dei miei
comportamenti, può spiegare, ma dovrebbe lasciare perdere le
intenzioni. Se però questo Consiglio è interessato a conoscere le
vicende iniziali, di cui ha parlato il Consigliere Cesal, sono
disponibile a farlo a porte chiuse, perché non mi piace fare nomi e
cognomi di persone che non meritano o che comunque meritano
"privacy"... anche se non meritano altro. Gradirei che il collega
Cesal si attenesse a questioni di tipo politico e non a
dichiarazioni del tipo: "siccome non è stato eletto allora..",
perché questo implica un'interpretazione che non è legittimato a
fare e che è falsa!
Presidente
- La parola al Consigliere Sandri.
Sandri (PD)
- Innanzitutto volevo fare un ringraziamento
agli oltre 28mila Valdostani che domenica si sono recati alle urne,
rivendicando un diritto sancito dalla Costituzione e riconquistato
alla nostra Valle dalla Resistenza. Sono orgoglioso di
rappresentare in parte quelle 28.000 persone e sono orgoglioso
della determinazione che hanno dimostrato in questa occasione. Il
risultato però non è stato nemmeno lontanamente quello auspicato
dai promotori dei comitati elettorali per il referendum e bisogna
trarre delle utili indicazioni da tali sconfitte e cercare di
ricostruire un progetto nato parecchio tempo fa. Le ragioni si
possono ritrovare con una certa calma, a me ne giunge una
abbastanza evidente, che è stata anche citata in quest'aula, e mi
scuso se non sono riuscito a seguire una parte del dibattito, ma
avevo degli impegni sanitari precedentemente presi. Forse mi sono
perso una parte del dibattito più acceso, ma nella parte a cui ho
potuto assistere è stata citata tale questione. Credo che i
Valdostani abbiano spiegato con una chiarezza esemplare che le
leggi elettorali non si fanno "a colpi di maggioranza", non si
cercano le scorciatoie, ma "a che gioco giochiamo" lo si deve
decidere con ampie maggioranze. Credo che un caso come il nostro in
cui le leggi elettorali sono tutelate da un comma del nostro
Statuto, che ha forza costituzionale, debba far riflettere tutti
sulla necessità che vi siano ampie maggioranze istituzionali che
decidono su queste leggi. Le altre strade sono state bocciate dagli
elettori e penso che una riflessione debba essere fatta da tutti,
soprattutto da coloro che più ritenevano tale strada
importante.
L'altro dato che emerge è che coloro che si sono espressi
sull'Ospedale per 2/3 si sono espressi per un nuovo Ospedale. Cosa
pensino gli altri non lo sappiamo, come diceva una vecchia canzone
di Battisti: "lo scopriremo solo vivendo", però credo sia un dato
inequivocabile. Questa è una valutazione di cui teniamo conto e che
ci conforta nell'idea su tale tema concreto, che non rientra nei
giochi della politica; qui i Valdostani sono stati chiari: le
questioni tecniche che abbisognano di un'ampia convergenza si
devono fare in Consiglio regionale. A noi portateci delle cose che
siano delle scelti evidenti, come il referendum del 1946, Monarchia
o Repubblica, o come il referendum sul divorzio, oppure questioni
concrete come potrebbe essere l'Ospedale, la ferrovia, l'aeroporto
o altro.
Sono andato a rivedermi l'intervento che avevo fatto il 19
aprile 2006 dopo il 9-10 aprile e devo dire che anche in
quell'epoca non abbiamo esagerato più di tanto nell'evidenziare la
sconfitta della nostra parte avversaria. Abbiamo fatto una serie di
considerazioni che sono ancora valide oggi: gli elettori valdostani
nel 2003 hanno detto alcune cose, noi in Consiglio non le stiamo
mantenendo perché la maggioranza e la Giunta esprimono altre
maggioranze che non quelle espresse dagli elettori e richieste
dagli elettori. Vi sono quindi dei disagi che "verranno al pettine"
e su cui tutti saremo chiamati a dare delle risposte. Questa
sconfitta elettorale però brucia gran parte del patrimonio che
avevamo costruito il 9-10 aprile 2006 e allora dobbiamo chiederci
cosa non ha funzionato. Credo non abbia funzionato il fatto che, al
posto di dedicarci a risolvere i problemi delle persone, a fare
programmi, a trovare nuovi metodi di lavoro, a trovare nuovi metodi
di concertazione, a riportare nella politica i valori della
giustizia, della correttezza, del rinnovamento, dell'innovazione
come ci veniva chiesto dalla popolazione, ci siamo infilati in una
questione istituzionale che ha fatto di tutto, ma soprattutto ha
scatenato l'antipolitica, di cui non siamo dei difensori, anzi,
come "Partito Democratico", vogliamo essere una delle risposte di
innovazione rispetto all'antipolitica. In questo senso vogliamo
essere una "cerniera" per tutto il Centro-Sinistra che rimette
insieme le forze del Centro-Sinistra, ma soprattutto le rilancia in
una prospettiva diretta verso il futuro, che guardi avanti e con
tali forze politiche del Centro-Sinistra essere anche una
"cerniera" verso tutte quelle forze autonomiste che in questi anni
hanno saputo porsi il problema di un rinnovamento forte. Siamo
all'opposizione, lo ha detto molto bene la collega Fontana, ma lo
siamo senza barricate, senza mettere steccati, senza mandare
anatemi, ma la minoranza la facciamo, facciamo le interpellanze, le
interrogazioni, le mozioni, ci battiamo affinché queste nostre
posizioni siano evidenziate il più possibile per difendere gli
interessi che riteniamo opportuno difendere. In questo senso mi
appello al Presidente del Consiglio, essendo cambiata la
composizione maggioranza-minoranza, bisogna poi rivedere tutte le
Commissioni. Pensiamo che il "Partito Democratico" voglia partire
bene con il rispetto delle regole. Abbiamo fatto una consultazione
popolare, abbiamo avuto un ampio consenso, abbiamo deciso
all'unanimità di appoggiare la posizione referendaria, ce ne
prendiamo le responsabilità, ne facciamo una valutazione, ma è
certo che chi non rispetta le regole del "Partito Democratico" non
può farne parte. Vogliamo essere partito di costruzione, in cui
però la gente possa ritrovare la specchiata trasparenza e
correttezza che si auspica da un partito politico, tutto il resto
sono personalismi che non ci interessano. Il futuro ci dirà chi
aveva i capelli tinti e chi aveva i capelli suoi, ovviamente
basterà la prima pioggia per capire chi è falso e chi è vero.
Volevo chiudere questo intervento con un richiamo ad alcune
vicende giudiziarie che si sono concluse negli ultimi giorni.
Esprimo la massima solidarietà e soddisfazione per il risultato del
totale proscioglimento ad Adriana Viérin e a Dino Viérin, che è
stato Presidente di maggioranza, di cui il partito di cui sono
stato Segretario era una parte essenziale. Come esprimo la massima
solidarietà al collega Lavoyer e alle persone che gli sono vicine
nel suo partito, anche per loro sono state ampiamente
ridimensionate le accuse, private di tutte quelle più infamanti, e
mi auspico che il resto si potrà chiarire nei prossimi mesi.
Non posso non citare alla fine che si è conclusa un'altra
vicenda giudiziaria in questi giorni; Augusto Rollandin è stato
condannato a risarcire alla Regione 690.000 euro più le spese
giudiziarie: questo credo sia un altro dato che i Valdostani non
possono non tenere in conto per le loro riflessioni.
Presidente
- La parola all'Assessore alle attività
produttive e politiche del lavoro, La Torre.
La Torre (FA)
- Anch'io, a nome di "Fédération", a titolo
personale e del Consigliere Rini, voglio fare qualche riflessione
sulle vicende giudiziarie in oggetto: riflessioni che non vogliono
essere solo di solidarietà, ma di giustizia nei confronti di
Claudio Lavoyer, di Dino Viérin, di Adriana Viérin, che dopo 5 anni
di doveroso silenzio oggi hanno il diritto di vedersi riconosciuta
pubblicamente la verità. E se la giustizia non è un'opinione e le
sentenze sono fatti concreti, credo sia doveroso dire che il reato
infamante, ossia la corruzione, che ha portato alle dimissioni del
collega Lavoyer nel 2002 dalla carica di Assessore al turismo è
completamente caduto, in quanto il tribunale ha pronunciato
sentenza di assoluzione per insussistenza piena del fatto, andando
oltre le richieste del PM che aveva chiesto l'assoluzione per
insufficienza di prove, ai sensi dell'articolo 530 Codice di
procedura penale, così pure dicasi per il peculato, che è stato
spazzato via anche su richiesta del PM. Tutto l'impianto
accusatorio poi in ordine alle ormai famose ospitalità di
giornalisti, politici, "tour operator", è stato travolto dalla
sentenza di assoluzione perché il fatto non sussiste, riconoscendo
esplicitamente la legittimità delle iniziative poste in essere
dall'Assessorato del turismo, che allora era da lui presieduto.
Eppure ricordo che le predette accuse sono state poste alla base
dell'ordinanza di custodia cautelare emessa dal GIP, 30 giorni di
arresti domiciliari, e al passaggio all'opposizione dell'allora
"Stella Alpina", impedendo già allora il consolidamento dell'area
autonomista in questa Regione, con significati anche di tipo
politico.
Sulle residue imputazioni per le quali è ancora in
discussione... quindi sicuramente ci sarà modo di dimostrare
l'assoluta non colpevolezza, preciso che riguardano esclusivamente
spese di rappresentanza che nulla hanno a che vedere con le
tipologie di ospitalità regolarmente previste per i giornalisti e
operatori turistici, spese per le quali vigeva all'epoca dei fatti
la massima discrezionalità in base alla normativa e alle circolari
vigenti (circolari del 3 ottobre 79 a firma del Presidente
Andrione, prot. n. 3754, ribadite da una successiva circolare del
27 giugno 1984 a firma dell'allora Presidente della Giunta).
Oggetto di queste circolari erano le spese di rappresentanza e
dicevano:
"Questa Presidenza, con nota..."
- che abbiamo già citato
-
"... stabilisce, in deroga da quanto stabilito dall'ordine di
servizio..."
- citava le date -
"... che le spese di
rappresentanza degli Amministratori regionali, Presidente e
Assessori venissero liquidate a richiesta degli interessati anche
in assenza delle relative documentazioni, sottolineo che per tali
spese ogni Assessore disponeva di un importo annuo pari a 5 milioni
delle vecchie lire, gestite direttamente dall'Assessorato delle
finanze"
.
Il fatto che l'Assessorato abbia sempre indicato i nomi dei
beneficiari e allegato relativa documentazione dimostra la totale
trasparenza e la buona fede dell'Assessorato e dell'allora
Assessore. Voglio inoltre precisare che l'importo totale delle
spese di rappresentanza che furono contestate, contrariamente a
tutto quel balletto di notizie che sono apparse sui giornali, era
di 1.352 euro e voglio anche precisare che le spese contestate a
Patrizia Carradore ammontano - sempre contrariamente alle
informazioni non sempre corrette - alla complessiva somma di 100
euro: questi sono i dati della sentenza. Tali precisazioni credo
siano dovute nel rispetto delle decisioni del tribunale, ma si
rendono necessarie vista l'enorme confusione che è stata fatta al
riguardo, per sottolineare che gli episodi contestati nulla hanno a
che vedere con i ritiri di calcio, le ospitalità dorate così tanto
enfatizzate in questi 5 anni e che avevano causato le dimissioni
del collega Lavoyer da Assessore al turismo. Esorto addirittura
l'amico Claudio ad intraprendere appello nei confronti di tale
sentenza, in quanto intendiamo ottenere un'assoluzione nel merito,
indipendentemente dai profili di prescrizione peraltro già
evidenziati dagli organi di informazione.
Presidente
- La parola al Consigliere Fiou.
Fiou (PPD-VDA)
- L'anno scorso un sondaggio del gruppo
"DS" assegnava nel dicembre 2006 alle forze del "Galletto" singole
percentuali relative alle opinioni elettorali, la cui somma era il
33%, 10 punti sotto i risultati conseguiti dalle politiche di
alcuni mesi prima. Il dato di quasi il 28% dei referendum conferma
il graduale riassorbimento del voto mobilitato dalla proposta di
rinnovamento della politica che la coalizione del "Galletto" aveva
lanciato in occasione delle politiche e che forse va detto che in
molti hanno la responsabilità di avere "buttato al vento". A me
questo fatto fa tornare in mente un'altra occasione, un'occasione
in cui, pur in un contesto diverso, si possono cogliere analogie su
cui riflettere.
Nel 1990, in coincidenza con le elezioni comunali, in Regione
una rivolta di Palazzo fa cadere la "Giunta Rollandin": era la
reazione all'occupazione da parte dell'"UV" di ogni snodo della
politica della società civile. Si forma una nuova maggioranza
attorno ad un manifesto politico che allora mi pareva di buon
respiro, però molto eterogenea, che escludeva l'"UV", relegata
all'opposizione. Questa nuova maggioranza non ebbe la capacità di
trasformare quel manifesto in un progetto politico concreto, ha
lasciato molti spazi a comitati di affari... che portarono quella
maggioranza ad implodere. Non ci fu neppure bisogno di
un'iniziativa forte dell'"UV" perché questo succedesse. Da tale
implosione riparte l'egemonia dell'"Union Valdôtaine" in Valle.
L'analogia con il 2006 la vedo nella reazione questa volta popolare
realizzata con le elezioni politiche ai giochi di Palazzo dell'"UV"
culminate con la defenestrazione di Perrin, dico la defenestrazione
Perrin perché l'uscita di Louvin aveva avuto tempi e motivazioni
diverse. Ancora una volta le forze politiche che riportano la
vittoria del 2006 non sanno trasformare l'occasione in progetto
politico. Ogni singola forza cerca di tesaurizzare per sé la
vittoria; a tenere insieme i protagonisti sono stati soprattutto
populismo, radicalizzazione dello scontro, voglia di vendette o di
rampantismo politico. La vicenda dei referendum è punto di arrivo
di queste contraddizioni, altro che rilancio della democrazia!
Credo che quest'ultima vicenda sia stata l'emblema di una politica
tutta tesa a risolvere un conflitto con le "spallate" e non a
convincere con un progetto politico alternativo a quello dominante.
Risultato: ancora una volta si profila un rilancio del ruolo
dell'"UV", grazie agli errori di chi vuole proporsi invece come
alternativa, e lo ha fatto non certamente utilizzando una strada
costruttiva. Tale passaggio quindi credo sia una denuncia della
debolezza dell'alternativa e non certo della forza della proposta
unionista, che mi pare ancora molto in difficoltà. Lo sbocco della
vicenda dei referendum mi pare più come una bocciatura della
coalizione referendaria che non la promozione della politica in
atto, credo invece bocciata sonoramente alle politiche del
2006.
Il guaio della Comunità valdostana è che le scelte che le
vengono proposte, e su cui si può esprimere, propongono più
un'espressione di dissenso che non di consenso; credo che questo
abbia segnato la vicenda dei referendum. La classe politica
valdostana si dimostra quindi non in grado di svolgere un ruolo
propositivo, sembra voler imitare quanto avviene in campo nazionale
dove la politica è soprattutto una bagarre senza esclusione di
colpi, che, anziché orientare le energie del Paese su un percorso
positivo, le strumentalizza per distruggerlo. L'occasione della
nascita del "Partito Democratico" in Valle aveva in molti di noi
acceso le speranze che si potesse avviare una fase di riflessione
costruttiva e che la nuova forza svolgesse un ruolo propositivo per
sollecitare tutte le altre forze politiche a riflettere su un nuovo
progetto di sviluppo per la nostra realtà, ormai alle prese con
troppe incertezze economiche e sociali. L'avvio della fase
costituente invece ha visto il nuovo soggetto proseguire sulle
posizioni del superato partito dei "GV-DS", già appiattito sulle
posizioni populiste distruttive sollecitato da altre forze della
coalizione, compresa l'adesione ai referendum.
Mi viene da pensare cosa farà il "PD" in Valle d'Aosta - è la
domanda che si faceva il Consigliere Ferraris - un PD rimasto con
"il cerino in mano" dopo i risultati referendari. Continuerà la
vocazione mortificante del suo ruolo politico, sottostando alle
scelte di altri? Ancora una volta mi trovo a dissentire rispetto
alle politiche del partito in cui milito. Questo mi è successo
altre volte; nel 1991, rispetto alle vicende a cui volevo riferirmi
per analogia, durante la problematica fase del "Governo Bondaz"
assunsi posizioni molto critiche sulle politiche che quella
maggioranza perseguiva e portai la mia critica fino alle dimissioni
da Capogruppo del "PCI" in Comune di Aosta. È vero che tale
atteggiamento mi fece pagare un isolamento politico, ma neanche nel
rigoroso "Partito Comunista", quello del centralismo democratico,
qualcuno arrivò a pensare di buttarmi fuori. Ritengo intanto che
allora il tempo mi diede ragione circa le posizioni critiche. Oggi
sono tornato ad elaborare, insieme al mio capogruppo Ferraris e
altri, posizioni molto critiche nei confronti prima dei dirigenti
dei "GV-DS" e poi dell'appiattimento del neo Segretario del
costituendo "Partito Democratico" sulle posizioni di quei
dirigenti. Quello che mi stupisce è che un Segretario di un partito
che non c'è, perché siamo ancora nella fase costituente, di un
partito che, a dire di tal Segretario, è aperto, trasparente,
"coagulo" di culture diverse, ci chieda di ritrattare quanto
esprimiamo, minacciando di chiudere la porta alla nostra entrata
nel "PD", minacciando di rivolgersi ai tribunali. Direi che queste
cose mi rendono allibito, mi pare di assistere a deliri di
onnipotenza; capisco che qualcuno abbia cambiali da pagare ai suoi
"supporters", ma credo che non si dovrebbe mai esagerare, la
questione del gruppo è strumentalizzata ai fini di pagare le
cambiali.
Voglio evidenziare qui la differenza fra la situazione comunale
e quella regionale rispetto ai gruppi. In comune si sono messi
logicamente insieme gli eletti che hanno scelto il percorso del
"PD", che provenivano da realtà politiche diverse, era un fatto
naturale di un percorso. In Regione la situazione è diversa; non è
che si devono mettere insieme eletti che provengono da situazioni
politiche diverse. Esistono 2 gruppi, entrambi di derivazione
"GV-DS", che si sono formati su differenze politiche di rilievo e
chi era fuori dal percorso di formazione del "Partito Democratico"
non mi pare che fossimo proprio io e il Consigliere Ferraris. Credo
che il Consigliere Ferraris si sia espresso molto chiaramente in
proposito, quindi non sto a dilungarmi. Mi pare poi che sia un poco
stonata la voce della collega Fontana quando accusa il Consigliere
Ferraris di fare gli interessi personali; credo che sbagli
indirizzo, dovrebbe guardarsi più in casa, credo che il
clientelismo di Sinistra non alberghi in questa parte del gruppo,
ma da qualche altra parte. Il clientelismo di Sinistra è sempre
clientelismo, non è diverso da quello che portano avanti altri. Da
tutto ciò mi pare che non vi siano elementi nuovi per considerare
superata la situazione di fatto dei 2 gruppi, i percorsi di
avvicinamento al "PD" ci rendono molto guardinghi. Qualcuno ha
saputo agire con molta furbizia, pur avendo posizioni distantissime
ad esempio dalla "mozione congressuale Fassino", per convenienza,
per "gettare fumo negli occhi" alla base ha "occupato" la "mozione
Fassino". Pensate che erano collegati a mozioni ben diverse da un
punto di vista politico. Anche la "mozione Veltroni" è stata
"occupata" molto furbescamente e viene portata avanti con "slogan",
parole, ma i fatti la smentiscono totalmente.
Noi, il sottoscritto e il collega Ferraris non possiamo che
aspettare che si chiariscano le effettive posizioni, non ci
accontentiamo degli "slogan" finora pronunciati teatralmente dal
Segretario del costituendo "PD", come non ci pare credibile una
conversione a "u" dei colleghi Sandri e Fontana, che erano legati
ad esperienze molto diverse da quelle del "Partito Democratico",
però, se avverrà il miracolo, si presenteranno sicuramente le
condizioni naturali per la formazione di un solo gruppo e lì non ci
tireremo sicuramente indietro.
Presidente
- La parola al Consigliere Comé.
Comé (SA)
- Sarebbe facile quest'oggi in tale sede
inserirsi nel coro, partecipare alla polemica che vede gli uni
inneggiare alla grande vittoria e gli altri imprecare contro le
losche manipolazioni del potere. Io penso che dal risultato delle
urne di domenica scorsa scaturisca per la politica, e non solo per
la politica valdostana, una grande lezione di umiltà e di
attenzione nei confronti delle necessità, delle aspettative, degli
interessi reali della gente. Domenica 18 novembre i cittadini hanno
dato una risposta chiara e precisa, data questa che per alcuni la
si sarebbe dovuta avvicinare idealmente al 25 aprile del 1945
secondo un parallelismo gratuito, storicamente fuorviante e
profondamente ingiusto. Un peso eccessivamente politico ha così
investito e svilito uno strumento importante di democrazia diretta
che questa maggioranza, e ripeto questa maggioranza, ha offerto e
continuerà ad offrire agli abitanti della nostra Regione. Noi che
abbiamo vissuto in prima persona la campagna referendaria, noi che
abbiamo incontrato la gente ci siamo però presto resi conto di un
dato: non appena gli elettori venivano a conoscenza del contenuto
reale delle differenti proposte in gioco, non appena si svelavano
le reali, ma occulte strategie sottese all'intera "operazione
referendum", la scelta dell'astensione diventava la risposta
maggiormente legittima, corretta, incisiva, la sola risposta
possibile... lo "slogan: pas de sense pas de vote" diventava così
un'indicazione onesta, trasparente realmente democratica nel
profondo contro la politica dei ribaltoni, delle congiure, dei
"colpi di mano". Il risultato delle urne deserte, così forte ed
importante, sta a dimostrarlo a tutti noi al di la delle polemiche.
D'altro canto, già fra i grandi sostenitori dello strumento di
democrazia perfetta qual è il referendum vi sono stati alcuni che
ritenevano che questo strumento può diventare pericoloso quando è
manipolato dai partiti per propri fini o per derive plebiscitarie.
Mi sono ripreso l'intervento che avevo fatto il 6 giugno in
Consiglio, quando si analizzò la proposta di legge per il nuovo e
unico Ospedale, e vi rileggo un passaggio che feci allora:
"Solo il referendum quando otterrà il 50% più 1 dei consensi
potrà affermare che quella è la volontà della maggioranza dei
Valdostani, noi da parte nostra non abbiamo alcun timore di andare
al referendum, sapremo confrontarci e presentare alla popolazione
valdostana la validità delle nostre posizioni. Mi spiacerebbe
vedere, nel caso in cui la popolazione valdostana esprimesse la
volontà sulla nostra posizione, sentire che viene sostenuta l'idea
che quelli sono voti espressi in un momento in cui manca la libertà
e la democrazia, sono consensi cioè ottenuti per le pressioni del
potere"
.
Detto, fatto! Sono queste le ipotesi avanzate dai giocatori a
cui il giocattolo si è oggi rotto fra le mani.. ma voltiamo pagina!
Il popolo valdostano ce lo chiede a gran voce. Facciamo del
dibattito trasparente ed aperto alla società civile lo strumento di
una politica nobile, servizio nei confronti della Comunità e dei
cittadini, e questo servizio diventa possibile se le forze
regionaliste, vero asse portante della storia e del futuro di
questa Regione, che non crede ad un piatto bipolarismo, ma cerca
spazio per l'affermazione della sua profonda identità, sapranno
continuare il dialogo al loro interno e con la popolazione, se
sapranno ricomporre le loro energie in un disegno ed in un progetto
che accompagni e guidi la valle d'Aosta nei prossimi anni. I mesi
che ci separano dalle prossime consultazioni regionali sono un
periodo in cui insieme progettare e condividere quel percorso
ricerca e di aggregazione della maggioranza che, fatto tesoro di
luci ed ombre del passato, sappia trovare energia, entusiasmo e
consensi per governare la Valle d'Aosta.
Presidente
- La parola al Consigliere Segretario
Venturella.
Venturella (Arc-VA) -
Era sicuramente una grande
scommessa e una grande speranza quella di portare alle urne 46.700
persone, era questo il numero di persone che dovevamo portare alle
urne al di là del "quorum" percentuale. Qualcuno giustamente diceva
un azzardo, però credo che sia stata una grande occasione perché
non solo ho sentito il riferimento dei colleghi Cesal, Comé,
Caveri, che hanno girato la Valle d'Aosta a spiegare perché non si
doveva andare al voto, anche noi lo abbiamo fatto, tenendo un
comizio per ogni comune, in alcuni casi anche più di uno per quel
che era il capoluogo di Regione. È stata una grande occasione per
incontrare la gente, per parlare di politica e di cose che sì
qualcuno ha considerato troppo difficili per la gente, lo ricordo
benissimo in un confronto televisivo, ma noi avevamo scelto di
partecipare alla tenzone, al duello e forse la scelta di accettare
il duello era molto più difficile, perché la scelta era più ardua?
Perché, al contrario quella di non accettare il duello, di non
decidere neppure l'arma... non sono d'accordo con il Consigliere
Cesal quando dice: "ci avete sfidato a duello e almeno abbiamo
scelto l'arma"; no, non avete scelto l'arma, avete aspettato che
nel teatro della tenzone si abbassasse la nebbia e poi come codardi
ve ne siete andati...
(vivaci proteste dai banchi della maggioranza)
... analogia, ho detto come dei codardi, è già capitato una
volta con la faccenda degli elicotteri che si sia equivocato sulle
parole e chiederò poi soddisfazione al Presidente Caveri:
soddisfazione naturalmente in qualche comunicazione.
Perché era più arduo convincere le persone di andare a votare?
Perché la scelta di disertare le urne era aiutata perché bastava
agire su diversi registri, che sono i registri dell'antipolitica -
"ma perché vai a votare, sono tutti uguali..." -, il registro della
banalizzazione del referendum - "ma figurati, è come il referendum
che ne so... sulla caccia!", l'omogeneizzazione a quelli nazionali
- "ma come, fanno 7-8 referendum, stai a casa non ti preoccupare";
poi si basava anche sulla propensione fisiologica dei cittadini a
disertare le urne sui referendum. Ricordo solo al Consiglio che
nell'ultimo referendum del 2006, quando tutti nel panorama politico
si invitava la gente ad andare a votare, la percentuale di votanti
è stata del 50%.
Perché è stata una scelta molto più semplice, collega Cesal,
quella di dire: "disertate le urne"? Perché - qui mi prendo la
responsabilità di quanto affermo - era un modo diretto per sapere
chi andava a votare oppure no ed è per questo che credo sia stato
negato il diritto alla segretezza del voto, perché la scelta libera
e cosciente non avveniva nel segreto dell'urna, ma avveniva quando
l'elettore si presentava davanti al seggio con la sua tessera
elettorale: questo è il problema. Ho sperato fino all'ultimo che
questa campagna referendaria fosse basata su uno scontro anche
acceso ad armi pari, ma questo non è stato, perché non si sa... o
forse si sa bene il perché: perché vi era la paura che gli elettori
si esprimessero in maniera netta, chiara e consapevole.
Volevo poi fare un breve cenno che susciterà gli strali del
Presidente, riguarda il comportamento del Presidente Caveri, perché
ci saremmo aspettati che il Presidente assumesse le funzioni di
garante, "super partes", invece è intervenuto "a gamba tesa" nella
campagna, anzi ancor prima. Ha iniziato con una serie di iniziative
che avevano come unica potenza di fuoco la presunta
incostituzionalità dei referendum propositivi, poi con tutta una
serie di affermazioni che gettavano confusione, dubbi, nebbie,
illazioni sul fatto che questi referendum non potevano essere... lo
ha dimostrato anche ora, di nuovo, l'ingorgo costituzionale, un
intervento che io personalmente non mi sarei mai aspettato da lei,
Presidente Caveri! Mi ha molto colpito questa campagna soprattutto
svelatasi in uno "spot" elettorale dell'Assessore Fosson, che con
una sua fantasiosa interpretazione, che credo sfiori la menzogna, è
riuscito in 60 secondi a dire 2 cose che "non stanno né in cielo,
né in terra": mi riferisco alle proposte sull'Ospedale nuovo. "In
primis" è riuscito a dire che sull'Ospedale nuovo i referendari
andavano dicendo che volevano trasformare l'Ospedale nuovo in un
cronicario, chiudendo tutte le microcomunità di anziani della Valle
d'Aosta: questa è un'invenzione, ma è una cosa incredibile! Stavo
mangiando e per colpa sua mi è andato di traverso il torso della
mela! La seconda menzogna era quella che i referendari volevano
abbattere l'Ospedale vecchio, volevano distruggerlo! Io so che qui
do ragione a chi ha affermato che ci sono stati degli eccessi, la
campagna poteva essere molto più "soft" nei toni, ma bugie e
menzogne non dovevano essere utilizzate!
Per ultimo devo 2 ringraziamenti: uno al collega Marco Viérin e
uno al collega Ottoz; mi riferisco non al presunto cambiamento
della legge sul referendum propositivo, ma proprio alle
dichiarazioni del gruppo "UV" - non ricordo se per bocca del
Presidente Caveri o del Presidente dell'"UV" Cesal - nelle quali si
auspicava il cambiamento della legge elettorale sul referendum
propositivo. Credo che oggi il collega Marco Viérin abbia detto
chiaramente che su questa ipotesi la "Stella Alpina" non ci sta. Il
secondo ringraziamento lo devo al collega Ottoz, perché, quando ha
parlato di legge sul referendum propositivo, mi pare abbia detto:
"sì, la legge potrebbe essere anche cambiata, ma abolendo il
quorum". Queste sono 2 osservazioni di cui il Consiglio in futuro
dovrà fare proprie e tenerne conto.
Presidente
- La parola al Presidente della Regione,
Caveri.
Caveri (UV)
- Avete discusso per tutta la mattinata sulle
mie dichiarazioni, almeno un minuto nelle conclusioni credo che non
sia inopportuno. Sulle provocazioni ha ragione il Sommo poeta: "non
ti curar di loro, ma guarda e passa". Per quel che riguarda invece
la metafora delle armi del duello, ovviamente, se dovessi fare un
duello con il Consigliere Venturella, sceglierei il phon... ma devo
dire che, dal punto di vista dell'arma del duello, ho l'impressione
che questo sia un caso di un duello singolo, ossia un caso di
"roulette russa": l'arma era carica e il proiettile purtroppo per
voi era in canna. Mi sono divertito durante la campagna elettorale
ad usare la metafora delle favole, quella che mi ha divertito di
più ed è piaciuta di più al pubblico era che i referendari erano
come il lupo cattivo che fingeva nel lettone della casetta della
nonna di Cappuccetto rosso di essere la nonnina buona e la mia
speranza era che vi fosse da parte dell'elettorato una comprensione
di tale meccanismo e questo è avvenuto. Ho l'impressione che nel
post referendum Mastro Geppetto (Riccarand) abbia invece creato un
nuovo mostro: Pinocchio, perché più i commenti si susseguono sulle
agenzie di stampa... direi che i referendari non si sono sciolti
perché hanno deciso una strategia per cui ogni ora un'ANSA di vario
genere, devo dire che però il naso si sta letteralmente allungando.
Da questo punto di vista, non bisogna traccheggiare, perdere
brucia. Io alle politiche di un anno fa ho ammesso che eravamo
stati sconfitti, sarebbe bello, nobile e puro che faceste la stessa
cosa al posto di "arrampicarvi sugli specchi"!
Due questioni che sono emerse nel dibattito: una è la posizione
nuova assunta dal collega Ottoz, mi spiace, anche se me ne ha
spiegato altrove le ragioni; prendo atto di questa nuova posizione
politica, gli faccio tanti auguri e spero che la scelta, che pure
umanamente mi colpisce gli dia quegli esiti che lo hanno spinto a
tale gesto.
Un cenno alle vicende giudiziarie. Io l'ho già fatto nel corso
della conferenza stampa di Giunta perché effettivamente questo
pronunciamento della giustizia, del giudice del collegio conforta
chiunque svolga l'attività di Presidente della Regione, perché
questo proscioglimento pieno del Presidente Viérin e della collega
Adriana Viérin è un aspetto positivo per chiunque amministri,
perché, se il teorema avesse retto in giudizio, ci saremmo trovati
di fronte ad una mutazione profonda del ruolo di chi siede
nell'Esecutivo. Naturalmente la medesima cosa si può dire per la
posizione ancora esistente del collega Lavoyer, perché i petali
della margherita delle accuse sono caduti per terra, restano poche
cose, sono convinto che in appello il collega Lavoyer potrà
dimostrare la totale estraneità a quel pochissimo che è rimasto.
Certo che un giorno verrà nel quale forse qualcuno dovrebbe
scrivere un libro sul declinarsi delle vicende giudiziarie in Valle
d'Aosta dall'inizio degli anni '80.
Presidente
- La parola alla Consigliera Viérin
Adriana.
Viérin A. (UV)
- Permettez-moi juste quelques minutes...
je tiens à remercier le Chef de groupe de l'"UV", Vicquéry,
l'Assesseur Pastoret, les collègues Cesal, Sandri, La Torre et
maintenant M. Caveri, qui ont pris la parole, je les remercie pour
leurs interventions à propos d'une affaire judiciaire qui a
lourdement pesé sur la législature passée et aussi sur la
législature actuelle, un cauchemar long de 5 ans et 5 jours s'est
achevé le 12 novembre dernier. Je remercie officiellement tous ceux
qui tout au long de ces années, malgré un climat envenimé et lourd,
très lourd en ce qui me concerne, m'ont soutenue et ont cru dans
mon innocence; je remercie également tous ceux qui très nombreux
m'ont exprimé leurs félicitations lors de l'issue de cette
malheureuse histoire. Il fait bon au cœur de
savoir que l'on peut compter sur le soutien des amis indépendamment
des couleurs politiques d'appartenance. Merci.
Presidente
- Se non ci sono altri interventi, dichiaro
conclusi, vista l'ora, i lavori dell'odierna adunanza del Consiglio
per questa mattinata. I lavori riprenderanno alle ore 15,30 per
procedere all'esame dell'ordine del giorno - quindi del punto n. 3
- riguardante le iniziative ispettive delle forze di minoranza.
La seduta è tolta.
---
La seduta termina alle ore 12,54.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK