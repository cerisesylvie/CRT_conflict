Consiglio Regionale della Valle d'Aosta - Oggetto del Consiglio n. 2158 del 7 giugno 2016 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
CONSIGLIO REGIONALE
Costituzione e funzionamento degli organi consiliari
GIUNTA REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 2158 del 7 giugno 2016 - Resoconto
OGGETTO N. 2158/XIV - Prosecuzione del dibattito sulla nuova
situazione politica e della discussione generale congiunta
dell'accettazione delle dimissioni rassegnate dal Consigliere Marco
Viérin dalla carica di Presidente del Consiglio, dai Consiglieri
David Follien e Andrea Rosset dalla carica di Vicepresidente del
Consiglio, dai Consiglieri Stefano Borrello e Chantal Certan dalla
carica di Segretario del Consiglio, e loro sostituzione, e della
comunicazione e presa d'atto delle dimissioni rassegnate dal Signor
Antonio Fosson dalla carica di Assessore alla sanità, salute e
politiche sociali e elezione del nuovo Assessore. (Reiezione di due
ordini del giorno)
Viérin M. (Presidente) -
Con 32 Consiglieri presenti
riprendiamo i lavori. Siamo sempre in discussione generale in
merito ai quattro punti di questa mattina: punti 3.01, 3.02, 3.03 e
3.04 dell'ordine del giorno. Chi chiede la parola? Non ci sono
richieste.
Prima di chiudere la discussione generale, visto che abbiamo
concordato di fare la discussione congiunta, permettetemi di
indirizzare due parole a voi colleghi e a chi ci ascolta rispetto
alle mie dimissioni presentate per questo nuovo assetto
politico.
Signori, è stato per me un onore presiedere il Consiglio Valle
per due anni, due anni impegnativi, a volte difficili ma anche con
grandi soddisfazioni durante i quali ho cercato di lavorare con
responsabilità e serietà grazie anche alla collaborazione di tanti.
Ringrazio tutto il personale dell'Assemblea, in particolare la
Segreteria generale e i Dirigenti per il supporto offerto durante
il mio mandato da Presidente non soltanto sotto il profilo
professionale, ma anche e soprattutto dal punto di vista umano, che
io ritengo particolarmente importante. Desidero altresì ringraziare
i colleghi dell'Ufficio di Presidenza che hanno condiviso con me
l'esperienza di governo del Consiglio; abbiamo sempre operato con
l'obiettivo di ricercare le più ampie condivisioni su temi da
affrontare, infatti all'interno dell'Ufficio di Presidenza si è
sviluppato un confronto a volte acceso, ma sempre proficuo e serio
e a tal proposito ricordo che oltre il 99 percento delle decisioni
sono state assunte all'unanimità. Esprimo anche un ringraziamento
verso tutti coloro che dall'esterno si sono avvicinati al nostro
Consiglio con proposte e progetti collaborando alla buona riuscita
delle attività promosse dall'Ufficio di Presidenza. Ringrazio i
Consiglieri, in particolare coloro che mi hanno dato un supporto
concreto in questo percorso, ma più di ogni cosa vorrei ringraziare
chi ha saputo condividere sorrisi e tensioni che insieme alle altre
emozioni caratterizzano un ambiente di lavoro qual è quello vissuto
con sincerità in questo Consiglio.
Ci aspettano ancora momenti difficili, in particolare per quanto
riguarda la difesa della nostra specialità; dovremo affrontare con
decisione e unità di intenti il nostro cammino, argomentando e
facendo comprendere le ragioni del nostro particolarismo;
l'autonomia è un patrimonio collettivo che va continuamente
alimentato con il confronto e il coraggio di sapere chi siamo e
dove vogliamo andare ed è con questo auspicio che formulo al
prossimo Presidente del Consiglio i miei migliori auguri di buon
lavoro. Grazie colleghi e grazie ancora a tutti.
Non ci sono altri interventi, pertanto chiudiamo la discussione
generale. Per la replica, la parola al Presidente della
Regione.
Rollandin (UV) -
Je crois que pendant cette matinée il y
a eu la possibilité d'écouter les différentes interventions. Avant
de donner quelques réponses, je dois à mon tour remercier les
acteurs d'un parcours qui nous a menés aujourd'hui à unir les
quatre forces dans un projet commun. Je remercie les commissions
politiques des différents partis et mouvements, je remercie d'une
façon particulière le Président sortant, Marco Viérin, qui a eu la
force de prendre en quelque sorte une décision difficile, dans un
moment où sans doute on peut imaginer ce que nous avons expliqué
ici comme un travail en perspective. Ce n'est pas seulement une
perspective d'une ou deux années, mais c'est évidemment une
perspective de plus longue durée et je le remercie ainsi pour son
sens de responsabilité comme toute la Stella Alpina pour le
sien.
Je dois en même temps remercier le collègue Tonino Fosson,
auquel j'ai dû m'adresser pour la partie politique pour lui
demander de démissionner. Ce n'est évidemment pas un acte qui va
entrer dans le mérite de son action, qui, au contraire, a été
toujours partagée et menée ensemble - et je le remercie pour son
travail - mais il a été, comme il se passe très souvent, une
obligation douloureuse à l'intérieur des dynamiques de notre
mouvement, comme cela est arrivé à d'autres forces qui ont eu le
même problème.
J'ai voulu rappeler ces aspects pour dire que quand, en
ouverture, j'ai parlé d'un parcours difficile, je faisais référence
aussi à la gestion à l'intérieur des différents partis et
mouvements. Il ne s'agit pas simplement de dire qu'il est important
de se mettre ensemble ; pour se mettre ensemble, il faut avoir un
projet et heureusement celui-ci a été le point de repère, la base
du discours qui a été fait pendant deux mois. Je crois que c'est la
première fois qu'il y a cette attention au projet par rapport aux
places, je dois le dire sincèrement que le dernier point qui a été
pris en considération a été les différentes possibilités d'avoir
des alternatives à des places à l'intérieur du Gouvernement surtout
après la place apicale, place apicale qui a encore une
signification différente. Pour ce qui est de la place à l'intérieur
du Gouvernement, je crois qu'il est indispensable que toutes les
forces qui font partie de la majorité puissent participer
directement au travail du Gouvernement et qu'elles soient à même de
réaliser les programmes qu'on a prévu de mettre en
œuvre.
J'ai présenté pendant mon illustration, étant donné qu'on avait
distribué le texte, l'engagement, qui est propositif. Ici j'ai
entendu les prises de position des représentants des forces de
majorité et de l'UVP, qui vient d'entrer en majorité, qui ont
souligné les aspects de ce passage. Il s'agit d'aspects qui, comme
je le disais ce matin, ont toujours été propositifs, pour faire
quelque chose, non pour détruire, pour aller contre, pour dire ce
qui ne marche pas, disons plutôt la solution à ce qui ne marche pas
et cela représente le défi que nous avons relevé, les quatre forces
ensemble, pour essayer de réaliser le programme. À propos du
programme, quelqu'un a dit qu'il est exagéré et qu'on réussira à le
terminer dans 10-50 ans; selon quelqu'un d'autre il n'y a rien,
selon d'autres encore tout le monde partage ce programme. Alors je
crois qu'il y a une attitude à la lecture de ce programme, que le
collègue Jean-Pierre Guichardaz a illustré dans ses points
importants que je me permets de définir ou minimaliste ou exagérée.
Il s'agit d'un programme qui évidemment donne des buts à réaliser
par étapes, évidemment ça dépend de la façon de laquelle on se
mettra à travailler pour donner les réponses aux questions qu'on a
énoncées dans ces 27 points. Je crois que c'est là le grand défi de
cette coalition qui vient de démarrer.
Je comprends qu'on peut faire de la polémique, quelqu'un n'était
pas là, mais je crois que l'histoire de notre Région a depuis
toujours des exemples comme celui de ce matin ; si vous allez
relire l'histoire de notre Administration régionale, dès le début
il y a eu des passages comme celui d'aujourd'hui. Quelqu'un dit que
nous avons commencé avec une coalition et que maintenant la
coalition est élargie à d'autres forces. Cela ne doit pas être
gênant pour qui a sollicité et a soutenu la position des forces qui
avaient gagné 18 à 17, mais au contraire le programme n'a pas été
démenti, le programme a été ralenti pendant la première phase de
cette législature pour le fait qu'on n'avait pas la possibilité de
prendre certaines décisions étant donné que les numéros étaient,
malheureusement, ceux que je viens de dire. Alors, petit à petit,
on a essayé de trouver des accords sur les thèmes, non sur les
places, jamais on n'a discuté des places et je crois qu'on ne peut
pas nous démentir étant donné que les faits sont là, vous avez
reconnu vous-mêmes ce qui s'est passé.
Io credo che si possa sempre quando si è da una parte fare
l'opposizione, ma l'opposizione dovrebbe essere non dico
costruttiva ma qualcosa di più, perché io voglio anche dire che
durante questi anni noi abbiamo accolto volentieri delle proposte,
anche nel dibattito della procedura
clou
di
un'amministrazione, il bilancio: quando noi presentavamo il
bilancio, abbiamo fatto delle proposte, abbiamo accolto anche delle
proposte che sono state presentate in particolare dall'UVP, e
questo ha permesso all'UVP di esprimersi con un'astensione e, per
quanto ci riguarda, di arricchire la proposta presentata con le
suggestioni accolte in questi passaggi, che sono i passaggi più
significativi di un'attività di un'amministrazione, poi ci sono
state diverse altre proposte che noi abbiamo accolto, alcune
parzialmente. Oggi abbiamo fatto una proposta organica che ci vede
- come diceva anche prima Nogara - impegnati direttamente su alcuni
settori, sui quali dobbiamo sicuramente accelerare e dare delle
risposte. Qualcuno si è preoccupato di dire: "facendo
quest'operazione chissà cosa succede", già si preoccupano: "voi
perderete voti", ognuno pensi ai voti suoi e alla fine tireremo le
somme. Io credo che la gente non si aspetti più tante chiacchiere,
non si aspetti più tanti giri di parole per dire poco e fare
niente, ma si aspetti che alla fine di questo passaggio noi
possiamo dire: "abbiamo proposto nel programma - e il programma è
pubblico - questo. Dove siamo? Siamo a questo punto". Questo è un
passo avanti: dal settore agricolo al settore industriale al
settore della scuola. Qualcuno ha parlato della scuola: la scuola è
un grande problema, che si sta affrontando con la decisione
necessaria e con la giusta prudenza, come affronteremo le stesse
questioni per l'altro punto delicato, quello della sanità e del
sociale. Non abbiamo mai detto che faremo miracoli, noi abbiamo
presentato un programma e un progetto che è realistico, che è
competente nelle singole parti relativamente alle aspettative della
gente. Questa è una risposta seria alle richieste che ci sono
venute e noi in tal senso vogliamo muoverci per riuscire a dare
delle risposte nel modo più appropriato possibile.
Ho sentito ripetere molto il termine "condivisione", da altri ho
sentito che, come forza politica, hanno avuto il mandato dal loro
elettorato di stare in minoranza e quindi sono coerenti perché
stanno in minoranza, stiano in minoranza, non voglio cambiare la
loro disponibilità. Noi invece non abbiamo avuto il mandato di
stare in minoranza: noi abbiamo avuto un mandato per tenere conto
di un programma...
(interruzione di un Consigliere, fuori microfono)
...e abbiamo cercato di operare in un modo che fosse il più
conseguente possibile. Chi invece cerca di essere coerente in
minoranza sia coerente in minoranza, noi non ci preoccupiamo di
certo. Con questa logica quindi noi pensiamo di poter lavorare
molto bene, se le proposte vengono accettate anche da chi è rimasto
in minoranza, ci fa piacere, altrimenti dovremo andare avanti così.
La Consigliera Morelli ha detto: "non c'è problema per le riforme,
basta che ce lo diciate e noi approviamo", perché è stato così fino
adesso? A me non risulta. Quando presentavamo una legge che era
leggermente..."dobbiamo fare 26 comitati, dobbiamo sentire", e si
bloccava tutto. Questo è uno dei punti delicati
dell'amministrazione, quello di cui tutti si lamentano, ci sono
tempi troppo lunghi da quando un'idea trova una sua soluzione a
quando viene portata a termine: la frase è scontata, ma sono tempi
biblici e non sono più coerenti e sopportabili rispetto alle
urgenze di risposta che noi dobbiamo dare. Sotto questo aspetto,
noi riteniamo di dover fare un percorso insieme, con tutte le
possibilità che ci sono di un dialogo aperto; il metodo di lavoro è
quello di trovarsi attorno ad un tavolo, di discutere e di trovare
le soluzioni. Quando si allarga il tavolo, si allarga anche al
contributo di idee di ognuno che deve essere mediato per trovare le
soluzioni, come si è sempre fatto. Questo è credo il realismo con
cui abbiamo affrontato questo tema, con cui abbiamo dato delle
soluzioni e con cui ci atteniamo a lavorare nel modo che abbiamo
detto.
Presidente -
Per dichiarazione di voto, la parola al
Consigliere Chatrian.
Chatrian (ALPE) -
Presidente, poi penso che discuteremo
gli ordini del giorno prima di votare.
Presidente -
Esatto, collega.
Chatrian (ALPE) -
Ringrazio il Presidente della Regione.
Noi abbiamo avuto un mandato dai nostri lettori: stare in
minoranza, portare avanti i contenuti, le cose che abbiamo
promesso, detto, scritto nero su bianco sui nostri programmi; lei
la semplifica facendoci dell'ironia, ma noi siamo molto fieri del
percorso che stiamo portando avanti. Abbiamo capito che è una cosa
vostra quella che oggi state facendo, ma a noi non interessa
entrare né a gamba tesa, né con la gambetta, né con qualcos'altro,
è una cosa vostra, lo ha detto bene lei: "è una cosa nostra, la
facciamo noi", tant'è vero che noi stiamo molto distanti.
Nell'intervento che ho fatto questa mattina e che hanno fatto i
cinque colleghi di ALPE abbiamo parlato di cosa vorremmo fare noi,
non abbiamo parlato di chi perderà voti, a noi queste cose non
interessano. Io parlo per ALPE, del resto sono abituato a parlare
per il nostro gruppo e non per gli altri. Dato che è una cosa
vostra, dato che noi ci siamo presentati con altre due squadre -
questo me lo lasci dire - noi ci siamo presentati con i colleghi
dell'UVP e con i colleghi del PD e abbiamo raccolto quasi
trentamila voti, ci siamo presentati in alternativa al suo modello.
Lei è stato un mago, perché oggi lei fa un passo avanti, acquista
altri sette seggi o sei - il calciomercato inizierà mi sembra a
fine luglio -, lei ne ha portati via in pochi mesi 10 acquistandoli
con soldi pubblici, è stato un mago, è stato abile - le
riconosciamo quest'abilità - cambiando praticamente nulla, perché i
27 punti che ci avete dato questa mattina sono un libro dei sogni -
io lo dicevo stamattina -, ci vorranno 50 anni di legislatura, 10
legislature per dare gambe e corso ai 27 punti che lei ha inserito
qua dentro.
Al di là di quello, Presidente, lei è più forte di prima oggi:
come dicevo, ha acquistato sul calciomercato a pochi soldi, perché
non ha pagato di tasca sua, a differenza di Berlusconi a livello
nazionale che ogni tanto pagava anche di tasca sua, lo dico anche
come si dice dove risiedo io: "
Y é pieu bravo dé Berlusconi
perquè luì paye po avoué ché seu, i paye avoué lé seu pebleuc
"
(traduzione letterale dal patois: "È più bravo di Berlusconi perchè
lui non paga con i suoi soldi, paga con i soldi pubblici").
L'operazione che lei oggi fa quindi va oltre indubbiamente,
tant'è vero che lei dice: "l'abbiamo condito", ma voi potete
condirlo legittimamente come volete e quando volete, noi cercheremo
nelle sedi opportune di elaborare delle proposte, cercheremo nelle
sedi opportune, in Consiglio, in commissione e anche all'esterno,
di poter proporre le nostre iniziative, quelle che, secondo noi,
potrebbero essere delle modifiche legislative, dei pungoli, degli
stimoli per migliorare il sistema valdostano.
Detto questo, tra poco cercheremo di illustrare i due ordini del
giorno che abbiamo presentato: dal nostro punto di vista, nulla di
nuovo c'è sotto il cappello di questo nuovo allargamento, non entro
nel merito delle scelte che fanno i colleghi dell'UVP, come altri
colleghi hanno fatto pochi mesi fa, e l'abbiamo detto
tranquillamente, ma, dal nostro punto di vista, avremmo gradito - e
questo lo ribadiamo - che se volevate mettere in campo una nuova
maggioranza, un nuovo allargamento con le briglie più larghe per
poter governare più serenamente, più tranquillamente - di
cambiamento, dal nostro punto di vista, qua dentro non c'è nulla,
questa è una nostra posizione - siete indubbiamente liberi di fare
come credete e come volete. Altra cosa è invece azzerare il Governo
regionale, come avremmo gradito; voi non lo ritenete utile e
possiamo avere due posizioni diverse penso, Presidente, e da lì
rivotare un Governo esecutivo, un Presidente della Regione,
ridistribuire le deleghe e ripartire per i prossimi due anni
tranquillamente...a scadenza elettorale.
Presidente -
Altri? Procediamo alla votazione dell'ordine
del giorno n. 1 presentato da ALPE e Movimento Cinque Stelle. Ha
chiesto la parola il Consigliere Chatrian, ne ha facoltà.
Chatrian (ALPE) -
Io non vorrei tediare soprattutto chi
ci ascolta all'esterno, ma l'ente pubblico di solito non parla nei
bar, non ci sono solo le parole, ma ci si abitua ad affrontare le
situazioni con degli atti amministrativi: con delle posizioni, con
delle mozioni, delle risoluzioni, in questo caso ordini del giorno.
Abbiamo rispolverato insieme ai colleghi del Movimento Cinque
Stelle un ordine del giorno
tel quel
, non abbiamo modificato
una virgola, un punto e virgola, una premessa, non abbiamo
modificato soprattutto quello che si richiede. È un ordine del
giorno che qualche anno fa avevamo firmato in 17, poi pochi mesi fa
abbiamo firmato in 14 e oggi invece presentiamo quest'ordine del
giorno con 7 firme. L'ordine del giorno è molto semplice, chiede:
"al fine del rispetto della legge, l'azzeramento dell'intero
Esecutivo e, qualora sussistano le condizioni, di procedere alla
nomina di un nuovo Governo", praticamente si chiede di azzerare
l'intero Esecutivo. Ho letto solo la parte finale, perché nelle
regionali del luglio 2013 tre sono stati gli schieramenti proposti
alla comunità valdostana: la prima, la coalizione proposta
dall'Union Valdôtaine e Stella Alpina; la seconda da UVP, ALPE e PD
e la terza dal Movimento Cinque Stelle.
All'interno della legge regionale - non c'entra nulla lo Stato,
la Comunità europea - è molto chiaro un articolo, l'articolo 4bis:
"Ogni partito, movimento o gruppo politico contestualmente alla
presentazione delle liste, ai sensi dell'articolo 7, presenta un
proprio programma elettorale che può essere comune a più liste con
dichiarazione sottoscritta dai presidenti o segretari regionali dei
partiti, movimenti o gruppi politici alle cui liste tale programma
si riferisce, ovvero da rappresentanti da loro indicati con mandato
autenticato direttamente dal notaio. Ogni lista può sottoscrivere
un solo programma elettorale". Ci sembrava scritto abbastanza bene
all'interno della legge regionale; l'obiettivo era evitare salti
della quaglia, transfughi, cambiamenti repentini all'interno di una
legislatura ed è per quello che gentilmente mi sembra che questo
ordine del giorno vada solo in questa direzione. A parte che non
abbiamo né i numeri, né il peso, né il condizionamento di non farvi
fare l'operazione che state mettendo in campo, l'unica cortesia -
io penso che sia un discorso di cortesia di natura
politico-amministrativa - è quella di dire agli elettori: "ci siamo
presentati in maniera completamente diversa", tante sono le
dichiarazioni che sono state fatte all'inizio legislatura e
tantissime quelle che sono state fatte un mese fa, quando il PD ha
deciso di aderire alla maggioranza, chiediamo semplicemente
all'Esecutivo tutto di dare le dimissioni e a questo punto
ripartire da zero: ci sembra anche normale, è un discorso di forma,
di sostanza, di dignità e anche di quel pelo di segnale verso
l'esterno che state facendo qualcosa di diverso e decidete comunque
di mettere in campo per i prossimi due anni un nuovo Governo, una
nuova maggioranza e delle nuove idee.
Prima di eventualmente citare anche i passaggi violentissimi che
erano stati fatti in quest'aula a luglio 2013 e a luglio 2015, che
evito a chi ci ascolta di sentire, gradirei ci fosse qualcuno anche
della maggioranza che prendesse la parola, perché le parole erano
state violentissime in questo Consiglio, soprattutto dai colleghi
dell'UVP legate al fatto che c'era stato un tradimento totale nei
confronti degli elettori - ognuno parlava indubbiamente dei suoi e
non degli altri, perché siamo tutti abituati a parlare ognuno per
le proprie cose e non per le cose degli altri - io penso che sia
importante affrontare questo tema e speriamo che la maggioranza
abbia voglia comunque di accettare la nostra proposta.
Presidente -
Ha chiesto la parola il Consigliere Ferrero,
ne ha facoltà.
Ferrero (M5S) -
Solo una breve integrazione. La legge
regionale del 1993 era fatta bene e aveva anche un suo significato
- vado ad integrare quello che ha detto il collega Chatrian - che
era quello di dire prima delle elezioni con chi mi metto per fare
che cosa, in maniera tale che si garantisse la governabilità,
questa cosa di cui si parla tanto a livello nazionale e anche a
livello regionale: io so con chi mi metto, so cosa devo fare, gli
elettori mi votano per quello, perché sennò cosa potrebbe
succedere? Che uno prima delle elezioni dice: "Rollandin per
carità, bisogna farlo fuori, basta con questo sistema, non ne
possiamo più, dobbiamo pensionarlo" e dopo le elezioni
improvvisamente qualcuno cambia idea, che poi è quello che è
successo. La legge intendeva proprio evitare questi cambi di
traiettoria per una questione di rispetto nei confronti degli
elettori, rispetto che evidentemente è venuto meno.
D'altronde, se credete veramente nel programma che ci avete
presentato, se credete veramente nella coalizione, nella solidità
della nuova coalizione che si è venuta a creare, rimettete in mano
agli elettori la possibilità di esprimersi. Questo è il programma
migliore che c'è, voi rappresentate la parte migliore della
politica valdostana, andate tranquillamente alle urne e avrete una
riconferma e ne uscirete ancora più forti di prima. Questo prevede
la legge, una legge che rischia di non essere comunque rispettata.
Allora cosa facciamo le leggi, perché facciamo delle leggi che
hanno dei buoni principi che poi vengono calpestati? Quello che si
chiede non è qualcosa di straordinario, non è qualcosa tanto per
fare l'opposizione. Noi vi diamo atto: bellissimo programma,
straordinario, fantascientifico, portatelo ai valdostani, fatevi
votare, dite ai valdostani che dopo le elezioni vi ritroverete
tutti assieme: Union Valdôtaine, UVP, Stella Alpina e PD, vi
voteranno, avrete il 90 percento, una maggioranza bulgara e
trasformerete questa Regione in un paradiso, ma che siano gli
elettori a dirlo, che non sia una manovra di Palazzo con degli
spostamenti delle pedine sulla scacchiera a decidere tutto. Penso
che, al di là di qualsiasi ragionamento, non si chieda la luna, si
chiede il semplice rispetto della legislazione attualmente in
vigore.
Presidente -
Altri che chiedono la parola? Ha chiesto la
parola il Consigliere Bertschy.
Bertschy (UVP) -
Per correttezza, poi ci daremo anche
delle modalità, credo sia legato in maniera particolare al gruppo
UVP quest'ordine del giorno; anche nell'introduzione mi sembra sia
stato detto in maniera precisa, forse come quello successivo. Non
c'è nessun problema ad ammettere e a dichiarare che noi questo
argomento l'abbiamo portato nell'ambito della trattativa, ritenuto
come la sostituzione da parte delle altre forze politiche non
prevedesse sostituzioni al Governo, rilevato come l'articolo 8 del
Regolamento prevede un'unica votazione, le altre forze politiche
non l'hanno ritenuto necessario. Può essere considerata come si
vuole, ma bisogna avere anche la chiarezza di dire le cose senza
nessun problema. Per noi è stato molto più importante invece tutto
il discorso del Regolamento.
Una piccola precisazione sulla questione delle elezioni. Ad un
certo punto di questa legislatura UVP ha firmato sette lettere per
dimettersi e andare alle elezioni e non mi pare che tutti i gruppi
fossero così convinti di questo argomento. Noi eravamo convinti che
ad un certo punto andava fatta chiarezza, non mi pareva ci fosse in
tutti i gruppi, ma non voglio fare polemica perché non è il caso.
Sbandierarlo in certi momenti va bene, in altri ce ne se dimentica,
le persone serie che sono sedute qua sanno benissimo chi non era
d'accordo, evitiamo di dichiararlo in maniera troppo "annunciata".
Io dico che l'azzeramento poteva essere un di più di questo
progetto, le forze politiche non l'hanno ritenuto necessario; a
nostro avviso, poteva essere un qualche cosa che dava un valore
aggiunto, è vero anche che con la sostituzione di un semplice
Assessore non sarebbe cambiato assolutamente nulla, mentre è molto
più importante che dietro questo progetto ci siano quei punti, quel
programma che sono il punto d'incontro tra due coalizioni perché si
intende forse a dimenticare che ci si presenta agli elettori con
degli argomenti. Che oggi l'UVP raccolga firme in giro per la Valle
d'Aosta sulla ferrovia e sui referendum e che poi lo porti su un
tavolo di lavoro di un programma di una coalizione che aveva - come
ha detto questa mattina il collega Ferrero - l'idea che le bimodali
dessero un'unica risposta, io credo che sia un punto d'arrivo per
l'UVP e per il PD: un punto d'incontro su un progetto che non era
parte sicuramente di un progetto. Spero quindi che venga visto
anche con soddisfazione da parte di chi oggi ha voglia di fare un
percorso diverso.
Il programma può essere banale, può essere troppo...però il
programma sarà l'argomento sul quale i nostri organi e noi come
eletti ci siamo impegnati a fare il lavoro quotidiano per
dimostrare che, oltre ad un'alleanza, c'è un obiettivo da
raggiungere ed è un obiettivo anche molto importante. L'azzeramento
in questo senso quindi è un argomento che abbiamo considerato e che
non avremo problemi a considerare ancora nella misura in cui si
troverà la forza per poterlo fare. Oggi questa volontà non è
necessaria e non è stata ritenuta utile.
Presidente -
Ha chiesto la parola il Presidente della
Regione, ne ha facoltà.
Rollandin (UV) -
Due brevi considerazioni: credo che il
collega Bertschy abbia già detto quanto sia illuminante sul fatto
delle elezioni, che si vogliono sempre quando non si possono fare.
Per il resto noi crediamo che per le elezioni dovrete attendere i
mesi giusti, poi nel 2018 ci saranno le elezioni a cui noi con
quest'accordo ci prepariamo per dare prima le risposte che
serviranno a far capire perché ci siamo messi d'accordo su
questo.
Sul fatto di dare le dimissioni non capisco quale sia il valore
aggiunto di dimissionare tutti per sostituirne uno. Noi riteniamo
che vi sia la sostituzione, come già avvenuto, dell'Assessore
dimissionario: questo è il semplice ragionamento. Non c'è stato
nessun rimpasto, non c'è stato niente: si sostituisce l'Assessore
che ha dimissionato. È la ragione per cui voteremo contro.
Presidente -
Ha chiesto la parola il Consigliere
Chatrian, ne ha facoltà.
Chatrian (ALPE) -
Conoscevamo la sua posizione,
Presidente Rollandin, la stessa di un anno fa quando entrò il PD in
maggioranza, ma, dato che con i colleghi dell'UVP avevamo fatto
delle battaglie insieme su questo tema, prima ho citato le mie
considerazioni, le nostre considerazioni di ALPE, adesso cito
qualche considerazione fatta solo pochi mesi fa. Certi colleghi che
hanno partecipato alla stesura di questa legge sanno benissimo che
tra le altre cose l'atto del notaio era stato proprio previsto "per
tutelare, anche a livello di cause civili, eventuali passaggi,
salti della quaglia e cambiamenti repentini per andare a cercare un
posto al sole". Queste sono dichiarazioni di pochi mesi fa. Poi la
sua posizione la conosciamo molto bene, Presidente. "Noi pensiamo -
sempre i colleghi dell'UVP - che sarebbe stato molto corretto e
onesto nei confronti della comunità valdostana, soprattutto da
parte della componente di questa nuova maggioranza, che ha fatto
delle battaglie sulla coerenza, sui metodi, sul controllo del voto
e su tutte queste grandi belle parole di cui si è riempita la bocca
in questi anni, venire in quest'aula e far dimissionare Giunta,
Presidente e l'Ufficio di Presidenza tutti insieme". Vi rubo ancora
qualche minuto. "Secondo noi, la questione è molto più semplice:
c'è stato un accordo, non c'è nessun problema nel venirlo a dire,
si è sistemato qualcuno e si obbliga qualcun altro a rinunciare. Se
a chi rinuncia questo va bene sulla questione di non arrivare con
delle dimissioni, al di là dell'Union Valdôtaine e della Stella
Alpina, se ritenete che forse non sarebbe stato più corretto
presentarvi in quest'aula dimissionari e ricomporre gli equilibri
che avete ipotizzato a livello non di Segreterie ma di colleghi qui
in Consiglio, sarebbe stato meglio". Tutte considerazioni che ci
sembravano importanti.
Continuo: "Ciò che noi stiamo cercando di dimostrare o comunque
sul quale cerchiamo di fare luce, com'è stato fatto in passato,
semplicemente questo passaggio politico ha degli aspetti negativi:
intanto ha degli aspetti negativi nei confronti della comunità che
ci ha eletti, perché noi ci mettiamo nei panni degli elettori -
dicevano i nostri colleghi - vanno a votare, votano delle
coalizioni e il giorno dopo o comunque dopo due anni o qualche
mese, senza andare a scomodare Fidel Castro, il fratello (Raúl
Castro) e quello che è successo cinquant'anni fa, scusate, ma
rinnegare dopo pochi mesi quello che è stato detto un anno fa, un
anno e mezzo fa in quest'aula a noi fa specie e spiegheremo il
perché, ma senza voler fare delle considerazioni personali solo
politiche".
Ho voluto ricordare certi passaggi perché sono comunque
importanti, è per quello che abbiamo proposto questo. Ne cito
ancora uno ed è l'ultimo: "Tutto ha un limite, colleghi: i passaggi
politici si possono anche fare, ma ripetiamo che noi crediamo che
un po' di credibilità se almeno uno condivide questo valore, si
debba portare avanti sempre. Tutto è possibile, oggi purtroppo si
dimostra che tutto è possibile e in chi ha ancora un po' di
speranza...ma in politica alla fine siete tutti uguali, in politica
tanto oggi si dice una cosa, domani si dice il contrario. Ma come
dare torto a queste persone che ti dicono questo? Tutto è in
vendita, tutto è comprabile, oggi si dimostra che tutto è in
vendita.
En francais on dit: tout en vente
".
Era solo per portare a conoscenza, noi la posizione del
Presidente Rollandin la conosciamo molto bene, tant'è vero che non
era tanto rivolto a lei, ma era rivolto ai colleghi con cui abbiamo
condiviso non tanto delle battaglie... Io penso che se in
quest'aula si sono dette delle cose puntuali, nel rispetto della
coalizione, nel rispetto del voto...ma nulla c'entra con gli
elettori, c'entra con la presentazione che è stata fatta in un modo
diverso, alternativo e ci sembrava non tanto di sostanza - è vero,
collega Bertschy - era più di forma: si azzera, vi votate, ve la
condite - come ha detto giustamente il Presidente Rollandin - e poi
fate le riforme, le leggi che volete e che intendete mettere in
campo ognuno per la propria posizione e ognuno cerca di fare del
suo meglio all'interno di questo Consiglio regionale. Era questa la
filosofia che ci ha indotto a presentare quest'ordine del
giorno.
Presidente -
Non vedo altre richieste, procediamo alla
votazione dell'ordine del giorno n. 1. Dichiaro aperta la
votazione. La votazione è chiusa.
Presenti: 35
Votanti: 28
Favorevoli: 7
Contrari: 21
Astenuti: 7 (Bertschy, Fabbri, Gerandin, Grosjean, Nogara,
Rosset, Laurent Viérin)
Il Consiglio non approva.
Passiamo all'esame dell'ordine del giorno n. 2, presentato
sempre da ALPE e Movimento Cinque Stelle. Ha chiesto la parola il
Consigliere Chatrian, ne ha facoltà.
Chatrian (ALPE) -
Tutte le forze politiche rappresentate
in questo Consiglio avevano inserito all'interno del proprio
programma la riduzione degli Assessorati per mille ragioni, non
solo di natura economica, ma il ragionamento era stato fatto magari
per cercare di essere più celeri, essere più performanti come
macchina pubblica, cercare di suddividere ancora meglio il potere
esecutivo da quello legislativo. Poi, finita la bagarre elettorale,
il 1° luglio è iniziato il primo Governo Rollandin e noi 17
Consiglieri mi sembra - qualcuno mi corregga se sbaglio - per
quattro volte nel corso di questa legislatura, quindi in questi tre
anni, abbiamo presentato questa risoluzione, quest'ordine del
giorno, questa mozione, che è una mozione d'intenti che non dice
dove. Sappiamo perfettamente che può essere una rideterminazione
del Governo regionale quella di andare a rivedere le deleghe,
trovare delle sintesi per poter quanto meno ridurre gli Assessori
regionali: questo è un po' l'intento del nostro ordine del giorno.
Anche su questo la posizione del Presidente Rollandin la
conosciamo, perché ce l'ha già illustrata nel "Rollandin ter" nel
luglio 2015 e anche nel giugno 2014. Su questo gradiremmo conoscere
la posizione del gruppo UVP, perché su questo mi sembra avevamo
dato battaglia, perché uno ci crede, battaglia perché uno crede
che, nel momento in cui si deve modificare un assetto, è perché a
monte c'è un progetto, a monte ci sono degli obiettivi e per
raggiungerli bisogna dare gambe al nuovo assetto.
Anche qui non so se ha senso continuare a leggervi le
dichiarazioni di diversi colleghi del gruppo UVP su questo tema, ma
a luglio furono violentissimi gli attacchi al collega Donzel,
furono virulenti, furono dei passaggi quasi difficili da leggere
oggi. Oltretutto pochi giorni fa noi abbiamo letto dagli organi di
stampa...ci sembrava fosse un punto qualificante del nuovo progetto
quello di ridurre l'assetto del Governo, tant'è vero che con gli
amici Patrizia, Chantal, Fabrizio e Alberto e poi con Stefano e
Roberto ieri sera abbiamo avuto il dubbio che oggi ci avreste
presentato veramente un nuovo assetto. Le frasi che sono state
dette all'interno di quest'aula sono state violentissime, all'epoca
si parlava contro il collega Donzel dicendo: "questa mozione
l'avevi scritta tu di tuo pugno, poi noi l'avevamo condita,
condivisa e di conseguenza si credeva che fosse la direzione
giusta". Quando abbiamo letto dai giornali che questo era uno dei
punti qualificanti lo avevamo ritenuto un passaggio importante,
quindi qualcosa di nuovo c'è, anche se magari simbolico. Questo è
lo spirito con cui noi abbiamo riproposto quest'ordine del
giorno.
Come dicevo prima, la posizione del Presidente della Regione la
conosciamo già, ma se poi giustamente vuole ribadire la sua
posizione, noi ascoltiamo attentamente.
Presidente -
Ha chiesto la parola il Consigliere
Bertschy, ne ha facoltà.
Bertschy (UVP) -
È iniziato il gioco del ping-pong. I
colleghi di ALPE giustamente, con lo spirito che in questa prima
fase può animare questa situazione, cercano di mettere in
contraddizione qualsiasi scelta che il gruppo dell'UVP fa, è
comprensibile. Io in premessa dico che noi non abbiamo alcuna
intenzione invece di polemizzare continuamente, anche perché c'è
stato un ottimo lavoro fatto con i colleghi e capisco il fatto che
si cerchi di mettere in contraddizione oggi il nostro operato. Noi
abbiamo fatto un percorso molto trasparente con un Congresso che ci
ha portati qui; al Congresso abbiamo definito dei punti, tra i
quali c'è anche la riduzione degli Assessorati che fanno parte del
programma di governo sulla legge regionale futura. L'abbiamo
chiesta anche in quest'occasione, in questo momento non ci sono le
condizioni, perché l'UVP forse ha dei limiti, però si rende conto
che con i propri voti può proporre, discutere ma poi non può
decidere da sola, può aggiungersi ad una discussione e portare il
proprio contributo, però poi se non si ha la forza di andare oltre,
o non si affrontano i percorsi, o si prova politicamente a fare un
lavoro un po' alla volta. Sulla legge ci sarà, il gruppo invece ha
preso un impegno con i propri elettori, con i propri
rappresentanti, così non condizioneremo neanche gli altri colleghi,
noi destineremo la parte supplementare delle due cariche apicali,
come da emendamento, ad un fondo che destineremo a progetti sociali
e culturali che definiremo poi in parte.
Noi quindi, rispetto agli impegni che abbiamo votato qua, faremo
il nostro percorso trasparente senza mettere in difficoltà chi non
l'ha condiviso dall'inizio con noi. Per il resto, evidentemente
continueremo le nostre battaglie: se avremo della forza e se
verranno ritenute utili all'interno della nuova alleanza, le
porteremo fino in fondo; se non si avrà la forza, si sarà discusso
e si sarà portato su un altro campo.
Presidente -
Ha chiesto la parola il Consigliere Roscio,
ne ha facoltà.
Roscio (ALPE) -
Un piccolo contributo relativamente a
questo punto. A suo tempo l'Ufficio di Presidenza aveva fatto
un'analisi dei costi della democrazia, andando a fare dei confronti
tra quello che costavano i Consiglieri regionali della Valle
d'Aosta, quelli delle altre Regioni italiane e una cosa era emersa
come elemento di distinzione: che i costi delle funzioni valdostane
erano abnormi rispetto a quelli del resto dell'Italia; gli
Assessori valdostani percepivano dei soldi che erano esagerati
rispetto ai loro colleghi italiani delle altre Regioni. Abbiamo dei
dati numerici che credo siano inconfutabili. Mi ricordo che in una
finanziaria c'era stato un emendamento proposto allora dal PD, che
era anche interessante: si diceva se per mille ragioni il Governo
non vuole ridurre il numero degli Assessorati per ragioni
organizzative, comunque siccome, a fare i conti grossolani, un
Assessorato costa 200 mila euro l'anno, volendo questi soldi si
possono tranquillamente destinare e mantenere al pubblico lasciando
i soldi al bilancio pubblico e a parità di costi ridurre di un
numero, o di due, di quello che si vuole per avere un risparmio
effettivo. Si mantengono quindi gli Assessorati, ma i costi a
carico della collettività sono inferiori. Su questo la proposta può
essere duplice: da un lato, se non si vuole ridurre, perché ci sono
motivi diversi, si può tranquillamente prendere l'altra strada, per
cui alla fine il succo della cosa è lo stesso: a carico del
pubblico vi sono meno costi a parità di servizi. Io chiederei di
valutare almeno questa proposta visto che era comunque stata
portata come emendamento ad una finanziaria passata.
Presidente -
Collega Roscio, il lavoro che abbiamo fatto
tutti insieme...è chiaro che se lei prende solo una voce, ma se
uniamo le tre voci, noi siamo tra i più virtuosi, perché le altre
Regioni hanno un ragionamento di indennità di carica e diaria che è
nettamente differente. Dobbiamo essere corretti verso chi ci
ascolta.
Per la replica, la parola al Presidente della Regione.
Rollandin (UV) -
Il collega Chatrian mi aveva già
esonerato dal prendere la parola, comunque brevemente volevo dire
che in effetti i colleghi dell'UVP questo problema l'hanno
sollevato, noi abbiamo detto quello che avevamo deciso: a tre anni
dalla legislatura non ci sembrava corretto interrompere il lavoro
di un Assessorato. Sicuramente per il futuro...anche noi riteniamo
che questo problema vada affrontato in quei termini, però credo che
- come il collega sa - non si tratta solo di dire che non c'è più
un Assessorato, ma bisogna riprendere tutte le funzioni che vengono
svolte. Non è un tema così banale, perché il riposizionare una
serie di funzioni, non parliamo di alcuni Assessorati più
complessi, ma anche quello meno complesso, porta via almeno
sei-otto mesi e arriviamo alla fine e quindi non ha più senso. È la
ragione per cui noi riteniamo che la soluzione possa essere giusta
e in questo momento noi ci asteniamo.
Dalle ore 16:24 assume la presidenza il Vicepresidente
Follien
.
Follien (Presidente) -
Ha chiesto la parola la
Consigliera Certan, ne ha facoltà.
Certan (ALPE) -
Se il buongiorno si vede dal mattino,
siamo ben messi, Presidente Rollandin e collega Bertschy. È stato
chiaramente detto: "i colleghi ci hanno presentato questa proposta,
ma non riteniamo di doverla accettare". Solo così per ricordare a
tutti i cittadini che nelle strade, nei vari banchetti ci siamo
anche noi e ci sono soprattutto tantissimi cittadini che stanno
raccogliendo le firme per la ferrovia, per il
quorum
, per
tante altre cose e porteremo anche noi queste proposte, perché se
tutte le proposte che porterete avranno questo risultato solo per
ottenere solo i posti al comando che vi interessano...il buongiorno
si vede dal mattino, inizia male.
Dal prossimo consiglio si farà tutto: abbiamo capito questo da
quelle quattro righette che ci avete dato oggi, ci sarà anche la
riduzione dei Consiglieri che, come sappiamo tutti, dovrà avere un
iter lunghissimo e che quindi probabilmente non si potrà portare a
termine, ecco perché adesso vi riempite la bocca di queste grandi
riduzioni: perché sapete già che non ci sono i tempi amministrativi
per portarli avanti. Presidente, so che le dirò cose che a lei non
piacciono, ma io gliele dico lo stesso.
Giusto per leggere un po' e finire quest'enciclopedia che
potremmo pubblicare fra qualche anno e andrà sicuramente a ruba,
credo, perché di dichiarazioni eccezionali ne sono state fatte
tantissime. Leggerò un passaggio di un anno fa dei colleghi allora
convinti che fosse necessario dare un segnale ai cittadini, che
fosse necessario anche solo con un gesto di buona volontà discutere
di quest'ordine del giorno, partendo da un ordine del giorno che
avevamo presentato: il primo non cambiamento che vediamo, colleghi,
è la questione del numero degli Assessorati, perché di lezioni ne
hanno date e ne abbiamo prese un po' tutti. Qui in questo
particolare frangente si parlava chiaramente ai colleghi del PD:
"avremo modo di parlarne quando discuteremo quest'ordine del
giorno, ma noi crediamo che le grandi battaglie di questi due anni
sulla riduzione del numero degli Assessorati, sottoscritta da tutti
e quattro i gruppi di opposizione, perlomeno avrebbe potuto essere
un buon inizio e quindi in tutto ciò che ha citato il collega
Donzel forse si è dimenticato, magari avrebbe potuto così spiegarci
perché questa battaglia che magari avete anche proposto e che non è
stata accettata, ci risulta invece che nell'ultima proposta della
Stella Alpina nel momento di ridefinizione dell'assetto di governo
ci fosse un'accettazione di rinuncia da parte loro, ma anche una
richiesta del...numero di Assessorati con la rinuncia di qualcun
altro. Questa non è stata accettata né dall'Union Valdôtaine e
neanche dal Partito Democratico. Questo per dire che la coerenza
per noi è più importante di tutte le altre idee politiche e della
legittima volontà di cambiare percorso". Una bellissima lezione, ma
il monologo continua "ci fidiamo quindi poco di questo cambiamento
e abbiamo così un dubbio che dietro il finto cambiamento ci sia
invece l'ambizione di voler in qualche modo far parte di un Governo
o comunque far parte di un posto che conta in un momento politico
molto delicato e quindi noi non condividiamo", e bla-bla. Certo,
non c'era proprio da fidarsi, anzi ci si diceva che qualche gruppo
l'aveva anche quasi accettato, non siete stati capaci di farvi
ascoltare.
Il metodo utilizzato dal Presidente Rollandin è sempre lo
stesso: non ha accettato. Come ha detto adesso, lui fa così e da
voi è stato rimproverato giustamente: adesso noi non
possiamo...sarebbero gelosi se non dessimo una tirata d'orecchie
anche a loro. Capogruppo Bertschy: "non hanno accettato, eppure noi
abbiamo ben chiesto!". Questo è il modo in cui probabilmente si
continuerà a lavorare: è tutto un
déjà vu
.
Ricordo solo per la cronaca che volendo si potrebbero anche
moltiplicare gli Assessorati, non c'è necessità di ridurre. In
Corsica, ad esempio, gli Assessori regionali dell'isola prendono
meno di 2 mila euro al mese, quindi credo che potreste anche
moltiplicarli, l'importante è che non ci sia una spesa maggiore.
Oggi invece ci rendiamo conto che in quest'aula si continuano solo
a dire tante parole; si continuano a dire tante cose, poi però,
quando è necessario metterle in pratica, non lo si fa. Credo che
oramai i cittadini abbiano capito benissimo che non solo
quest'operazione è l'ennesimo - l'abbiamo detto bene questa
mattina, è stato chiaramente ripreso -
bluff
, questa mattina
Chatrian ha parlato di "
patse
", cioè di un accordo
sottobanco, è stato fatto questo, un
maquillage
, avete fatto
un bellissimo maquillage, oramai i cittadini si sono abituati anche
a questo e sarete smascherati. Poi giustamente, Presidente, lei,
che è molto sicuro di sé, dice: "ci stiamo solo preparando, siamo
sulla rampa di lancio per il 2018 e nel 2018 chiaramente faremo
vedere tutta la nostra potenza", l'ha già fatto altre volte, è
caduto malissimo e si è fatto molto male, magari faccia attenzione
prima questa volta! La saggezza dovrebbe consigliarle di essere un
po' più cauto.
Presidente -
Ha chiesto la parola il Consigliere Roscio,
ne ha facoltà.
Roscio (ALPE) -
A beneficio di chi ci ascolta, perché
forse, da quello che ho detto prima, non è ben chiaro...siccome ho
l'abitudine di fare dei conti, sono andato a riprendere, Presidente
dimissionario Viérin, i conti di allora e la matematica non mente,
perché ho fatto le medie di quanto percepisce un Presidente
regionale italiano in media: 3 mila euro al mese, quello valdostano
5700, se per lei è uguale...questi sono conti dati dagli uffici,
che gli uffici smentiscano in caso contrario...gli Assessori 2082,
i valdostani 4011. Questi sono dati forniti all'Ufficio di
Presidenza dagli uffici, se questi non sono veri, che vengano
smentiti.
Presidente -
Ha chiesto la parola il Consigliere
Grosjean, ne ha facoltà.
Grosjean (UVP) -
È tutto il giorno che ascolto con molta
pazienza, con molta calma, com'è il mio stile fare di solito e non
amo fare polemica. Il nostro Capogruppo forse non è stato
abbastanza chiaro, direi abbastanza elementare, perché parte dei
nostri fondi o dei nostri emolumenti noi è da tempo che li
destiniamo per delle iniziative che riteniamo nostre e non abbiamo
bisogno di spiegare a nessuno. Poi, quando sento parlare di
coerenza...l'ultimo Congresso cosa avete fatto? E voi venite a
parlare a noi di coerenza! Collega Chantal, per favore...
(interruzione della Consigliera Certan, fuori
microfono)
...come cosa c'entra? Quando va bene a voi, va bene a voi;
quando va bene per gli altri...
(nuova interruzione della Consigliera Certan, fuori
microfono)
...come cosa c'entra? I mandati?
(nuova interruzione della Consigliera Certan, fuori
microfono)
...sì, le candidature...sì, sono i mandati, le candidature o i
mandati, adesso non giochiamo sulle paroline! Piantiamola quindi di
fare polemica e andiamo avanti, la Valle d'Aosta ha bisogno di un
cambio di marcia, noi vogliamo provare con questo sistema a dare un
cambio di marcia, non abbiamo più intenzione di rimanere qui a fare
delle interpellanze e a fare delle mozioni, vogliamo aiutare e dare
una mano alla parte amministrativa e al Governo a portare avanti i
problemi della Valle d'Aosta.
Presidente -
Ha chiesto la parola il Consigliere
Chatrian, ne ha facoltà.
Chatrian (ALPE) -
Per tornare sul tema in questione, dato
che l'ordine del giorno che abbiamo presentato parlava di
qualcos'altro, era solo per chi ci segue, magari non qui
all'interno che non siete tanto interessati alle mozioni che vi
presentiamo. Noi oggi abbiamo portato all'attenzione del Consiglio
l'opportunità di ridurre dagli otto Assessori, proposti dal
Consigliere incaricato Augusto Rollandin, ad un numero più basso,
un numero che poteva essere sei, cinque, quattro, anche uno, "da
individuare creando modalità di collegamento dirette delle deleghe
assessorili alle materie di competenza delle commissioni consiliari
permanenti", noi abbiamo semplicemente chiesto questo.
Posso chiedervi ancora qualche minuto ma sarò brevissimo, perché
il messaggio di cosa pensiamo noi ve lo abbiamo già esplicitato su
questo tema, cosa altri colleghi avevano già dichiarato lo sapete,
è interessante invece questo passaggio, è curioso, Presidente
Rollandin, i colleghi qualche mese fa hanno fatto questo intervento
in aula dal punto di vista politico, nulla di personale. I colleghi
dell'UVP qualche mese fa hanno citato questo proprio su
quest'ordine del giorno: "i nostri elettori, anzi, i vostri
elettori sono stufi di sentirsi raccontare delle frottole, la
gente, gli elettori e anche quelli che non hanno votato, che si
sono astenuti e che hanno preferito dare un segnale alla politica,
sono stufi di essere traditi come amanti di terza o di quarta fila
o di quinta fila. Noi crediamo fortemente in questa cosa - quella
della riduzione degli Assessorati, poi se ci sono altri ordini del
giorno presentati al Vicepresidente Follien, non lo so - crediamo
che il numero degli Assessorati possa essere ridotto semplicemente
con un atto, che non è una legge, che non è un iter burocratico
molto lungo e neanche legislativo, ma che è una questione molto più
semplice. Com'è stato ricordato in passato, è chiaro che tutto il
discorso è indubbiamente solo ed esclusivamente una volontà
politica".
Termino perché non c'è nient'altro da aggiungere. Lo diceva
poc'anzi il Presidente Rollandin: è tutto rinviato alla prossima
legislatura, noi oggi volevamo portarlo all'attenzione perché ci
sembrava normale viste le dichiarazioni virulente che erano state
fatte solo qualche mese fa nei confronti del collega Donzel, ma il
riferimento non era il collega Donzel, io pensavo che su questo
tema ci si credesse, cioè che "
di paole chè passe i fé, i bague
què chè djon i chè fan
" (traduzione letterale dal patois:
"dalle parole si passa ai fatti, le cose che si dicono si fanno"),
immaginavamo, come gruppo ALPE, che alle dichiarazioni si sarebbe
dato gambe, così non è, l'ordine del giorno rimarrà valido,
peccato, "
damadzo
" (traduzione letterale dal patois:
"peccato") per l'ennesima volta. Il "
damadzo
" è stato
sovente utilizzato in questa giornata di allargamento, perché sommi
i "
damadzo
" ed è come in matematica: l'esponente diventa
sempre molto più alto e il cambiamento è pari allo zero, anzi forse
potrebbe essere persino un limite che tende a zero, e lì sarebbe
anche un dramma.
Presidente -
Ha chiesto la parola il Consigliere Fabbri,
ne ha facoltà.
Fabbri (UVP) -
Vorrei intervenire brevemente su
quest'argomento che è vero abbiamo affrontato magari con ben altra
foga in altri momenti, di cui però non ci siamo scordati e di cui
siamo ancora profondamente convinti, tant'è che, come ha detto il
nostro Capogruppo, è stato uno dei gruppi punti salienti e
fondamentali di questo nuovo programma che abbiamo presentato oggi
all'Assemblea. Vorrei ribadire che anche il costo di
quest'Assessorato, che non siamo riusciti a ridurre in questa fase,
ma che sicuramente riusciremo a ridurre in una fase successiva,
verrà compensato con un fondo che noi destineremo ad azioni che
decideremo e che andranno a vantaggio dei valdostani. Questo anche
per ribadire concettualmente la nostra posizione.
Presidente -
Se non ci sono altri interventi, possiamo
porre in votazione l'ordine del giorno. Dichiaro aperta la
votazione. La votazione è chiusa.
Presenti: 35
Votanti: 7
Favorevoli: 7
Astenuti: 28 (Baccega, Bertschy, Bianchi, Borrello, Donzel,
Fabbri, Farcoz, Follien, Fontana, Fosson, Guichardaz, Gerandin,
Grosjean, Isabellon, La Torre, Lanièce, Marguerettaz, Marquis,
Nogara, Péaquin, Perron, Restano, Rini, Rollandin, Rosset,
Testolin, Laurent Viérin, Marco Viérin)
Il Consiglio non approva.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK