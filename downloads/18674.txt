Consiglio Regionale della Valle d'Aosta - Oggetto del Consiglio n. 1781 del 10 gennaio 2001 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
CONSIGLIO REGIONALE
Attività consiliare d'aula
STATUTO
Precedente
Successivo
Resoconto integrale del dibattito dell'aula
Oggetto del Consiglio n. 1781 del 10 gennaio 2001 - Resoconto
OBJET N° 1781/XI Communications du Président de la Commission
spéciale pour les réformes institutionnelles. (Rejet
d’une résolution et approbation
d’autre résolution)
Communications Le Conseil
Vu que:
Le Conseil de la Vallée, par acte n° 63/XI du 29 juillet 1998, a
créé une Commission spéciale pour les réformes institutionnelles
ayant pour but de préparer, avant le 31 décembre 2000, un projet de
réforme du Statut. Elle dresse également tous les six mois un
rapport sur l’état d’avancement des
travaux.
Conformément à son mandat, cette commission a rédigé un rapport
préliminaire et un rapport de nature politique et programmatique
qui ont été soumis à l’examen du Conseil dans les
séances des 15 et 16 juillet 1999 et des 24 et 25 mai 2000.
Par lettre du 22 décembre 2000 le Président de la Commission
spéciale, Roberto Nicco, communique que, dans sa dernière séance en
date du 15 décembre 2000, la Commission a donné mandat à son
Président d’informer le Conseil régional sur
l’état des travaux.
Prend acte
des communications du Président de la Commission spéciale pour
les réformes institutionnelles.
Président
A la demande du Président de la Commission
spéciale pour les réformes institutionnelles nous avons inscrit cet
objet à l’ordre du jour, pour la présentation
d’une communication de la part de son Président.
La parole au Conseiller Nicco.
Nicco (GV-DS-PSE)
Cari colleghi, all’atto
della nomina della Commissione speciale per le riforme
istituzionali il Consiglio aveva stabilito un termine per i suoi
lavori: 31 dicembre 2000.
La commissione, nella sua ultima seduta, ha perciò dato mandato
al Presidente di informare il Consiglio sullo stato dei lavori e
sull'evoluzione della situazione nel periodo trascorso dalla
presentazione della seconda relazione, (24 maggio 2000), periodo
che è stato caratterizzato in materia di riforme istituzionali sia
da alcune significative vicende parlamentari, sia da un generale
intensificarsi del dibattito in differenti sedi. Elementi che
influiscono necessariamente sul nostro specifico lavoro di
riscrittura dello Statuto della Valle d’Aosta e che
è pertanto opportuno richiamare ed analizzare seppure
sinteticamente. Per quanto concerne le vicende parlamentari. Il
Parlamento italiano ha approvato in seconda lettura il testo di
legge costituzionale "Disposizioni concernenti
l’elezione diretta dei Presidenti delle Regioni a
Statuto speciale e delle Province autonome di Trento e Bolzano",
che diventerà legge a tutti gli effetti qualora non vi sia
richiesta, entro il 31 gennaio, di referendum popolare sullo
stesso. Testo di legge che segue l’analogo
provvedimento relativo alle Regioni a Statuto ordinario,
"Disposizioni concernenti l’elezione diretta del
Presidente della Giunta regionale e l’autonomia
statutaria delle Regioni", ora legge costituzionale 22 novembre
1999, n. 1.
Il Parlamento ha poi approvato in prima lettura (Camera, 26
settembre 2000; Senato, 17 novembre 2000) e si accinge, forse, a
discutere in seconda lettura il disegno di legge costituzionale già
"Ordinamento federale della Repubblica", ora "Modifiche al titolo V
della parte seconda della Costituzione". Dico forse, dato che, come
è noto, proprio in questi ultimi giorni in merito si è ultimamente
sviluppato un vivace confronto.
Per quanto concerne il dibattito sulle riforme, sul federalismo
ed in particolare sui nuovi Statuti sono da registrare alcuni
significativi momenti.
Tra i principali a cui abbiamo partecipato vi sono i
seguenti.
Le Regioni a Statuto speciale e le Province autonome si sono
riunite il 16 settembre a Villasimius, in Sardegna, nella Seconda
Conferenza, ove hanno approvato il documento "Le ragioni della
specialità nell’ordinamento federale", in cui
riaffermano, tra l’altro, l’attualità
delle ragioni storiche, politiche, culturali, linguistiche e
geografiche che hanno portato al riconoscimento e legittimano lo
status di Regioni e Province autonome e si impegnano ad una comune
azione nel processo di riforma in atto.
Le Commissioni Statuto (recentemente istituite anche nelle
Marche, in Liguria, Abruzzo, Toscana e Molise) si sono incontrate,
nella persona dei loro presidenti o vicepresidenti, ad Ancona
l’8 novembre per una prima discussione sulle
tematiche statutarie, occasione in cui si è ribadita in un
documento comune
"la necessità che le Regioni siano pienamente
coinvolte, con pari dignità, nella definizione del nuovo
ordinamento dello Stato"
e si è chiesta la convocazione
dell’Assemblea generale dei Consigli regionali per
affrontare congiuntamente la questione dei nuovi Statuti.
Le Regioni a Statuto ordinario si sono confrontate ad Isernia,
l’1-2 dicembre, sul tema "Le assemblee regionali
verso la riforma degli Statuti regionali". Sulle questioni più
generali vi è stato l’8-9 dicembre il Convegno di
Dobbiaco, a carattere scientifico e politico, "Federalismo e
regionalismo in Italia e in Europa", in cui sono emerse
significative indicazioni proprio sul contenuto dei nuovi Statuti
in un sistema federale che deve essere fondato, cito dalla
presentazione del Convegno, su:
"Carte locali grazie alle quali
gli enti federati sono ammessi a definire i fini della loro azione,
a organizzarne gli strumenti attuativi, a svolgere funzioni di
autoapprovvigionamento dei necessari mezzi finanziari; un insieme
di garanzie forti nel settore dei rapporti internazionali (e/o
comunitari), nonché, e ancor prima, in sede di formazione
dell’indirizzo politico generale o statale; un
portafoglio di diritti locali di tutela delle identità
storico-politiche degli enti federati, operativi anche
nell’ambito delle procedure di revisione
costituzionale".
Ed ancora ricordo una serie di altre iniziative promosse da
istituzioni (il seminario "Prime riflessioni per il nuovo Statuto
regionale", Firenze, 9 ottobre) partiti (il Convegno
"Un’Italia federale per una nuova Europa", Venezia,
1° dicembre), organizzazioni sociali (il Convegno "Federalismo e
?", Torino, 30 novembre-1° dicembre). Vasto eco ha suscitato, in
particolare, la proposta di nuovo Statuto della Regione Veneto
presentata a Venezia il 27 ottobre direttamente dal Presidente
Galan, con un metodo che, in verità, ha suscitato qualche riserva e
perplessità.
Di ieri, infine, è l’illustrazione da parte del
"Movimento per il federalismo e le riforme" (costituitosi il 21
novembre 2000) di una proposta di legge di iniziativa popolare per
l’elezione di un Senato federale, la nomina di un
quarto dei membri della Corte costituzionale da parte di Regioni ed
Enti locali, la riduzione del numero dei parlamentari a 500.
Non mancano insomma gli elementi nuovi sui quali riflettere e
dai quali trarre spunto per il nostro lavoro. Sulle iniziative del
Parlamento questo Consiglio già si è espresso, in particolare nella
seduta del 26 luglio 2000. Mi limiterò perciò a ribadire e
sottolineare alcune questioni. Tali provvedimenti contengono
certamente elementi di riforma in taluni casi indubbiamente
apprezzabili rispetto all’ordinamento vigente, anche
per quanto ci concerne direttamente.
Nel testo di legge costituzionale "Disposizioni concernenti
l’elezione diretta dei presidenti delle Regioni a
Statuto speciale e delle Province autonome di Trento e Bolzano" si
attribuisce alla Regione potestà statutaria in merito alla forma di
governo e, specificatamente, alle modalità di elezione del
Consiglio, del presidente della Regione e degli assessori, sui casi
di ineleggibilità e di incompatibilità, sui rapporti tra gli organi
della Regione, sull’esercizio del diritto di
iniziativa popolare delle leggi regionali e del referendum
regionale abrogativo, propositivo e consultivo. Ribadisco,
peraltro, che sulla questione principale, la forma di governo, come
più ampiamente argomentato in questo Consiglio nella seduta del 26
luglio 2000, secondo autorevoli costituzionalisti, già la Valle
d’Aosta (e con essa la Sardegna) possedeva tale
potestà.
Meglio, ovviamente, se sancita, come ora è, da una specifica
legge costituzionale.
Nel disegno di legge costituzionale "Modifiche al titolo V della
parte seconda della Costituzione" si segnalano, in particolare:
- l’inversione dell’attuale
criterio di ripartizione delle competenze legislative tra Stato e
Regioni, con l’attribuzione alle Regioni della
competenza generale residuale, ovvero in tutte quelle materie che
non siano espressamente riservate allo Stato, il cui elenco è
peraltro ancora assai ampio e discutibile, così come suscita
notevoli perplessità il non meno cospicuo elenco di materie
soggette a legislazione concorrente;
- l’attribuzione alle Regioni di potestà
legislativa non più soggetta, ad eccezione delle materie di
legislazione concorrente, al vincolo dei
"principi fondamentali
stabiliti dalle leggi dello Stato"
, ma solo
"al rispetto
della Costituzione nonché dei vincoli derivanti
dall’ordinamento comunitario e dagli obblighi
internazionali"
;
- l’abrogazione degli articoli 124 e 125, primo
comma, della Costituzione (Commissario di Governo e controllo sugli
atti amministrativi delle Regioni);
- la partecipazione delle Regioni, nelle materie di loro
competenza, alle decisioni dirette alla formazione degli atti
normativi comunitari e la diretta attuazione ed esecuzione, nelle
stesse, degli accordi internazionali e degli atti
dell’Unione europea, seppur secondo procedure
stabilite con legge dello Stato;
- la possibilità per le Regioni di concludere accordi con Stati
e intese con enti territoriali interni ad altro Stato, ancora con
disciplina stabilita da legge dello Stato;
- la differente formulazione dell’articolo 116
della Costituzione, relativo alle Regioni a Statuto speciale:
dall’attuale
"sono attribuite forme e condizioni
particolari di autonomia"
, al nuovo testo
"dispongono di
forme e condizioni particolare di autonomia"
, con una variante
che certo non è solo di carattere linguistico.
Ben altre erano, tuttavia le aspettative in materia di riforme
istituzionali. Il Presidente Ciampi, nel messaggio di fine anno, ha
parlato di
"preoccupanti ritardi"
nella costruzione di nuove
istituzioni. Per il presidente del Senato, Mancino, la situazione è
di
"immobilismo"
e
"le riforme essenziali non sono state
fatte"
, così ha scritto in un suo recente libro. Veltroni ha
affermato che
"è stata persa la sfida per completare la nostra
troppo lunga transizione istituzionale"
.
Ed in effetti 17 anni, tanti ne sono passati dalla prima
Commissione parlamentare per le riforme istituzionali, la
Commissione Bozzi, sembrano effettivamente troppi.
"Riformucola"
è il commento al disegno di legge
costituzionale
"Modifiche?"
, eccetera, del Presidente del
Veneto Galan e
"puro gattopardismo"
quello
dell’ex ministro Tremonti.
Certo è che quei provvedimenti sono ben lontani da quella
repubblica rifondata su base federale, di cui le Regioni siano gli
elementi costitutivi, che questo Consiglio ha più volte indicato
come obiettivo da perseguire. Lo stesso Parlamento ha
d’altronde infine deciso di sopprimere dal testo in
discussione la dizione "Ordinamento federale della Repubblica". Se
non altro cade un equivoco. Non di ordinamento federale si
tratta.
E ben lontani sono dal quadro auspicato
dall’intero sistema delle autonomie, incentrato, in
primo luogo, sulla trasformazione del Senato in una Camera delle
Regioni, nonché su una diversa composizione della Corte
costituzionale, proposte avanzate sin dal marzo 1999 e richiamate
ancora ultimamente, il 18 settembre, dalla Conferenza dei
presidenti dell’Assemblea, dei Consigli regionali e
delle Province autonome. Camera delle Regioni propugnata ancora
pochi mesi addietro, nel luglio scorso, dallo stesso presidente del
Consiglio Amato.
La cui realizzazione, egli aggiungeva, era compito del tempo
presente e non da affidare
"alla prossima mitica legislatura: di
prossime mitiche legislature ce ne sono già state molte, che poi
sono state solo prossime e non mitiche".
Provvedimenti che, anche nel metodo, poco hanno a che vedere con
un’impostazione federalista, ovvero con la
partecipazione delle Regioni, con pari dignità, alla ridefinizione,
fin dall’inizio, del nuovo ordinamento. Assai
discutibile è poi la scelta di presentare al Parlamento uno
stralcio "stralcetto", come lo ha definito recentemente Cacciari -
del disegno di legge costituzionale Amato. Legiferare a "spizzichi
e bocconi", e ripeto in merito quanto già detto in
quest’aula non solo dal sottoscritto in altra
occasione, non è mai segno di lungimiranza e chiarezza, lo abbiamo
sperimentato direttamente nella nostra attività.
Meno che mai lo è in materia di riforme istituzionali, ove
l’organicità della proposta è uno degli elementi
fondamentali per non ritrovarsi con una riforma che, essendo monca,
può finire per generare frutti contraddittori. E qui più che mai
andrebbe applicata quella lungimirante indicazione a cui già altre
volte ci siamo richiamati:
"Il faut que la loi soit constante,
afin qu’elle devienne une habitude".
Ad Isernia,
nel convegno citato prima, una fonte autorevole ha affermato che
nella prossima legislatura occorrerà rimettere mano a questa legge,
cioè rimettere mano ad una legge che ancora non è legge!
Taluni vorrebbero giustificare questo "modus operandi" definendo
la riforma come un processo, con riferimento anche a quanto
successo in Belgio, ove nell’arco di poco più di
venti anni vi sono state ben quattro revisioni della Carta
costituzionale. E definiscono come illusione di stampo
illuministico quella organicità a cui mi sono richiamato.
A me pare che, nella situazione italiana, molto più
prosaicamente, questo modo di procedere sia semplicemente il frutto
dell’incapacità di affrontare alcuni nodi centrali
della riforma, del permanere di resistenze che nel rinvio, nel
procrastinare le scelte, vedono l’unica via della
propria sopravvivenza. Troppo evidente è il caso del Senato.
Allo spirito conservatore che aleggia sul Parlamento in materia
di riforme istituzionali va ricondotta anche la scelta di porre
mano alla sola parte ordinamentale della Costituzione. Scelta
contraddittoria e non condivisibile essendo del tutto evidente che
i due elementi a cui pure tutti paiono richiamarsi come fondamento
della riforma, ovvero federalismo e sussidiarietà, non possono non
informare di sé l’intera Costituzione e comportare
la trasformazione, a cui già altre volte mi sono richiamato, della
dizione contenuta nell’articolo 5: da repubblica
"una e indivisibile"
a
"repubblica federale".
Si tratta, infine, di provvedimenti che, nel loro assieme,
presentano qualche aspetto quantomeno anomalo.
Infatti si approva prima la legge costituzionale n. 1/1999
sull’autonomia statutaria delle Regioni. Le Regioni
pongono diligentemente mano ai propri Statuti. Poi si discute in
Parlamento il citato disegno di legge costituzionale "Modifiche al
titolo V della parte seconda della Costituzione". Disegno di legge
che muta su alcuni punti sostanziali (ripartizione delle
competenze, relazioni con l’Unione europea, sistema
dei controlli) proprio le relazioni tra Regioni e Stato, con
evidenti riflessi sugli Statuti. Quale logica ci sia in tutto ciò,
è difficile dire.
Per quanto ci concerne più direttamente, la questione centrale è
certamente quella dell’intesa. O meglio, oggi,
possiamo purtroppo dire del non accoglimento in quei provvedimenti
del principio dell’intesa tra Regione e Stato per la
revisione statutaria.
Questione sulla quale pure già questo Consiglio si è espresso,
ma sulla quale voglio ritornare perché costituisce uno degli
elementi dai quali non si può prescindere nel ragionare sul nuovo
Statuto della Valle d’Aosta.
Ammetto di essere tra coloro che hanno ritenuto possibile un
esito positivo di quella vicenda. Credo che abbiamo tutti guardato
con qualche speranza alla discussione che in merito si è sviluppata
in sedi autorevoli e nello stesso Parlamento: agli impegni precisi
del sottosegretario Franceschini, già più volte in
quest’aula richiamati, ed al recepimento da parte
della Commissione Affari costituzionali del Senato
dell’emendamento Detomas; alle posizioni assunte
dalla Conferenza dei presidenti delle Regioni e delle Province
autonome che, il 3 agosto, aveva proposto di aggiungere una
disposizione transitoria e finale a quel disegno di legge che
recitasse:
"Le leggi costituzionali di modifica degli Statuti
delle Regioni a Statuto speciale sono adottate sulla base di intesa
con la Regione interessata";
ed ancora abbiamo guardato con
uguale interesse al già citato documento approvato il 16 settembre
dalla II Conferenza delle Regioni a Statuto speciale e delle
Province autonome, che, al primo punto, poneva tra gli obiettivi da
perseguire
"la garanzia che soltanto attraverso il
raggiungimento del consenso su un identico testo tra le Autonomie
speciali ed il Parlamento sarà possibile modificare o integrare gli
attuali Statuti".
Ebbene, a nulla è valso tutto ciò. Nel momento in cui il disegno
di legge costituzionale è approdato in aula, la questione
dell’intesa è diventata carta straccia.
Ed invece è rimasto il parere contenuto
nell’articolo 2, "Modifiche allo Statuto speciale
per la Valle d’Aosta", del testo di legge
costituzionale "Disposizioni...", eccetera. E dunque il Parlamento,
bontà sua, autorizza questo Consiglio, espressione sovrana della
comunità valdostana, ad esprimere un parere sulle modificazioni
della propria Carta fondamentale!
Ciò muta, evidentemente, cari colleghi, il quadro di riferimento
in cui ci troviamo ad operare. Un quadro in cui si profilano anche
altri elementi che non possono non preoccuparci. Due in
particolare.
Il primo è emerso nel corso della discussione del citato disegno
di legge "Modifiche?", eccetera, il 19 settembre 2000, allorché il
presidente della Camera, Violante, ha dichiarato inammissibili
alcuni emendamenti in cui si faceva riferimento ad una Repubblica
costituita dalle Regioni sulla base di un
"patto federale"
,
emendamenti che
"sono suscettibili
- cito dal ragionamento
di Violante -
di dare luogo alla creazione di un nuovo
ordinamento statuale costruito in modo pattizio".
E ciò sulla
base della nota sentenza della Corte costituzionale 15 dicembre
1999, n. 1146, che recita:
"La Costituzione italiana contiene
alcuni principi supremi che non possono essere sovvertiti neppure
da leggi di revisione costituzionale o da altre leggi
costituzionali. Tali sono tanto i principi che la stessa
Costituzione esplicitamente prevede come limiti assoluti al potere
di revisione costituzionale, quale la forma repubblicana, quanto i
principi che, pur non essendo espressamente menzionati fra quelli
non assoggettabili al procedimento di revisione costituzionale,
appartengono all’essenza dei valori supremi sui
quali si fonda la Costituzione italiana".
Il Parlamento, in quanto potere costituito, non può dunque
discutere di elementi che hanno natura costituente. Ragionamento
certo apprezzabile sul piano giuridico, le cui conseguenze
politiche sono tuttavia di tutta evidenza.
Il secondo concerne le recenti vicende relative ai referendum
consultivi in materia statutaria nelle Regioni Piemonte, Lombardia
e Veneto. Vorrei ricordare, in particolare, la recente sentenza
della Corte costituzionale n. 496/2000 che, a seguito
dell’iniziativa del Presidente del Consiglio dei
Ministri, ha dichiarato illegittima la deliberazione 8 ottobre 1998
della Regione Veneto recante "Referendum consultivo in merito alla
presentazione di proposta di legge regionale per
l’attribuzione alla Regione Veneto di forme e
condizioni particolari di autonomia". La Corte, richiamandosi ai
precedenti pronunciamenti n. 256 del 1989 e n. 470 del 1992, ha
sancito che
"non è consentito sollecitare il corpo elettorale
regionale a farsi portatore di modificazioni costituzionali,
giacché le regole procedimentali e organizzative della revisione,
che sono legate al concetto di unità e indivisibilità della
Repubblica, non lasciano alcuno spazio a consultazioni popolari
regionali che si pretendano manifestazioni di autonomia".
Un
referendum consultivo, recitava la sentenza n. 470 del 1992, oltre
ad
"aggravare il procedimento di formazione delle leggi dello
Stato"
, condizionerebbe
"scelte discrezionali affidate alla
esclusiva competenza di organi centrali dello Stato".
Ricordo che anche noi avevamo preso in considerazione questo
strumento, il referendum consultivo. Nel documento presentato al
Consiglio dalla Commissione speciale per le riforme istituzionali
nel luglio 1999 si ipotizzava infatti di sottoporre il nuovo
Statuto
"à l’approbation directe de la communauté
valdôtaine, si possible par le biais d’un référendum
consultatif".
Riassumendo: niente intesa, niente proposte di patto federativo,
niente referendum consultivi in materia statutaria.
Questo il quadro che si è andato delineando in questi mesi.
Quadro preoccupante, con un centrosinistra che in materia di
riforme istituzionali si è rivelato titubante, timoroso, incapace
di lanciare un segnale forte, emblematico - come poteva essere la
Camera delle Regioni - ed anche, per quel che ci riguarda
direttamente, in relazione alla questione
dell’intesa, inaffidabile.
E con un centrodestra che, almeno in alcuni suoi rappresentanti,
a leggere certi interventi svolti nel corso del dibattito
parlamentare, pare ancorato ad una visione che auspicavamo fosse da
tempo e definitivamente superata. Lo scagliarsi del Deputato di AN
Gianfranco Anedda contro la doppia definizione "Valle
d’Aosta/Vallée d’Aoste",
"Trentino-Alto Adige/Südtirol" è emblematica.
"Un’aberrazione, una strada pericolosa nella
quale il Parlamento si sta incamminando",
sono le sue parole.
Parole riprese dal Deputato Pietro Mitolo, anch’egli
di AN, che nella dichiarazione di voto a nome del suo partito, ha
definito l’inserimento di tale doppia definizione
frutto di una
"volontà politica di prevaricazione"
.
C’è evidentemente alla base di tutto ciò una cultura
politica che mi chiedo come possa stare a fianco, nello stesso
schieramento, della Lega, di quella Lega che, nel contempo, in
quella stessa discussione in Parlamento, ha presentato un
emendamento in cui si proponeva di sostituire la dizione "Friuli
Venezia Giulia" con quella bilingue "Friul"; la Venezia Giulia!
Nella sostanza non è certo una questione di grande rilievo. Ma
simbolica certamente sì. E non a caso proprio contro questo simbolo
si è scatenata la reazione di AN. Di una forza che del
centrodestra, della politica di riforme istituzionali del
centrodestra, è pilastro essenziale.
Ma se questo è il quadro di riferimento, allora
c’è da chiedersi quale spazio esista per
l’iniziativa di una Regione a Statuto speciale che
intenda proporre una propria proposta di nuovo Statuto con qualche
ragionevole garanzia che la stessa non sia poi stravolta nel
passaggio parlamentare! Quale spazio vi sia, nella situazione
giuridica e politica attuale, per chi tra noi continua a porsi come
obiettivo la trasformazione dell’Italia in una
repubblica federale, intendendo con questa definizione ciò che non
può non essere inteso, ovvero che occorre un nuovo patto, anzi un
patto, dato che la Costituzione attuale è frutto di un diverso
percorso, un patto tra gli elementi costitutivi della nuova
repubblica federale.
Ultimamente, di fronte all’evidente impasse del
processo di riforma, e a conferma di tale impasse, è riaffiorata la
proposta di un’Assemblea costituente, riaffiorata
sia a Sinistra (Veltroni), sia al Centro (Mancino), sia a Destra
(Fini), sia da altri esponenti politici ancora. È certo auspicabile
che in tale autorevole sede, creata ad hoc e dotata, riprendendo la
questione posta da Violante, di potere costituente, per
definizione, si possano sciogliere quei nodi che il Parlamento non
ha voluto, o potuto, affrontare. Auspicabile, ma con qualche
ragionevole dubbio che ciò possa avvenire, taumaturgicamente, per
il solo fatto che l’Assemblea è stata eletta.
Il variegato e trasversale fronte conservatore in materia di
riforme istituzionali non mancherà evidentemente di far sentire
anche lì il suo peso. Molto dipenderà intanto dal modo in cui
questa Assemblea verrà eletta, se questa sarà la strada che si
vorrà intraprendere.
Per quel che ci concerne direttamente, poi, c’è
da dubitare seriamente che in quella sede le nostre proposte
possano trovare maggiore udienza di quanta non ne abbiano ricevuta
fino ad ora. Quale voce in capitolo avrà mai la Valle
d’Aosta in seno a tale Assemblea?
Anche di un’altra assemblea si sta oggi
discutendo. "Assemblea delle Regioni" era stata definita, lo
ricordavo all’inizio, ad Ancona. Ora, nella proposta
dei Presidenti dell’Assemblea, dei Consigli
regionali e delle Province autonome, è stata definita Congresso
delle Regioni. Se saprà essere, come si legge nel documento
approvato dai presidenti il 19 dicembre,
"momento essenziale del
processo di riprogettazione dello Stato italiano in senso
federale"
, potrà effettivamente costituire una sede, o forse la
sede, in cui tentare l’elaborazione di un progetto
di revisione costituzionale effettivamente federalista. Ma devo
dire che qualche nota di scetticismo emerge anche a questo
proposito: sia perché mi pare che, dalle indicazioni contenute in
quello stesso documento, già siano forse troppi i compiti che a
tale Congresso si vogliono attribuire; sia, soprattutto, perché,
tra le Regioni, e tra le stesse Regioni a Statuto speciale, oltre
ad alcuni punti forti comuni, non mancano posizioni ed
atteggiamenti differenziati e distanti in materia di riforme
istituzionali.
Questo, a grandi linee, per sommi capi, il contesto in cui si
colloca oggi, e che condiziona pesantemente la nostra iniziativa di
revisione dello Statuto della Valle d’Aosta.
Iniziativa che, voglio ricordarlo, si pone su di un piano
sostanzialmente diverso da quello delle Regioni a Statuto
ordinario. Queste ultime si stanno muovendo sulla base di un
impulso che viene dal Parlamento attraverso la legge costituzionale
n. 1/1999, legge che, all’articolo 3, traccia anche
dei limiti espliciti all’iniziativa stessa: forma di
governo e dintorni. Noi ci siamo mossi invece sulla base di una
nostra, autonoma, iniziativa, in riferimento
all’articolo 50 del nostro Statuto che attribuisce
anche al Consiglio della Valle la potestà di revisione statutaria,
senza limiti o paletti predeterminati. E diversi sono anche gli
strumenti per la revisione: legge regionale per le Regioni a
Statuto ordinario; legge costituzionale per la Valle
d’Aosta.
Cari colleghi, il 24 maggio 2000, la Commissione speciale per le
riforme istituzionali, sulla base della "Relazione preliminare" del
luglio 1999, ha presentato al Consiglio una seconda relazione
contenente una serie di indicazioni politico-programmatiche.
La risoluzione consiliare approvata in quella seduta ha dato
mandato alla Commissione di procedere, sulla base di quelle
indicazioni, alla redazione di un disegno di legge costituzionale
di nuovo Statuto, integrandolo con quelle proposte che fossero
emerse dal dibattito consiliare, dalle forze politiche o
direttamente dalla comunità valdostana.
Nei mesi seguenti, il consulente giuridico della Commissione,
dottor Renato Barbagallo, ha proceduto a tradurre quelle
indicazioni politico-programmatiche sul piano tecnico-giuridico,
consegnando il 27 settembre una bozza di disegno di legge
costituzionale di iniziativa del Consiglio della Valle
d’Aosta, recante "Statuto della Valle
d’Aosta", costituita da un Preambolo e 23 articoli,
suddivisi in otto titoli (Definizione istituzionale e
organizzazione interna, Ripartizione delle competenze, Relazioni
tra la Regione e lo Stato, Ordinamento giudiziario, Relazioni con
l’Unione europea, Ordinamento finanziario e demanio
della Regione, Revisione dello Statuto, Disposizioni transitorie),
corredata anche da alcune proposte alternative.
Testo che non poteva sciogliere, e non aveva il compito di
sciogliere quei nodi che la Commissione stessa non aveva sciolto. E
che nemmeno ha la pretesa di essere esaustivo: dopo la sua
consegna, la Commissione ha, per esempio, affrontato la questione
del ruolo dell’istituto del difensore civico negli
Statuti; istituto oggi inserito in numerosi ordinamenti ed in
ultimo anche nella Carta dei diritti fondamentali
dell’Unione europea; ed istituto sul cui inserimento
o meno nello Statuto occorrerà certo proseguire la riflessione.
Ma testo, quello redatto dal dottor Barbagallo, che rappresenta
comunque il primo organico tentativo di ridisegnare su basi
totalmente nuove, federaliste, le relazioni tra la Valle
d’Aosta e lo Stato in quello che è
l’attuale contesto europeo.
Nel contempo i Commissari Cottino e Martin hanno comunicato alla
Commissione l’esigenza delle rispettive forze
politiche di procedere ad un'ampia consultazione interna con
assemblee su tutto il territorio regionale in materia di riforme
istituzionali e nuovo Statuto. La Fédération rese pubblico tale
orientamento con un comunicato siglato congiuntamente al gruppo
degli Autonomisti, mentre l’Union convocò un
convegno sul tema "L’identité valdôtaine: un peuple
intramontain pour l’Europe fédéraliste", che avrebbe
dovuto svolgersi il 2 dicembre. Su questi aspetti saranno comunque
i diretti interessati a fornire, se lo ritengono opportuno, più
ampia informazione.
Le note e drammatiche vicende dei giorni 14-16 ottobre hanno poi
imposto a tutti di rivedere le proprie priorità e di porre in primo
piano i temi della ricostruzione e della messa in sicurezza del
territorio.
La Commissione, come stabilito nella delibera istitutiva, aveva
come termine per i propri lavori il 31 dicembre 2000.
Al Consiglio stabilire se e come procedere ulteriormente.
Se, di fronte al quadro generale tracciato
poc’anzi, chiudersi sulla difensiva dietro lo
Statuto esistente. Erigere lì uno steccato, come qualcuno pure ha
proposto. Il che a me, proprio alla luce delle ultime vicende, pare
un’illusione. Il nostro è uno Statuto che già oggi
il Parlamento può stravolgere. Sarebbe uno steccato sbrecciato,
senza protezioni adeguate.
Oppure se procedere nel lavoro e, per rimanere nella metafora,
uscire allo scoperto. Se perseguire con determinazione la nostra
iniziativa di revisione, riscrittura, darle forza facendola
crescere nella coscienza dell’intera comunità
valdostana, farla diventare patrimonio condiviso, il più largamente
possibile, inserirla come parte organica in
quell’obiettivo di trasformazione
dell’Italia in una repubblica federale che già,
lucidamente, era stato qui, in Valle d’Aosta, posto
fin dal 1931 e ribadito, nel 1943, a Chivasso.
Altro è, poi, la decisione di quando e come presentare il nuovo
Statuto alla discussione del Parlamento. Del prossimo Parlamento
che verrà tra breve eletto. Credo che, alla luce delle
considerazioni prima svolte, occorrerà preliminarmente riproporre
con forza, quale che sia la coalizione vincente, la questione
dell’intesa come punto per noi irrinunciabile.
Se questa è la strada che intendiamo seguire, oggi più che mai è
necessario operare con uno strumento in cui si riconosca tutto il
Consiglio. La Conferenza dei Capigruppo ridefinisca dunque
unitariamente sia la composizione della nuova Commissione, sia
l’attribuzione delle responsabilità al suo interno.
Valuterà questa nuova Commissione il lavoro svolto dalla
precedente. Ciò che può essere assunto come base per proseguire,
ciò che va approfondito, ciò che di nuovo va inserito.
Se sapremo imboccarla questa strada, credo che avremo reso,
tutti, un buon servizio alla Valle d’Aosta.
Président
La discussion générale est ouverte.
La parole au Conseiller Lattanzi.
Lattanzi (FI)
Contrariamente a quello che abbiamo fatto
nelle ultime due relazioni che il Presidente Nicco ha presentato in
questi due anni e mezzo al Consiglio, e al cui dibattito non
avevamo partecipato come Forza Italia, avendo assunto, come si
ricorderà, insieme ad altre forze politiche della minoranza la
posizione di non partecipare né ai lavori di quella commissione per
i modi con i quali era stata costituita, né ai dibattiti politici
sui documenti prodotti da quella commissione, contrariamente a
quell’atteggiamento che, come Forza Italia, abbiamo
mantenuto per tutta la durata dei due anni e mezzo, ci sentiamo
oggi, proprio a conclusione di questa commissione, di esprimere un
paio di riflessioni.
La prima non può che essere un giudizio politico del lavoro di
questa commissione, che è abbastanza ben rappresentato dalla
relazione che il Presidente ha svolto. È sufficiente soffermarsi
sulle due ultime paginette di quella relazione, per rendersi conto
della pochezza della consistenza politica di quello che questa
commissione ha prodotto. Quindi un giudizio politico per quanto ci
riguarda fortemente negativo. Come probabilmente è negativo anche
il bilancio finanziario di questa commissione, visto che proprio
oggi abbiamo presentato per il prossimo Consiglio regionale
un'interpellanza, dove andremo a chiedere quanto è costato
mantenere in piedi una commissione speciale che ha prodotto questa
pochezza politica, quanto è costato non solo per quanto riguarda la
sua organizzazione, ma anche in termini di consulenze. Consulenze
che abbiamo visto citate e che sono state interessanti.
La relazione ha speso dieci pagine per raccontarci che tutto il
lavoro della commissione si è infranto contro un Parlamento
italiano che per quanto riguarda il concetto del
"federalismo"
, dice il Presidente Nicco, ha ancora molta
strada da fare. Noi condividiamo questo giudizio, però non possiamo
non legare questo giudizio ad un’altra
riflessione.
Fra le motivazioni politiche che ci avevano indotto a non
partecipare ai lavori di questa commissione, una si riferiva al
metodo con il quale era nata, un metodo che aveva escluso
completamente le minoranze e qui auspichiamo che se ci saranno
nuove commissioni da costruire, tutto il Consiglio sia chiamato a
dare il suo contributo. Sempre che questa prossima futura
commissione sia necessario farla, sempre che non si decida di
affidare alla I Commissione che istituzionalmente è investita di
questa responsabilità.
Però poi c’era anche un giudizio politico, perché
eravamo consapevoli che pur riconoscendo l’onestà
intellettuale e i forti principi di federalismo, di sussidiarietà e
di autonomia che contraddistinguono il Consigliere Nicco, purtroppo
lui fa parte di una forza politica che a livello nazionale non dava
e non ha dato nessuna garanzia che potesse portare alla Valle
d’Aosta qualcosa di buono. E credo che i risultati
che lui stesso ha dovuto con onestà intellettuale ammettere essere
stati scarsi e scadenti per la Valle d’Aosta, quelli
della sua forza parlamentare, quella del Centro-Sinistra, siano lì
a testimoniarlo!
Poi lui fa anche, perché non poteva non farlo, un breve accenno
ad un singolo deputato di Alleanza Nazionale, che credo abbia anche
attaccato la nostra forma di bilinguismo, ma ritengo che sia molto
poco rispetto a quel tanto danno che invece le forze di
Centro-Sinistra, da Franceschini in avanti, hanno dovuto far subire
a questa regione.
Siamo d’accordo sul giudizio negativo perché
questo Parlamento governato in maggioranza dalle forze di
Centro-Sinistra non è stato capace di dare quella risposta che il
Paese voleva, cioè uno stato federale in termini di forma.
Il Presidente Nicco cita anche la possibilità che forse
l’unica via di uscita ad una futura riforma dello
Stato in senso federale possa essere la costruzione di un
parlamento costituente. Ricordo che il primo che annunciò come via
unica la possibilità di un parlamento costituente per la riforma
dello Stato è stato Berlusconi, che fra l’altro
nella relazione non è citato. Il primo che indicò in tempi non
sospetti, quando fallì la Bicamerale, che l’unica
strada percorribile per la riforma dello Stato in senso federale e
per il federalismo vero, e non il falso decentramento che ha messo
in piedi la Sinistra, era quella di un parlamento costituente
proprio perché si era reso conto il Presidente Berlusconi dei lacci
e dei laccioli che questo Parlamento, per la maggioranza dalla
quale è condotto, anche trasversale devo dire, non avrebbe prodotto
niente di buono in termini di riforme.
Siamo qui, oggi, a dare un giudizio negativo sulle riforme che
non ci sono state, sulle riforme che avrebbero dovuto esserci ma
non ci sono, e su una commissione valdostana che non ha potuto fare
altro che dei voli di fantasia che si sono, pur presieduti da un
uomo di Sinistra, dovuti infrangere contro un centralismo di
Centro-Sinistra.
Quindi bilancio negativo di tipo politico, bilancio negativo di
tipo finanziario, cose che avevamo anticipato e sostenuto!
L’auspicio del nostro gruppo è quello che, se si
riterrà opportuno procedere con una commissione speciale, lo si
possa decidere insieme; che se sarà investita la I Commissione di
questo compito per la stesura di un rinnovamento della Carta
costituzionale valdostana lo si possa fare insieme, perché è
evidente che non sarà più questo Parlamento, ma il prossimo, che
auspichiamo possa essere più sensibile - sperando che lo governiamo
noi tanto per essere molto chiari - alle istanze di tutte quelle
regioni, ordinarie e speciali, che non vedono oggi riconosciuti i
loro diritti.
Fra l’altro, per non essere presi in contropiede,
annunciamo la presentazione di una risoluzione che pone un paletto
a qualunque costruzione di qualunque commissione e alla riunione di
qualunque commissione, perché non dobbiamo dimenticare che stamani,
a fine mattinata, abbiamo discusso di un fatto politico avvenuto in
quest’aula, che oggi non pone chiarezza negli
equilibri fra maggioranza e opposizione.
Quindi non può costituirsi nessuna commissione, non può riunirsi
nessun organo di quest'Assemblea consiliare, se prima non è fatta
chiarezza su quali sono gli equilibri democratici che regolano la
vita di questo Consiglio.
Presenteremo la nostra risoluzione, che impegnerà il Presidente
e i Presidenti delle commissioni, di tutte le commissioni,
eventualmente anche di quelle che si andranno a costituire, a non
riunirsi finché gli equilibri democratici di questa sala non
saranno ripristinati. Per quanto riguarda la relazione ringrazio
l’onestà intellettuale con cui il Presidente Nicco
ha portato avanti la sua istanza, ma era un'istanza nata morta,
perché non sostenuta da quella unanimità di Consiglio che in
riforme così importanti non può non esserci.
Ha voluto andare avanti per la sua strada, ha dovuto infrangersi
con la pochezza del peso politico di quella commissione, ma anche
con l’ostruzionismo centralista della sua compagine
nazionale.
Auspichiamo di essere noi a governare nel prossimo Parlamento
perlomeno in termini di maggioranza, e naturalmente garantiamo che
con i nostri Parlamentari adesso, ma speriamo soprattutto nella
prossima legislatura, che questo processo sarà portato avanti!
Président
Je donne lecture de la résolution qui vient
d’être annoncée par le Conseiller Lattanzi:
Risoluzione Il Consiglio regionale
Premesso
- che la maggioranza consiliare si è allargata da alcuni mesi al
gruppo degli Autonomisti, che insieme a Federazione Autonomista ha
formalizzato la costituzione di un nuovo gruppo consiliare
denominato "Stella Alpina" comprendente 9 consiglieri;
- che il Regolamento consiliare dispone, in relazione alla
composizione delle commissioni permanenti, il rispetto della
proporzionalità tra la maggioranza e
l’opposizione;
- che l’Ufficio di Presidenza per prassi
consolidata è parimenti composto da rappresentanti della
minoranza;
- che la Commissione Speciale per le riforme istituzionali è
stata costituita nel 1998 sulla base di un mero ed esclusivo
accordo tra le forze di maggioranza;
- che al 31 dicembre 2000 essa ha concluso il proprio mandato
senza essere riuscita a definire una bozza organica di revisione
dello Statuto di Autonomia;
Rilevato che le modificazioni in seno
all’ampliato schieramento di maggioranza consiliare
hanno determinato uno squilibrio dei criteri indicati in
premessa;
Considerato che nella odierna seduta consiliare è stata inserita
solamente la proposta di revisione della composizione delle
Commissioni consiliari permanenti;
Constatato che la nuova maggioranza ha chiesto un rinvio della
trattazione di tale oggetto;
Attesa che tale richiesta viola i principi di rappresentatività
contenute nei regolamenti e nella prassi consolidata di questo
Consiglio regionale, alterando le condizioni in cui deve svolgersi
un corretto confronto democratico tra le diverse componenti
politiche;
Impegna
il Presidente del Consiglio regionale e i Presidenti delle
Commissioni consiliari a non convocare l’Ufficio di
Presidenza e le cinque Commissioni permanenti, fintanto che in sede
di Conferenza dei Capigruppo non saranno ridefiniti i nuovi assetti
in seno a tali organismi.
F.to: Beneforti - Frassy - Lattanzi - Squarzino Secondina -
Tibaldi
Je crois comprendre que nous devons considérer annulé le
document précédemment distribué, qui se ne rapportait pas à cette
discussion. La résolution que vous soumettez sur cet argument est
la deuxième qui a été distribuée.
Nel pomeriggio era stato distribuito un documento, che era stato
depositato dal Consigliere Tibaldi, che non era stato ancora
sottoposto all’aula.
La parole au Conseiller Cottino.
Cottino (UV)
Ho chiesto di intervenire soprattutto perché
abbiamo presentato i Commissari della Commissione speciale e i
Capigruppo della Stella Alpina, dell’Union
Valdôtaine et dei Democratici di Sinistra, una risoluzione che ha
soprattutto lo scopo di far sì che questo Consiglio dia un mandato
molto preciso alla Conferenza dei Capigruppo per il prosieguo dei
lavori. Un mandato che ha il compito questa volta di verificare se
ci sono ancora delle possibilità o meno di formare questa
commissione con tutte le forze politiche presenti in Consiglio.
Ci pare questa una cosa molto importante, soprattutto se teniamo
conto delle difficoltà che stiamo incontrando in questo momento a
tutti i livelli.
Questa era la cosa principale. Ma non posso non cogliere
l’occasione per fare alcune brevissime
considerazioni.
Nella sua relazione il Presidente Nicco invita il nostro gruppo
a dare maggiori delucidazioni per quanto riguarda il discorso della
convocazione di un congresso straordinario
dell’Union Valdôtaine che avrebbe dovuto, fra
l’altro, discutere anche di questo argomento.
Tutti sanno che all’ultimo momento, per i fatti
accaduti il 14 e 15 ottobre, l’Union Valdôtaine ha
cambiato il titolo del suo congresso, perché ha individuato delle
priorità di tipo diverso. Ciò non significa che
l’Union Valdôtaine stia ferma o che voglia fermarsi
su questo argomento. È esattamente il contrario!
L’Union Valdôtaine ha detto a più riprese anche
in quest’aula che riteneva su questo argomento che
voleva avere un mandato preciso da parte degli elettori, in
particolare da parte della sua organizzazione territoriale, che
sono le sezioni composte in tutti i comuni. Questo è quello che
faremo in tempi ragionevolmente brevi, se si vuol tenere conto del
periodo a cui andiamo incontro.
Siamo alla vigilia di una campagna elettorale e sommare le due
cose non è il massimo.
Una piccola risposta al Consigliere Lattanzi. Nessuno intendeva
prendere in contropiede, tant’è che abbiamo
preannunciato al gruppo di Forza Italia, così come al gruppo
dell’Ulivo, che avremmo presentato una risoluzione;
abbiamo dato copia di questa risoluzione, per cui non
c’era nessuna intenzione di prendere in contropiede,
ma semplicemente volevamo verificare al più presto
l’eventuale possibilità di avere questa convergenza
su tutti questi problemi.
Per quanto riguarda il discorso della commissione, non abbiamo
cambiato idea sulla necessità che a fare questo lavoro sia una
commissione speciale. Siamo convinti che sia questo il modo più
giusto, sia questo il modo che ci darà maggiori possibilità di
approfondimento, per portare avanti nel migliore dei modi questo
lavoro. Per cui non daremo in prosieguo il mandato della
riscrittura dello Statuto ad una commissione già esistente, ma
siamo per una commissione speciale.
Non solo, ma siamo confortati su questo
dall’operato di tutte le altre regioni; tutte le
regioni, ad eccezione del Veneto dove lo Statuto è stato fatto dal
suo Presidente e poi distribuito, tutte le regioni che hanno deciso
di porre mano allo Statuto, hanno formato una commissione speciale.
Se non erro, la Regione Emilia Romagna ha addirittura modificato il
suo Statuto per fare una commissione speciale che studi lo Statuto.
Questo a dimostrazione che non abbiamo inventato
l’acqua calda, ma che eravamo sulla buona via. È
questo il modo migliore per ottenere dei risultati in tempi
ragionevolmente brevi.
Questo mi interessava sottolineare e la risoluzione che ho
annunciato è già stata consegnata alla Presidenza e spero che sia
già stata distribuita.
Président
Je donne lecture de la résolution qui vient
d’être annoncée par le Conseiller Cottino:
Risoluzione Il Consiglio della Valle
d’Aosta
Udite le comunicazioni rese al Consiglio in data odierna dal
Presidente della Commissione speciale per le riforme istituzionali
sullo stato dei lavori di revisione dello Statuto della Valle
d’Aosta;
Vista la recente evoluzione del dibattito in materia di riforme
istituzionali, in particolare le iniziative in corso in tutte le
Regioni italiane per la redazione di nuovi Statuti;
Preso atto dell’approvazione in seconda lettura
da parte del Parlamento del testo di legge costituzionale
Disposizioni concernenti l’elezione diretta dei
presidenti delle Regioni a Statuto speciale e delle Province
autonome di Trento e Bolzano, nonché
dell’approvazione, in prima lettura del disegno di
legge costituzionale Modifiche al titolo V della parte seconda
della Costituzione;
Conferma il proprio giudizio negativo sul non inserimento in
tali provvedimenti della procedura dell’intesa quale
strumento per la revisione statutaria e si impegna, sin da ora, a
riproporre tale irrinunciabile questione
all’attenzione della prossima legislatura del
Parlamento;
Auspica la prosecuzione e lo sviluppo di iniziative unitarie
delle Regioni in materia di nuovi Statuti e di riforme
istituzionali che vadano nella direzione di un autentico
federalismo e, in particolare, della realizzazione di una Camera
delle Regioni;
Ribadisce la necessità di procedere ad una organica revisione
dello Statuto speciale della Valle d’Aosta;
Dà mandato
a tal fine, alla Conferenza dei Capigruppo di ridisegnare
unitariamente, nella composizione e nelle responsabilità, una nuova
Commissione speciale che porti a compimento il lavoro avviato con
la deliberazione del Consiglio 63/XI del 29 luglio 1998.
F.to: Charles Teresa - Collé - Cottino - Fiou - Martin - Nicco -
Ottoz - Perron
N’ayant point d’autres requêtes
d’intervention, les résolutions seront examinées
dans l’ordre de leur dépôt, à savoir en premier la
résolution du groupe Forza Italia et Vallée d’Aoste
per l’Ulivo et après la résolution présentée par les
Chefs de groupe de la majorité, par le Président de la commission
spéciale pour les réformes institutionnelles et par
d’autres collègues.
Sur la première résolution la parole à la Conseillère Squarzino
Secondina.
Squarzino (PVA-cU)
Con questa risoluzione i gruppi
dell’opposizione, cioè quelli che sostanzialmente
sono gruppi dell'opposizione - anche se formalmente questa
distinzione non è stata ancora fatta, e questo intendo
sottolinearlo, e questo lo sottolineeremo ogni volta - dicevo, i
gruppi dell'opposizione sostanziale vogliono porre
l’attenzione su quello che è avvenuto stamani, e
cioè sul fatto che non si vuole come Consiglio prendere atto che la
maggioranza all’interno di questo Consiglio è
cambiata e che, di conseguenza, tutte le sedi istituzionali, tutte
le rappresentanze istituzionali di maggioranza e di minoranza,
vanno riviste alla luce di questi cambiamenti. Stamani il Consiglio
con la forza dei numeri, anche questa è "democrazia", certamente,
ha deciso che non si affronta neanche oggi il problema della
definizione delle forze che sono in maggioranza e di quelle che
sono all'opposizione.
Noi, non dico che prendiamo atto, ma non possiamo far altro che
prendere atto che questo Consiglio nella sua maggioranza ha preso
questa decisione. Però per sottolineare il contrasto che esiste fra
questa decisione, che ancora una volta ha stabilito di quali forze
è composta la maggioranza, e la realtà delle commissioni e degli
uffici di Presidenza, in cui questa realtà non è ancora stata
tradotta - prendendo anche per buone al limite le preoccupazioni,
le esitazioni, o le difficoltà, le richieste di ulteriori tempi a
cui ha fatto riferimento Collé stamattina, quindi considerando che
c’è questa esigenza per cui si dice che la
situazione rimane sospesa - chiediamo che in questo momento di
sospensione siano sospese anche le attività istituzionali del
Consiglio, dove maggioranza e minoranza sono rappresentante, e cioè
le Commissioni e l’Ufficio di Presidenza.
Altrimenti abbiamo una discrepanza fra quella che è la realtà
sostanziale di questo Consiglio e quella che è la realtà formale,
ancora, all’interno di Commissioni e
dell’Ufficio di Presidenza.
Questo è il motivo per cui presentiamo questa risoluzione. A
questo punto parliamo del Presidente del Consiglio regionale, dei
Presidenti delle Commissioni consiliari, anche della Commissione
consiliare speciale.
Chiediamo che tutto rimanga bloccato, finché non vengano
definiti, a livello di Capigruppo, i nuovi organigrammi che
rispecchiano la nuova realtà. Altrimenti qui, ripeto, siamo di
fronte all’assurdo. Già stamani ho cercato di usare
aggettivi che dessero conto della follia istituzionale che stiamo
vivendo, ma secondo me dobbiamo almeno portare alle estreme
conclusioni le scelte che facciamo. La nostra risoluzione chiede a
tutto il Consiglio di prendere atto che c’è un
momento di impasse e di fermare le attività delle Commissioni.
Président
La parole au Conseiller Frassy.
Frassy (FI)
Su questo argomento in parte ci eravamo già
espressi questa mattina, quando avevamo annunciato la presentazione
di un ordine del giorno. Ordine del giorno che viene riproposto con
questa risoluzione. Vorrei evidenziare la situazione paradossale
che si sta verificando in quest’aula.
Con questa risoluzione chiediamo ai Consiglieri di essere
sostanzialmente coerenti con sé stessi, ossia di portare alle
corrette e dovute conseguenze quelle scelte di strategia politica
che hanno dichiarato a più riprese agli organi di informazione. La
politica viene fatta anche con la comunicazione, ma la
concretizzazione di quella comunicazione deve avvenire con atti
pertinenti all’interno della sede istituzionale.
E io mi domando quali siano i motivi che hanno portato il
Presidente del Consiglio questa mattina a comunicare
l’esigenza maturata in sede di componenti di
maggioranza di ritirare l’oggetto 25. Il problema di
fondo è che non è sufficiente dire che la maggioranza ha espresso
questa volontà, la maggioranza non può esprimere una volontà che
sia contraria a quella che è la realtà dei fatti, salvo modificare
la realtà dei fatti, oppure modificare quelli che sono i
regolamenti.
Se il Presidente del Consiglio, che mi sembra sia
l’autorità preposta a predisporre
l’ordine del giorno dei lavori del Consiglio, ha
iscritto l’oggetto 25 precisando che con lettera del
20 dicembre 2000 i Consiglieri Collé, Comé, Lanièce, La Torre,
Lavoyer, Marguerettaz, Martin, Piccolo e Viérin Marco hanno
dichiarato di costituire il gruppo della Stella Alpina a partire
dal 1° gennaio 2001. Questo gruppo dal 1° gennaio 2001 non è
partito? Potrebbe essere legittima come conclusione, perché nulla è
dato per scontato in politica; ma allora non sappiamo se
l’Assessore Lavoyer, diceva il mio collega stamani,
sia lì a rappresentare sé stesso o una parte della Stella Alpina o
una parte che non sappiamo bene come identificare! Ma se così non
è, e ce lo dovete dire, questa procedura non può essere revocata
dalla maggioranza, perché è una procedura che non è nella
disponibilità di nessuna maggioranza! Il rispetto delle leggi sta
nelle leggi stesse, se le maggioranze non le rispettano, violano
comunque le leggi e non per il fatto di essere maggioranze sono
legittimate a non rispettare le leggi!
Le leggi vanno rispettate, altrimenti vanno cambiate! E noi
sappiamo che le maggioranze spregiudicate della Sinistra cambiano
le leggi, quando queste non le aggradano. Sappiamo che Rutelli è
arrivato a modificare in sede parlamentare la norma che imponeva
certe tempistiche nelle dimissioni dei sindaci in riferimento alle
elezioni politiche. Faccia la stessa cosa questa maggioranza, ha i
numeri, è ancora più estesa di quanto non lo fosse prima di questo
infausto 20 dicembre! Ma infausto non perché si è allargata la
maggioranza, infausto perché è aumentata la confusione!
Se non fossimo in una sede prettamente politica, Presidente, lei
starebbe incorrendo in quella che viene definita una "omissione di
atti d’ufficio".
Io non so, e vorrei che lei ce lo spiegasse, anche perché nel
momento in cui glielo chiediamo penso che sia suo dovere-diritto
spiegarlo al Consiglio, quali siano i presupposti di tipo
regolamentare in base ai quali questo atto può essere ritirato.
Noi riteniamo, ripeto, che l’unico presupposto
può essere una diversa conclusione di tipo politico. Non vorrei
commentare le affermazioni fatte dal collega Collé, che parlando
come Capogruppo della Stella Alpina questa mattina, ha comunicato
di avere nelle sue mani le dimissioni. Però, caro Collé, scusami,
non per sminuire le funzioni del Capogruppo della Stella Alpina, ma
mi sembra che il fatto che tu debba essere il collettore delle
dimissioni vada a sminuire le funzioni dei colleghi che hanno dato
le dimissioni, perché la sede naturale per presentare le dimissioni
sono gli uffici presso i quali sono svolte le funzioni.
Mi sembra un sistema medioevale da Prima Repubblica quello di
dare in mano al segretario politico o al capogruppo le dimissioni e
dire:
"Dopo di che decidi tu, perché noi non abbiamo?"
(interruzione del Consigliere Marguerettaz, fuori microfono)
? sì, sulla linea di Fossa, ma guarda su Fossa il dibattito lo
possiamo fare, non è che siamo i difensori di Fossa, ma è un po'
diverso perché Fossa è stato nominato da un’altra
autorità, non mi sembra che il collega Collé abbia invece nominato
il Vicepresidente Viérin Marco e il Vicepresidente La Torre! Non so
se questo rientrerà nelle contrattazioni di maggioranza, ad oggi
questo potere non c’è, perciò, collega Marguerettaz,
è diversa la vicenda!
Il fatto certo alle 17,45 del 10 gennaio è che il 20 dicembre
2000 c’è stato questo preannuncio ennesimo di questo
gruppo, che decorreva dal 1° gennaio, e il fatto certo è che il
Capogruppo Collé della Stella Alpina ha appalesato che ci sono due
vicepresidenti, che fra l’altro sono entrambi della
Stella Alpina.
Al di là di questo, nei fatti andiamo a pregiudicare le
intenzioni dell’ordine del giorno che la maggioranza
ha depositato e che sarà oggetto di discussione successiva.
Come fate a dire che date mandato affinché venga ridisegnato
unitariamente l’ipotetica prosecuzione della
"Commissione Nicco"? Unitariamente cosa vuol dire? Unitariamente in
maggioranza. Allora non cambia nulla!
O forse la Stella Alpina ritiene necessario ridisegnare gli
equilibri interni alla maggioranza, collezionando un ulteriore
incarico di prestigio? Perché a questo punto ogni ragionamento,
colleghi consiglieri, è legittimo in assenza di fatti concreti!
Cosa chiediamo in conclusione con questa risoluzione? Chiediamo
che si rispettino le regole della democrazia, che si rispettino le
regole scritte da questo Consiglio nei regolamenti; non votare
questa risoluzione, che non dà dei giudizi politici, che non avanza
delle pretese politiche, vuol dire semplicemente ignorare i
regolamenti.
Noi, nel portare avanti il nostro ruolo di opposizione, sino ad
oggi abbiamo sempre rispettato i regolamenti; nei nostri
comportamenti politici, nelle nostre battaglie politiche, seppure
dai banchi dell'opposizione, abbiamo rispettato le regole del
gioco! Quando il Presidente del Consiglio ci iscriveva o non ci
iscriveva le risoluzioni, abbiamo accettato quelle che erano -
anche se le ritenevamo ingiuste - le conclusioni, perché sapevamo
che c’erano delle regole, l’Ufficio
di Presidenza era preposto a vagliare e a regolamentare
l’ordine dei lavori in aula. Sappiate che noi, se la
maggioranza rinuncia con questo atto di imperio a rispettare quelle
regole, ci adegueremo e non stupitevi del comportamento che andremo
a tenere nel prosieguo di questi lavori piuttosto che delle
prossime sedute, perché sarà semplicemente un prendere atto e un
adeguarsi all’era dell’anarchia che
la Presidenza Louvin andrebbe ad iniziare nella gestione dei lavori
di questo Consiglio. Penso che non ci sia da dire nulla perché è
tutto chiaro e ognuno di noi sa benissimo che quanto noi andiamo
qui a chiedere non è nulla di diverso da quello che sta scritto
nelle norme.
Auspichiamo che la richiesta della maggioranza di ritirare
quello che era un atto dovuto possa trovare una contemperazione
nella richiesta che facciamo: che a brevissimo ci sia una riunione
dei Capigruppo, nella quale la maggioranza nelle sue diverse
componenti e aspettative insieme all'opposizione ridefinisca in
base alle regole gli equilibri della proporzionalità fra
maggioranza e minoranza. Ci sembra una richiesta scontata e
legittima a fronte di quello che è accaduto questa mattina. Se la
maggioranza ritiene che la nostra richiesta non sia legittima, ne
trarremo le dovute conseguenze.
Président
Dans toute ma naïveté, je me permets simplement,
et puisque cela a été expressément demandé par le Conseiller
Frassy, de rappeler que la reconstitution des Commissions
n’a pas été retirée, elle est reportée à
l’ordre du jour du prochain Conseil, sur base
d’une proposition majoritaire de la Conférence des
Chefs de groupe et sur un vote majoritaire de cette Assemblée, et
que la Présidence n’a nullement
l’intention de se soustraire à une observation
rigoureuse des dispositions du Règlement intérieur du Conseil
régional.
Je soumets au vote la résolution présentée par le groupe Forza
Italia et Vallée d’Aoste per
l’Ulivo:
Conseillers présents et votants: 30
Pour: 6
Contre: 24
Le Conseil n’approuve pas.
Nous passons à l’examen de la résolution
présentée par les Chefs de groupe de la majorité, par le Président
de la Commission spéciale pour les réformes institutionnelles et
par d’autres collègues.
La parole à la Conseillère Squarzino Secondina.
Squarzino (PVA-cU)
Vorrei partire
dall’affermazione fatta dal Consigliere Cottino, il
quale annunciava la volontà di verificare la possibilità di formare
una commissione con tutte le forze politiche presenti in Consiglio,
affermando che non prendeva neanche in considerazione
l’ipotesi di rinviare tutta la materia alla I
Commissione.
Credo che sul fatto che nel momento in cui si è votata la
Commissione speciale, noi abbiamo chiesto che fosse la I
Commissione a discutere l’argomento, su questo
probabilmente un po' di strada è stata fatta, noi non abbiamo
nessun interesse a riproporre nuovamente questa strada.
Volevo però notare come l’atteggiamento che lei,
Consigliere Cottino, come forza di maggioranza, ha avuto oggi in
Consiglio è lo stesso atteggiamento che la sua maggioranza, questa
volta allargata, ha avuto nel momento in cui si è costituita la
Commissione speciale.
Già allora, se lei va a rivedere i resoconti che ci sono stati,
noi avevamo detto, per bocca del nostro Capogruppo - che oggi per
problemi di tipo familiare ha avuto difficoltà a seguire il
dibattito, per questo intervengo io - già allora avevamo
manifestato la non condivisione delle modalità con cui si era
proceduto, nel senso che la maggioranza era venuta in Consiglio con
una proposta ben precisa, i cui contenuti facevano riferimento al
programma di maggioranza, una proposta che già indicava chi erano i
componenti, quali erano le finalità, quale era la composizione e
quale era il presidente, e si chiedeva alla minoranza presente,
bontà sua, di partecipare.
La minoranza allora era triplice, nel senso che allora con
l’Ulivo e Forza Italia c’erano anche
gli Autonomisti, e queste tre forze che allora si collocavano
all'opposizione hanno detto:
"no, grazie, non si comincia una
discussione di riforma istituzionale senza coinvolgere fin da
subito, fin dal momento della progettazione anche le
minoranze".
Lei cosa ha fatto, Consigliere Cottino? Ha fatto la stessa cosa;
l’Union ha preso gli accordi con le forze che lei
ritiene di maggioranza, quelle della vecchia maggioranza
unitamente?
(interruzione del Consigliere Cottino, fuori
microfono)
? insieme hanno stilato un testo di risoluzione in cui fanno
delle proposte molto chiare. Dopo di che il Consigliere viene e ci
chiede di firmarlo. Ormai il piatto è preparato, ci state anche voi
- ci viene chiesto - a mettere la vostra firma sotto? Il piatto è
la risoluzione preparata. Credo che questo sia il metodo sbagliato,
non rispettoso della minoranza che ancora una volta
l’Union ha assunto?
Cottino
(fuori microfono)
? menti, sapendo di
mentire?
Squarzino (PVA-cU)
? e perché dico che il Consigliere
Cottino sapeva che non potevamo sottoscrivere questo documento
senza prima aver discusso alcuni punti, che il Consigliere Cottino
e la maggioranza sanno che sono problematici per noi?
Primo, il problema dell'intesa. In questa risoluzione si dice
che si esprime un giudizio negativo sul non inserimento nel testo
di riforma dello Statuto della procedura dell'intesa, quale
strumento per la revisione statutaria.
Noi, rispetto a questo problema, distinguiamo
l’intesa politica da un’intesa
giurisdizionale e sul fatto dell'intesa costituzionale, su questo
la pensiamo come il Presidente Violante.
Secondo, la parte conclusiva di questa risoluzione non intende
inserire elementi nuovi, cioè si dice che si vuole azzerare la
precedente commissione e ricominciare daccapo tutto. Va bene.
L’ultimo capoverso di questa risoluzione, il
mandato, è molto chiaro, dice semplicemente che si prosegue
l’attività iniziata per portare a compimento il
lavoro avviato, quindi è una prosecuzione. Chi partecipa a questa
nuova commissione, prende il lavoro da dove è stato interrotto e lo
porta a compimento.
Qui si dice che si possono ridiscutere la composizione e la
responsabilità, ma le finalità? Quando abbiamo discusso la
costituzione della Commissione speciale, abbiamo chiarito molto
bene che quella commissione aveva delle finalità previste nel
programma di maggioranza; se si vuole che anche la minoranza
partecipi a questi lavori, bisogna rivedere insieme anche le
finalità! Ora, come lei può pensare che una minoranza che non ha
partecipato a tutti i lavori precedenti, adesso entri e porti a
compimento quello che gli altri già hanno avviato? Non è pensabile,
non è possibile!
Ancora una volta qui assistiamo allo stesso comportamento, con
la differenza che l’altra volta erano solo tre le
forze politiche che avevano fatto la proposta, questa volta sono
sempre tre ma una di queste si è ingrandita e si trasformata in un
fiore, un fiore bellissimo che spunta sulle montagne.
Président
La parole au Conseiller Collé.
Collé (SA)
Credo che la scorrettezza con cui la
Consigliera ha fatto questo intervento meriti una replica. Ha fatto
dei riferimenti del tutto sbagliati, per non usare un altro
termine, perché ci troviamo in una condizione opposta a quella
citata dalla Consigliera. Il piatto è preparato. Certo, un piatto è
preparato, quello della disponibilità a trovarci, a riunirci e a
far sì che una commissione importante - lo abbiamo sottolineato
tutti nel dibattito scorso - come quella delle riforme
istituzionali, sia presente nella sua interezza il Consiglio
regionale. Questo è il piatto che i firmatari di questa risoluzione
hanno preparato. Se questo è un piatto che alla Consigliera
Squarzino non piace e non interessa, lo dica nel modo corretto, non
nel modo in cui è intervenuta, perché così come ha esplicitato il
suo intervento, lo ha fatto in maniera molto scorretta perché così
non era nei fatti! Oggi ci troviamo in una situazione completamente
diversa, c’è la volontà politica di trovarsi attorno
ad un tavolo che è quello della Conferenza dei Capigruppo, per
vedere se c’è la volontà politica di mettere in
piedi questa commissione. Tutto lì. Questo è il piatto che si è
preparato.
Non si è deciso la presidenza, tant’è vero che ha
detto il Presidente Nicco che è a disposizione per rivedere tutto
quanto, noi siamo su questa linea.
Allora non si venga in Consiglio regionale a confondere le idee!
Per quanto riguarda gli amici di Forza Italia, da una parte è stato
detto al Presidente del Consiglio che dopo anni di efficacia e di
efficienza, mostra i primi segni di cedimento, cade in una
trappola, quindi sembra che l’organizzazione del
Consiglio non prosegua. Dall’altra parte credo che
abbiamo dato la disponibilità a procedere con i lavori delle
Commissioni e dell’Ufficio di Presidenza, quelli che
invece voglio interrompere i lavori di questa Assise sono i
colleghi di Forza Italia, che presentano una risoluzione con cui
chiedono di interrompere i lavori fin quando non c’è
un'ulteriore chiarezza. Mi sembra che questo sia un comportamento
contraddittorio, tipico di quando non si sa come argomentare quello
che è avvenuto. Che è una semplicissima questione politica su cui
ci stiamo confrontando e di cui nel giro di dieci giorni arriveremo
a conclusione.
Président
La parole au Conseiller Cottino.
Cottino (UV)
Solo per contestare alcune affermazioni che
non corrispondono assolutamente alla verità. La collega Squarzino,
come i colleghi di Forza Italia, ha avuto sì una risoluzione già
scritta, però mi sembra che questo rientri nella normale prassi che
ha sempre seguito questo Consiglio. E ha avuto questa risoluzione
ben prima della relazione del Presidente Nicco! Evidentemente,
quando si è trattato di mettere la firma, ho chiesto alla
Consigliera Squarzino e ai colleghi di Forza Italia di
firmarla.
Mentre questi hanno tenuto un comportamento diverso, lo devo
riconoscere, e mi hanno detto di non essere interessati perché
avevano l’intenzione di presentarne una per contro
proprio, la Consigliera Squarzino ha ripetuto la stessa cosa che ha
detto ora nel suo intervento, e cioè che sull’intesa
non poteva essere d’accordo.
Allora secondo la Consigliera Squarzino noi per avere la sua
firma, avremmo dovuto rinunciare a un principio che abbiamo
enunciato, ripetuto, straripetuto in quest’aula, che
è di fondamentale importanza, che è quello dell'intesa; noi, per
avere la sua firma, avremmo dovuto rinunciare!
Evidentemente la Consigliera Squarzino, poiché non ho dubbi
sulla sua intelligenza, sapeva benissimo che non avremmo potuto
accettare una questione del genere. Ed è solo per questo motivo che
non ho neppure perso tempo, e mi prendo tutta la responsabilità, a
chiedere ai colleghi se ritenevano di dover predisporre un altro
documento, ben conoscendo non solo l’opinione del
sottoscritto, ma anche l’opinione dei colleghi che
hanno firmato questa risoluzione.
Ed è solo su questa base che abbiamo presentato la risoluzione,
senza l’appoggio del suo gruppo, ce ne dispiace.
Per quanto riguarda invece il prosieguo della commissione, ho
avuto occasione di dire nel mio intervento che la discussione sulla
composizione e sulle modalità della nuova commissione sarebbe
avvenuta da qui al prossimo Consiglio, dando le più ampie garanzie
di un modo "diverso" per andare incontro a voi, esattamente
contrario rispetto a quanto da lei affermato.
Dunque non è accettabile che dopo che si è parlato in modo
franco, si venga a intorpidire le acque in questo modo. Per cui
sono assolutamente non vere le sue affermazioni.
Per quanto riguarda la Commissione speciale ribadisco la
disponibilità ad affrontare da qui al prossimo Consiglio tutte le
problematiche che la Consigliera Squarzino o altri ritengono di
dover discutere. Certo è, lo dico più a titolo personale che a nome
del gruppo, che non ho nessuna intenzione , ma penso neanche gli
altri, di buttare nel cestino tutto il lavoro che è stato fatto
finora. È solo con questo spirito che si è detto di portare a
compimento il lavoro, senza nessun altro tipo di mira o fine
particolare. Dell’ultima affermazione mi assumo
completamente la responsabilità, ma a livello personale.
Président
La parole au Conseiller Lattanzi.
Lattanzi (FI)
Intanto per chiarezza vogliamo dire di
essere stati coinvolti per la sottoscrizione di questo documento e
il motivo per cui non lo abbiamo sottoscritto stava nel fatto che
avevamo appena presentato una risoluzione, che andava ad affrontare
il primo problema di questo ordine del giorno a firma della
maggioranza, nel senso che quando si parla di ridisegnare
unitariamente la nuova commissione, nella Conferenza dei Capigruppo
avevamo preliminarmente posto la questione degli equilibri, quindi
era evidente che non potevamo sottoscrivere un documento che
costituiva una nuova commissione se un secondo prima avevamo
presentato una risoluzione che chiedeva di ristabilire prima gli
equilibri e poi costituire chissà quante altre cose.
Questo per correttezza, perché siamo stati coinvolti e non
abbiamo firmato per una contestuale questione politica e di
democrazia, che esulava dal contenuto del fare o non fare la
commissione. Per quanto riguarda invece la proposta e il contenuto
della proposta di questo ordine del giorno, ci sentiamo di dire che
non siamo d’accordo.
Non siamo d’accordo alla designazione di una
nuova commissione speciale per due ordini di motivi, e su questo ci
ha spiazzato un po' l’intervento del Capogruppo
della Stella Alpina, che fino a qualche mese fa era
d’accordo con noi che la sede più naturale per
parlare di riforme istituzionali era la I Commissione;
evidentemente la sua adesione alla maggioranza gli ha fatto
cambiare idea, ma questo in politica è lecito e anche in democrazia
e noi rispettiamo il suo cambio di opinione! Ma anche ha
giustificato la partecipazione degli Autonomisti alla maggioranza,
perché il momento difficile della nostra Regione presupponeva
un'attenzione particolare e solidale su tutti quelli che sono gli
aspetti di questo momento finanziario e sociale difficile della
nostra regione.
Allora io credo che in un momento così difficile andare a
ridisquisire se è necessario rimettere in piedi un apparato, che ha
comunque dei costi per il bilancio regionale, lo vediamo abbastanza
incongruente.
Se là il contributo del Consiglio è quello di capire se è
necessario avere una commissione speciale per lo Statuto, per
quanto riguarda Forza Italia riteniamo che, a maggior ragione in
questo momento difficile della Valle, la I Commissione con il
Presidente Piccolo sia più che sufficiente e sicuramente
all’altezza nei tempi, nei modi e nelle capacità,
per affrontare la tematica della riforma dello Statuto della Valle
d’Aosta.
Non riteniamo necessario creare nuove competente e nuovi costi a
quest'Amministrazione in un momento a maggior ragione
particolarmente difficile! Questo mi permetto di sottolinearlo al
collega Collé, che era su questo d’accordo con noi.
Poi ognuno è legittimato a modificare le proprie idee, però era
anche lui d’accordo con noi che al di là del metodo
che non aveva coinvolto le minoranze, la Commissione speciale non
aveva senso di esistere perché c’era una sede
imputata. Noi rimaniamo della stessa idea, coerenti!
Sarebbe bellissimo che chi aveva assunto questa posizione, visto
che aveva dei fondamenti, oggi convincesse quelli della maggioranza
facendone parte che in questo momento particolarmente difficile,
visto che questo era il contributo che volevano dare gli
Autonomisti con la creazione della Stella Alpina alla maggioranza,
non è il caso di mettere in piedi nuovi organi con nuove consulenze
e nuovi costi per la Regione!
Crediamo che il motivo finanziario, ma ancor più quello
politico, ci deve far dire che non è il momento per creare nuovi
carrozzoni. Poi che su questi carrozzoni si debbano giocare le
partite, su questo posso rasserenare la collega Squarzino: Dina,
stai tranquilla che i giochi non sono già fatti, perché non sanno
neanche loro che giochi fare! Una cosa sola è certa, che Presidente
non sarà più Nicco e non sarà più uno dei Democratici di Sinistra,
ma il resto è tutto molto aperto, possiamo anche partecipare! Noi
non avremo le presidenze, ma potremo partecipare, non ti
preoccupare: il piatto non è servito perché non sanno neanche se
sono in maggioranza o in opposizione, quindi come fanno a sapere
quali saranno gli equilibri? Mi permetto di sostenere che è
avventato da parte del Capogruppo della Stella Alpina sostenere che
fra dieci giorni comunque la questione sarà risolta, semplicemente
perché non dipende da voi, ma da chi vi deve dare delle risposte,
che può darsi che dica che invece di dieci, di giorni ne servono
venti, piuttosto che venti mesi e ci rivediamo nel 2002!
Président
Je soumets au vote la résolution présentée par
les Chefs de groupe de la majorité, du Président de la Commission
spéciale pour les réformes institutionnelles et
d’autres collègues:
Conseillers présents et votants: 29
Pour: 23
Contre: 6
Le Conseil approuve.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK