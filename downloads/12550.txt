Consiglio Regionale della Valle d'Aosta - Oggetto del Consiglio n. 3466 del 10 giugno 1992 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 3466 del 10 giugno 1992 - Resoconto
OGGETTO N. 3466/IX Elezione del Presidente della Giunta
regionale.
Cout (Presidente)
Si è ancora in discussione
generale.
Ha chiesto di parlare il Consigliere Rollandin, ne ha
facoltà.
Rollandin (UV)
Monsieur le Président, collègues,
permettez-moi de partager mon intervention dans deux parties. Une
première partie très personnelle, et une deuxième plus
politique.
J'annonce la première partie avec beaucoup d'embarras, pour la
simple raison que je crois tout le monde comprend, que je ne peux
pas aujourd'hui dire tout ce que je voudrais, compte tenu qu'il y a
encore pour ce qui est de ce "rinvio a giudizio" un procès.
En précisant que ma position n'est pas en contraste avec des
règlements ou des lois en vigueur, je crois tout de même que la
position qui me concerne est insérée avec violence dans un débat
sur une question morale qui doit être examinée avec beaucoup de
sérieux.
Il y avait dans ce sens deux clés de lecture, la première: je
déclarais de ne pas accepter n'importe quelle charge dans un
gouvernement, ça n'était sans doute une position simple, sans doute
juste, quelqu'un aurait dit: "nobile gesto". Deuxième solution: on
accepte, on peut être reproché de ne pas avoir toute la sensibilité
nécessaire à un problème sans doute important.
Mais je crois que l'évaluation est une évaluation dans ce sens,
que je me sens de dire j'ai adoptée après un examen très sérieux et
difficile de ma situation personnelle.
J'estime que sur la question morale il y en a qui sont sincères
en se référant à ma personne, pourrait y être quelqu'un que sur ce
thème pourrait même arriver à se servir d'une situation.
Je veux tout de même remercier les collègues qui ont rappelé que
chacun a le droit d'être considéré innocent jusqu'à preuve
contraire définitive, les collègues de l'Union et des autres
groupes qui ont eu la sensibilité de comprendre une certaine
position personnelle, et je comprends ceux qui sans doute ont des
réserves. Je comprends les critiques, je suis là pour répondre de
ce que j'ai fait en sachant très bien que dans la gestion
administrative ça arrive d'avoir des difficultés et je suis là pour
répondre de ce que j'ai fait. J'ai confiance dans les événements,
aujourd'hui je ne peux que donner une garantie: je me sens honnête
et correct et comme garantie je ne peux que, comme on faisait et on
fait encore entre gens de montagne, donner ma parole.
L'aspect plus important politique je me permets de le souligner
dans d'autres mots.
Quelqu'un a remarqué qu'aujourd'hui il y a dans cette salle une
atmosphère qui n'est pas de suprême joie; je crois que c'est
compréhensible, doublement compréhensible. Chaque force politique a
dans ce moment la conscience de vivre un moment difficile, soit au
point de vue personnel qu'au point de vue des forces politiques
auxquelles elles appartiennent. Si aujourd'hui tout le monde était
"in allegria", je crois qu'il y aurait à croire qu'on n'est pas à
même de juger jusqu'au bout les difficultés du moment.
Permettez-moi, vu que nous sommes presque à la fin d'une
législature, de rappeler quelques passages de cette législature. On
a démarré avec les élections de 1988, élections qui s'étaient
passées après une élection politique de 1987, qui avait vu une
junte partager sur une attitude politique. Là l'UV était en
majorité avec la DC, le PSI, les ADP et le PRI, et s'est trouvée à
faire une bataille aux élections politiques 1987 contre des forces
qui siégeaient sur les mêmes bancs de la majorité. Il y a par la
suite les élections politiques 1988, on a fait une nouvelle
majorité qui s'étaient donnée un certain programme, que jamais
personne avait contesté.
Je crois que là on avait essayé de faire le possible, comme
chaque majorité, de donner un certain sens à une activité
politique. Après on est arrivé à 1990, aux élections communales;
question importante, réflexion sur les attitudes des différentes
forces, crise du juin 1990. Cette crise a eu différents clés
d'interprétation qui ont eu la possibilité d'être analysés par les
différentes forces politiques.
Il y avait eu un changement qui, comme tout changement, va créer
des problèmes entre les forces, et c'est normal et évident. Un
changement qui avait été décidé le 2 du mois de juin et qui par la
suite a éclaté comme crise le 6 du mois de juin.
Là sans doute il y a une réflexion à faire: les aspects pour
gérer là non pas une élection ou une réflexion sur les élections,
mais une crise, comme nous sommes en train de vivre aujourd'hui,
une crise qui est des rapports entre les partis et les mouvements
qui siègent dans cette assemblée.
En ce moment certaines forces avaient cru bon de donner une
certaine réponse et n'oublions pas qu'au mois de mars 1991 il y
avait eu les premiers problèmes et le problème du numéro 17 sur 18
avait été résolu avec l'appui de M. Gremmo et par la suite il y
avait eu l'appui de Aloisi, qui s'était transféré du MSI au
PSI.
On arrive aux élections des 5 et 6 avril 1992, après deux années
que l'UV a vécu comme mouvement d'opposition, une opposition (je me
permets de le dire) sur les faits, on avait présenté des projets de
loi importants sur l'énergie, sur la décentralisation, des projets
qui malheureusement n'ont pas eu la possibilité d'arriver au bout
pour des questions qui étaient liées à des aspects non pas
politiques mais de nature différente. On avait présenté même une
loi, qui pouvait être modifiée, sur la possibilité d'arriver à des
référendums propositifs, et après ces deux années d'opposition
correcte, pendant lesquelles on a démontré que lorsqu'il y avait la
possibilité de comprendre la nature des problèmes, on était
disponible à discuter des problèmes mêmes, les élections des 5 et 6
avril imposent une réflexion à toutes les forces.
Cette réflexion, qui à mon avis a été faite avec conscience de
la part de toutes les forces, a porté a un résultat politique et à
un résultat d'analyse. Le résultat politique c'était le fait de
réfléchir sur les résultats d'une certaine situation face à
certaines exigences que la population avait dénoncées au moment des
élections des 5 et 6 avril.
Il y a là une difficulté qui va s'ajouter aux difficultés
concrètes: que nous sommes aujourd'hui à moins qu'une année des
prochaines élections 1993.
Quelqu'un a dit que c'était banal de rappeler ces dates, moi je
comprends que ce n'est pas "un volare alto". Mais c'est important
de faire comprendre qu'à une année des élections régionales il y a
sans doute des difficultés internes et externes que tout le monde
peut comprendre, qu'il n'y avait pas il y trois ans. A une année
tout le monde sait très bien qu'on ne peut pas se présenter dans
cette salle avec des "megaprogrammi"; tout le monde sait que le
travail effectif de cette assemblée sera réduit à quelques mois. Et
alors il fallait avoir la conscience d'être sincère soit entre
nous, qu'avec la population.
A ce sujet je me permets de dire qu'il y a quand même eu une
différence substantielle pendant ces quinze jours; il y a eu des
pourparlers, on a prédisposé un programme politique qui sans doute
avait des limites, comme tous programmes politiques, mais qui avait
l'avantage de faire discuter sur quelque chose de différent. Avant
on essayait de comprendre si on était d'accord sur un programme
politique, ce qui a été fait avec un débat des forces politiques et
un débat dans cette salle.
Ce document politique avait eu l'appui de huit forces
politiques. Par la suite il y a eu une semaine de débats difficiles
sur un programme, et sur l'autre aspect, qui est encore plus
difficile, et c'est inutile de se cacher, tout le monde sait très
bien qu'à un moment donné il faut même arriver à discuter de
l'organigramme.
On a discuté sincèrement sur le programme et on est arrivé à un
projet qui sans doute n'est pas exhaustif, c'est un projet
incomplet, c'est un projet qui sans doute devra être analysé
davantage, mais c'est quand même sérieux.
J'ai apprécié l'intervention de M. Trione; il a dit "banale",
c'est peut-être vrai qu'une analyse d'une dizaine de pages qui
d'une façon modeste présentent un projet, est moins appréciable que
certaines analyses qui sont faites ailleurs par des grandes
entreprises qui font des projets pour la Vallée d'Aoste comme pour
la Lombardie etc. Moi je crois que c'est le produit modeste d'un
travail d'homme qui vit cette réalité, c'est sans doute un
programme sérieux et c'est en plus un programme qui n'est pas
complet pour la simple raison que nous avons essayé avant tout, au
moment où on présentait le projet, de comprendre toutes les
exigences des forces qui avaient signé le projet politique et de
présenter une proposition qui aille dans ce sens.
Je regrette vraiment qu'il y ait eu par la suite des difficultés
de la part des Verts et du mouvement Vallée d'Aoste.
Pour ce qui est des Verts je voudrais rappeler un aspect. J'ai
lu avec attention soit le programme présenté de la part des Verts,
voire M. Riccarand, que le communiqué fait au moment où on était
dans les pourparlers. Là il y avait des questions précises: piano
paesistico, piano del bacino di traffico, questione morale. Je
crois que sur les premiers deux thèmes on a pris des engagements
précis et avec des temps; je ne sais pas si nous serons à même,
mais je crois qu'il y a la volonté de travailler pour réussir dans
ce domaine, et en plus il y a l'application de certaines lois comme
il était normal.
Quant à la question morale, cette question a été posé avec force
de la part de toutes les forces politiques au moment où on a entamé
les rencontres, et quelle a été la clé de lecture sérieuse et la
réponse à la question morale? La réponse va dans deux directions:
modifier la méthode de certains systèmes et prévoir des règles
différentes. A cet égard on a annoncé au moment de ce débat les
règles pour aller dans la direction de la prévention, car il faut
avoir des règles claires pour éviter qu'il y ait des malentendus.
On a parlé de changer les règles des appels d'offres, moi je crois
que n'importe qui doit examiner ce thème, on doit avouer qu'il y a
des difficultés objectives, et alors je crois que c'est une
exigence morale de modifier ces aspects.
Après il y a l'autre problème, toujours à niveau des règles, qui
est la question des réponses aux citoyens. Je crois que c'est
immoral le fait que face à certaines requêtes des citoyens, ou il
n'y ait pas de réponses ou les réponses arrivent après des années,
ou quand même les réponses sont encore là qui se font attendre. Si
on a le respect des citoyens, quelqu'un parlait de dignité, eh bien
à la dignité on donne un sens si on a le respect de la dignité, et
cela signifie donner des réponses concrètes dans certains temps. Là
c'est un des aspects que les citoyens attendent dans tous les
secteurs, et ce n'est pas toujours à cause de quelqu'un, c'est à
cause d'un système qui est devenu toujours plus lourd et
incompréhensible.
Il est important de souligner deux aspects de la méthode: la
collégialité et l'engagement. L'engagement précis sur des points
qu'on a mis en évidence dans ce modeste programme et sur lesquels
nous avons donné des indications, soit des solutions que des temps
de réponse.
Tout le monde l'a dit, l'unique aspect que la population
n'accepte plus ce sont les simples discours, la population demande
les faits; au delà des beaux programmes, des beaux discours, des
beaux engagements que nous allons prendre dans cette salle, s'il
n'y a pas de réponses les gens sont là pour montrer leur
insatisfaction.
Voilà, je crois que c'est là une réponse morale forte sur un
thème qui est important.
Sur le programme nous avons même exprimé des réserves, sur la
possibilité de faire certains choix, car nous n'avons pas la
possibilité de savoir à quel point on est. Je pense surtout à un
argument qui est très important, dont on ne veut pas faire
uniquement une question de contraste, je me réfère à la question
SDS Mercèdes; au contraire c'est une question qu'il faut examiner
avec attention en connaissant à quel point on est. Quelqu'un
m'avait dit que de la part de la CEE il y avait des garanties que
tout était réglé, et j'espère qu'on puisse aller dans cette
direction.
L'autre force politique qui n'a pas appuyé cette majorité c'est
le mouvement Vallée d'Aoste, auquel je dois pas seulement tous les
remerciements pour ce qui a été fait pour arriver à une solution,
je dois même dire que je suis sûr que ce qu'a dit M. Maquignaz ce
matin est ce qu'il pense. Il est sincèrement intéressé aux
problèmes de la Vallée d'Aoste et j'espère qu'il y ait là la
possibilité de se comprendre.
Malheureusement il arrive parfois des passages qui ne sont pas
comme on voudrait; il y a des temps très étroits qui ne nous ont
pas donné la possibilité d'éclaircir certains passages, j'espère de
pouvoir le faire.
Pour ce qui est des autres forces de la majorité, je crois que
l'unique rappel que nous pouvons faire, au delà d'être plus ou
moins heureux d'une solution, c'est qu'ici il y aura l'exigence
d'avoir une grande disponibilité et surtout une grande envie de
travailler dans une certaine direction.
Une urgence s'impose, et j'espère que là il y ait la possibilité
de trouver un accord, et c'est la loi électorale, qui évitera une
série de malentendus et nous donnera la possibilité de reprendre
des contacts différents.
Je crois que toutes les forces qui sont dans ce conseil
aujourd'hui ont des problèmes, c'est évident, et lorsqu'on va
changer des formules dans un bref délai c'est encore plus évident.
Ici on n'est pas en train d'organiser "un viaggio di nozze per una
luna di miele", c'est autre chose. Ici on est en train de
prédisposer un chantier de travail, là où chacun doit prendre sa
blouse et travailler ensemble.
Presidente
Ha chiesto di parlare il Consigliere
Mafrica, ne ha facoltà.
Mafrica (PCI-PDS)
La discussione che si è aperta in
questo consiglio mi sembra una discussione seria e mi auguro che
mantenga questo livello. Si è discusso molto della dignità degli
uomini e dei partiti, della serietà, degli impegni; credo con tutta
serenità e tranquillità di poter dire che il PDS ritiene di aver
fatto una scelta che è nell'interesse della Valle d'Aosta, prima di
tutto, e poi anche nell'interesse della sinistra.
Siamo stati come partito per un anno circa in mezzo al guado.
Abbiamo infine deciso di rompere con una situazione che tutto
sommato era di ipocrisia, vale a dire non si poteva continuare a
far finta che tutto andasse bene, quando in realtà questo non
corrispondeva al vero.
Ci sono state nel dibattito di questa mattina, come già in
quello della settimana precedente, delle accuse di tradimento, di
inaffidabilità, ma devo dire che le trovo accuse un po' rituali, e
che se dobbiamo meritare come PDS - Gauche Valdôtaine rilievi di
questo tipo, giungiamo per ultimi nel senso che altri hanno già
ricevuto prima di noi, in altre numerose occasioni reciprocamente
questo tipo di accuse. Ma mi sembra che non sia questo il problema.
Il problema è di capire cosa sono le alleanze politiche.
Le alleanze politiche, lo abbiamo sostenuto al momento
dell'insediamento della maggioranza presieduta dall'avv. Bondaz,
sono alleanze fatte sui programmi, che restano valide finché hanno
una missione, obiettivi comuni, capacità di risposta ai problemi.
Poi, possono cessare. Anche per i matrimoni è prevista la
separazione consensuale, è previsto il divorzio, a maggior ragione
questo è un meccanismo che vale tra forze politiche che fanno
accordi, che non sono fatti con Satana ma sono accordi per
realizzare delle cose.
Ebbene, noi rispettiamo le posizioni di tutti, non vogliamo dare
colpe particolari a nessuno, ma abbiamo constatato con il
proseguire del tempo che gli obiettivi che si era posta la
maggioranza nata il 6 giugno non venivano realizzati.
Ci eravamo proposti di cambiare rapporto fra potere e cittadini,
qualcuno ha posto stamattina questo importante problema, ci eravamo
posti di cambiare la natura di questi rapporti per renderli sempre
più vicini alla imparzialità della pubblica amministrazione, alla
necessità di decentrare poteri verso il basso, verso le
associazioni, verso i comuni, verso gli stessi cittadini. Dobbiamo
dire che questo obiettivo non è sostanzialmente riuscito, non si è
riusciti ad innovare e credo che questo non possa essere
smentito.
C'è stato via via, con il passare del tempo, un crescente
distacco fra le affermazioni contenute nei programmi e le
affermazioni politiche fatte e il comportamento concreto che si
riusciva a condurre avanti.
Si è progressivamente sempre più badato alle apparenze e alle
apparizioni, che non alla sostanza dei problemi. C'è stato su
questo concreto comportamento un giudizio degli elettori il 5 e 6
aprile, un giudizio di cui occorreva tener conto.
Alcuni colleghi consiglieri hanno sostenuto e continuano a
sostenere che sarebbe stato più logico continuare a tener fede
all'accordo precedente, non tener conto del risultato delle
elezioni politiche perché era diverso da quelle regionali,
continuare a tener duro. A noi sembra che questa visione della
politica sia una visione che non corrisponde al modo di sentire da
parte della popolazione e alle necessità del momento. Non
corrisponde alle necessità del momento, perché continuare a
predicare a due anni distanza che era impossibile modificare le
cose perché c'era il rischio della rivincita dell'UV, avrebbe
voluto dire rimanere in una situazione senza prospettive politiche,
in una situazione di crescente difficoltà rispetto alle soluzioni
dei problemi. Avrebbe comportato continuare senza la dovuta fiducia
fra le diverse forze in quelle esperienze, avrebbe potuto
significare radicalizzare ulteriormente l'attività e la
contrapposizione fra le forze politiche del Consiglio, paralizzare
la soluzione dei problemi e soprattutto accentuare una divisione
che sempre più si manifestava come deleteria fra la stessa
popolazione valdostana.
Noi abbiamo qui una comunità, che è fatta di valdostani di
origine e di valdostani di adozione, che per anni ha costituito un
modello di comunità e di convivenza civile; una comunità che
occorre preservare nelle sue caratteristiche di fondo e nel suo
modo di vivere corretto.
Crediamo che questi problemi non possano essere sottovalutati.
Abbiamo deciso di sottoporre all'interno della maggioranza la
difficoltà, non abbiamo a nostro giudizio notato da parte di alcune
forze politiche un sufficiente grado di coscienza della situazione;
soprattutto questo di fronte ai grandi problemi che ha la Valle
d'Aosta oggi e che avrà sempre più nel futuro.
Ci stiamo avviando all'ingresso in Europa; i rapporti del
Censis, le analisi che sono state fatte dimostrano come la tenuta
possibile della nostra economia in un sistema in cui la
competitività diventerà sempre più forte, sono questioni che devono
essere tenute in grande considerazione. Esiste oggi la possibilità
che le modifiche a livello costituzionale con la riforma dello
Stato e le modifiche che avverranno a livello europeo possano
portare la nostra Regione a statuto speciale in condizioni di
minore possibilità di peso rispetto a questi centri. Esistono
problemi reali che riguardano l'occupazione su cui credo che le
battute lascino il tempo che trovano. Esistono problemi importanti
che riguardano le entrate stesse della Regione e che obbligheranno
con il tempo la comunità valdostana a tornare (credo che sia questo
il termine esatto) ad uno stile di maggiore sobrietà, di minore
disponibilità di risorse.
Occorre far fronte a questi problemi con serietà, senza
demagogia, senza contrapposizioni puramente di partiti.
Ci siamo assunti la responsabilità di segnalare questi problemi
e di dare una indicazione, e l'indicazione che abbiamo dato è
quella di aprire un nuovo processo politico, in cui le forze della
sinistra e i movimenti autonomisti possano collaborare con una
prospettiva che sia duratura nel tempo. Oggi non tutta la sinistra
ha dato l'adesione a questo progetto, esiste una parte importante
della sinistra che non aderisce; crediamo che con il tempo le cose
possano cambiare. Ci dispiace che alcune forze che avevano dato
l'adesione al preambolo politico, oggi non abbiamo rinnovato questo
intendimento. Ci affidiamo comunque alla intelligenza di queste
forze, in particolare alla intelligenza del Movimento Verde, perché
sui problemi ci sia una disponibilità, perché si tenga conto della
volontà che in questo campo viene anche manifestata attraverso
l'impegno di energie esterne al Consiglio. Sappiamo che il processo
che abbiamo cercato di avviare, di un rapporto fra le forze di
sinistra e i movimenti autonomisti, è un processo faticoso, è un
processo che richiede a tutti coraggio, sacrifici, volontà di
operare.
Pensiamo che in questi due anni l'UV abbia avuto la possibilità
di riflettere su errori del passato, riteniamo che questa forza
abbia comunque nei suoi rapporti con la gente, nella sua conoscenza
diretta dei problemi, una consistenza e una capacità di modificarsi
che vogliamo mettere alla prova, così come vengono messi alla prova
anche gli altri partiti e movimenti che aderiscono alla
maggioranza.
Non abbiamo, come qualcuno ha, una paura della restaurazione;
non crediamo che la storia si ripeta.
Crediamo che le forze politiche, come gli uomini, cambino nel
tempo, si adattino alle trasformazioni, riflettano, si modifichino
e crediamo quindi che questo tentativo di collaborazione fra le
forze della sinistra, che rappresentano interessi popolari, così
come sono interessi popolari quelli rappresentati dai movimenti
autonomisti, possano trovarsi su un progetto comune, che abbia la
possibilità di continuare anche per il futuro.
Ci sembra che sia stata trovata una soluzione equilibrata; non
ci pare che sia stata ricercata da parte della forza di maggioranza
relativa una posizione di dominio, una posizione in cui le altre
forze sono subalterne. Il fatto stesso che sia stato chiamato a
garantire questo equilibrio un esponente che non appartiene all'UV,
il fatto che si sia trovata una composizione paritaria fra l'UV e
altre forze nell'esecutivo, è un segno credo (che va tenuto
presente) della disponibilità alla collaborazione, della
disponibilità ad affrontare con spirito nuovo i problemi che oggi
esistono.
E i problemi che oggi esistono, sono convinto, riguardano la
natura del potere, come qualcuno ha detto, riguardano la funzione
dei partiti, riguardano la funzione degli eletti.
I partiti devono cambiare, il segnale è sempre forte nel paese,
è anche un segnale giusto. Situazioni che sono emerse dimostrano
come la necessità del cambiamento sia effettiva. Noi non pensiamo
che questa situazione sia responsabilità di un solo partito, non
pensiamo che lezioni particolari possano venire in questo senso
dalla DC o dal PSI, che da anni governano il paese; crediamo che la
situazione sia più profonda, sia riferita al rapporto stesso fra
partiti e cittadini.
Il PDS è nato nel 1991, ha cercato di avviare una sua politica
che tenesse fermi i valori del socialismo e che rinnovasse per
quanto possibile i metodi e rimovesse vecchie incrostazioni
ideologiche, e uscisse dai luoghi comuni. Non è un processo facile,
non è un processo lineare; crediamo però come partito democratico
della sinistra-gauche valdôtaine che questa sfida vada continuata e
debba portare ad un rinnovamento dello stato e dei rapporti fra
istituzioni e cittadini.
Si è parlato di questione morale in quest'aula. Non crediamo che
ci sia qualcuno che possa salire sul pulpito, quindi alcune
posizioni ci sembrano prese in modo particolarmente audace e
strumentale; riteniamo che la questione morale sia una questione di
fondo, che investa soprattutto le regole e i rapporti fra eletti e
cittadini. Le regole vanno cambiate e non basta più proclamare
l'imparzialità della pubblica amministrazione e la fuoriuscita dei
partiti dagli enti economici, non basta più chiedere che i partiti
cedano potere, ma occorre prendere le iniziative in questo senso e
in questo senso credo che questa maggioranza delle iniziative dovrà
prendere.
Abbiamo posto rispetto alla questione morale alle altre forze
politiche un problema di comportamenti ed abbiamo detto loro come
ci saremmo comportati in questa situazione. Non vogliamo però
salire sul pulpito; riteniamo che le persone vadano rispettate
soprattutto quando parlano con sincerità, crediamo che sia troppo
facile oggi su questa vicenda fare delle discussioni che riguardano
i rapporti fra i partiti e non intervenire invece per cambiare i
meccanismi che danno ai partiti un potere superiore ai loro
compiti, che dovrebbero essere di indirizzo e di organizzazione
della società.
Abbiamo ben presente la difficoltà della situazione, non
affrontiamo questa nuova fase politica nè con arroganza nè con
assoluta incertezza; affrontiamo invece questa fase politica con
determinazione, con la determinazione di dare un contributo
rispetto ai problemi che ha la nostra Regione, rispetto ai problemi
che hanno i cittadini valdostani, rispetto ai problemi che hanno
soprattutto le classi più deboli.
Non abbiamo, come qualcuno pensa, l'ambizione di mantenere posti
di potere, abbiamo l'ambizione di lavorare assieme ad altri che si
dichiarano disponibili per risolvere concretamente dei problemi che
non possono più essere soltanto richiamati a parole, ma devono
trovare soluzioni concrete.
Abbiamo l'ambizione di superare contrapposizioni sterili fra
forze politiche ed abbiamo l'ambizione di ricreare assieme ad altri
un clima di serenità e di atteggiamento costruttivo, che consenta
alla comunità valdostana di fare un ulteriore passo in avanti e non
di correre il rischio di arretrare rispetto alle condizioni di
benessere oggi acquisite.
E' un compito che vede tante forze impegnate, è un compito che
richiede rispetto fra le forze politiche e le persone; riteniamo di
dare la nostra disponibilità, di impegnare le nostre energie perché
sappiamo che la sfida non è facile, ma sappiamo anche che con la
serietà del lavoro i problemi possono perlomeno cominciare ad
essere risolti ed i cittadini potranno riprendere fiducia nei
propri eletti e nelle proprie istituzioni.
Presidente
Ha chiesto di parlare il Consigliere
Gremmo, ne ha facoltà.
Gremmo (UAP)
Credevo che alcune mie riflessioni che
avevo fatto la volta scorsa in merito alla dimenticanza, o comunque
alla non volontà di ragionare anche con me da parte dell'Union
Valdôtaine fossero una specie di recriminatoria di tipo personale,
e quasi quasi non avevo più voglia di rifarle.
Però quel piccolo fatto, quella curiosità, per cui guarda caso
l'Union Valdôtaine aveva aperto le consultazioni prima di tutto con
Bich (perché questo pareva logico) e poi con tantissimi altri ma mi
avesse escluso, forse non era un fatto casuale ma magari un fatto
che significava qualcosa di più.
Da come è andato il dibattito questa mattina, volevo far notare
una cosa molto curiosa, da cui io poi traggo una conclusione, o
comunque faccio una valutazione.
Se avete notato, le critiche più dure, quelle proprio fuori dai
denti, apertis verbis - come direbbe Milanesio, che sa il latino
avendo studiato da geometra -, le critiche più dure a questa
maggioranza non sono venute da Aloisi, che è sempre signore nelle
sue argomentazioni, ma sono venute da due autonomisti, dai colleghi
Maquignaz e Mostacchi. Questo è un fatto che dovrebbe allarmare e
far riflettere, perché fino a quando l'Union Valdôtaine decide di
non consultare Gremmo, questo rientra nella signorilità dei
rapporti consolidati e conosciuti, è un fatto acquisito. Ma quando
il collega dell'Union Valdôtaine Mostacchi dice: "le trattative che
sono poi seguite fra esponenti della lista Valle d'Aosta e del PDS,
di cui il sottoscritto venne a conoscenza tramite la carta
stampata", dice una cosa di una gravità inaudita. Cioè, tutto quel
ragionamento che ho fatto, e che voglio ribadire, per cui il
rispetto non solo della centralità del Consiglio ma della sovranità
di ciascun Consigliere non è stato esercitato in primo luogo nei
confronti di colleghi autonomisti.
Le critiche che sono state fatte, a mio avviso molto
correttamente, e gliene do atto, da parte di Maquignaz, che
individua in questa operazione di avanzamento della nuova
maggioranza una scelta di vertice, una scelta di partito, che per
certi versi castiga, umilia e comunque scontenta delle persone che
si riferiscono alla autonomia, sono il dato centrale che dimostra
come questa è una operazione, dal punto di vista degli autonomisti,
sbagliata.
Perché, se fosse vero quello che è stato detto che questa era la
grande rivincita non dell'Union Valdôtaine ma dell'autonomismo
valdostano che spaccava il fronte dei partiti, Mostacchi e
Maquignaz avrebbero dovuto mettere fuori la bandiera, non
tricolore, proprio perché quella sarebbe stata la grande vittoria.
Ma se dalle meditate affermazioni che ha fatto Mostacchi e dai
discorsi che ha fatto Maquignaz, sono proprio gli autonomisti
storici, quelli che rimproveravano a me di essermi insudiciato le
mani quando ho pensato che in Valle d'Aosta si potesse fare
politica, sono proprio i duri e i puri che adesso cominciano a
intravedere in questa operazione qualcosa di non propriamente duro
e tanto meno puro. E questo è un dato che dal punto di vista
politico va rimarcato, perché dà ragione alla opinione di tanti,
per cui questa è una operazione politica.
In questo ha ragione Mafrica, altre volte altri sono stati
accusati di incoerenza, questo è un palleggio; in altre situazioni,
come ad esempio al comune di Torino, alla provincia, capita
regolarmente di sentir dire quando passa la precedente maggioranza:
"Ma quando eravate al governo voi, ma noi avremmo fatto così, ma
avete tradito le alleanze...".
Questi sono rituali di tipo partitocratico, ed ha ragione
Mostacchi nel suo intervento quando dice che è finito il tempo dei
camuffamenti, dei giochetti sotto banco, perché la gente non riesce
a capire.
Qual era il metodo corretto, non solo per non scontentare i due
colleghi che hanno parlato stamattina, ma per dare veramente la
sensazione alla gente che erano gli autonomisti che avevano vinto,
che erano gli autonomisti che avevano portato gli altri sulle
proprie posizioni e non, come continuo a sospettare credo con
qualche ragione, che si tratta di una operazione di politica
partitocratica verniciata di autonomismo che in questo caso si
indirizza verso il PDS, ma che potrebbe domani tranquillamente
indirizzarsi verso Milanesio o verso la Democrazia Cristiana?
Intanto occorreva dialogare con gli autonomisti, questo non è
stato fatto e comunque non con me; occorreva dialogare soprattutto
scegliendo un progetto in cui il discorso autonomista fosse al
centro. Ho sentito la lista della spesa di stamani del collega
Lanivi, ma di progetto autonomista non c'è niente. Si dice che la
Giunta Bondaz ne aveva ancora di meno, questo può anche darsi, ma
non era il Padreterno travestito da leone rampante che scendeva a
governare, come adesso si vuol far credere; era solamente una
giunta di programma che sapeva benissimo che doveva amministrare
come poteva e come sapeva.
Ma la sensazione che siamo di fronte ad un qualcosa che non muta
in termini autonomistici i termini del problema è netta. Anche
Mafrica lo ha dovuto ammettere: "Bisognerà che i valdostani
facciano un altro buco nella cintura", addirittura lui ha parlato
di stile di maggiore sobrietà. Certamente questa è una cosa che
potrà capitare, ma diciamoci chiaramente perché questo capita;
capita perché la rapacità del meridione, la rapacità delle Regioni
assistite, delle Regioni parassitarie da Roma in giù, vuole
attentare all'autonomia della Valle d'Aosta. Ma questo nel
documento, o comunque nella filosofia che ispira il papocchio
maggioritario non viene mica fuori. Invece sarà questo il grande
nodo su cui dovremo misurarci nei prossimi mesi, cioè il fatto che
un parlamento a maggioranza etnica meridionale invece di andare a
risolvere i problemi di regioni dove comanda la mafia, di regioni
dove le clientele elettorali di partiti fanno buttare via miliardi
in un pozzo senza fondo, vorrebbe venire a togliere i soldi alla
Valle d'Aosta. E questo nel progetto non viene fuori. Cioè, la
voglia che ho io e su cui vorrò fare battaglia politica nelle
prossime settimane, di dire che la volontà di attentare alle cose
che la Valle d'Aosta giustamente si è conquistata e vuole
mantenere, deve essere sconfitta, non viene fuori.
Quindi manca un progetto a base autonomista e c'è la lista della
spesa, su cui poi dirò qualcosa.
La gravità dell'operazione che, ripeto, per me è politica, e non
vedo niente di straordinario nel fatto che il PDS è alla ricerca di
consensi per presenza istituzionale nel momento in cui,
giustamente, non ha più consensi per idealità perdute, è vero
Bajocco?
Una volta il PDS prendeva i voti perché rappresentava certe
istanze, adesso non rappresenta più quelle istanze, allora dice:
andiamo al governo, rosicchiamo qualche fetta di sottogoverno
magari anche consistente, e così comunque prendiamo il consenso. Il
ragionamento che faceva Mafrica sulla novità di far politica cade
nella misura in cui la logica che sottende questa volontà è la
logica del voto di scambio. Quindi se si pensa di volere andare
comunque nel sottogoverno o nel contorno di governo, perché così si
rosicchia qualche voto di scambio, si è pienamente dentro alla
vecchia logica.
E poi ci si aspettava, e secondo me sarebbe stata la cosa
corretta, che fosse stato il Consiglio a dibattere, a confrontarsi;
invece stamani abbiamo saputo addirittura che c'è un organigramma
già definito in termini di precisa lottizzazione partitica: quattro
uno, due l'altro, uno l'altro, uno l'altro. Questa è la logica.
Apro ancora una parentesi su questa logica. Mi ricordo, quando
era stato istituito l'Assessorato all'Ecologia, le urla che erano
state fatte perché era una poltrona in più; come mai, adesso che
c'era la possibilità di mettere a posto le cose secondo il buon
tempo antico, non è stato fatto? E' già lì una prima smentita della
volontà di porre rimedio alle gravissime carenze che, diceva
Mafrica, il PDS tutto preso perché è stato per un anno in mezzo al
guado, se stesse sprofondando nella... come si chiama in
valdostano, non ricordo... comunque in quella cosa che vi tira giù
fino a qua, ma dal punto di vista elettorale e della mancanza
propositiva è vero, di questo non dubito, ma che il PDS fosse stato
in mezzo al guado a fare grandissime elucubrazioni in attesa di
scegliere da quale parte della sponda andare, io fra l'altro non me
ne ero neanche accorto. Ma adesso che ha la possibilità di porre
rimedio a tutti i grandissimi guasti che quella maggioranza ha
compiuto, mentre lui era distratto dal problema del guado che gli
arrivava fino a qua, ora può togliere subito la poltrona.... E come
mai non lo fa? C'è già lì una smentita rispetto alle cose che si
proclama. Invece ci si aspettava questo. Forse anche il discorso
dello stile di maggiore sobrietà, collega Mafrica, poteva proprio
cominciare eliminando una sedia. Fra l'altro avete detto che la
sedia è stata assegnata addirittura fuori dal Consiglio, questo
vorrà dire oltretutto costi aggiuntivi anche per il contribuente,
perché l'assessore esterno bisognerà pagarlo.
Qual è la sensazione che molto pacatamente ho io? Avevo detto la
volta scorsa che si sarebbero aperte all'interno dell'Union
Valdôtaine delle contraddizioni, cioè la base dell'Union
Valdôtaine, la gente della Valle d'Aosta pensa e crede, e
parzialmente ha ragione, che questo sia il movimento autonomista
maggioritario della Valle (e lo è per i numeri), ma poi ho la
sensazione che all'interno di questo movimento esista un gruppo di
potere (perché non si può chiamare diversamente) che in pieno sposa
delle altre istanze che vanno al di là della questione autonomista,
cioè che si preoccupa della gestione del potere ma di certe cose
che vengono stampate sui manifesti o scritte sul Peuple, poi gli
importa solo fino ad un certo punto. Faccio un esempio: quando il
deputato della Valle d'Aosta a Roma nell'elezione del Presidente
della Camera dei Deputati vota il candidato del PDS e non pensa
minimamente di differenziarsi in senso autonomista, non so se
davvero è stato fino in fondo e pienamente addentro alle cose che
la gente che ha votato quella lista pensava di avere. Perché su
questo, ripeto, l'equivoco è aperto. Si dice, lo dice anche il
collega Mostacchi, la lista Valle d'Aosta rappresentava la voglia
di novità da parte della gente; è vero che è stata letta anche in
questa maniera. Io continuo a pensare che era una lettura
sbagliata, cioè che mancava la vera espressione, la corretta
espressione di alternativa che era una Lega, mancava questo, e
quindi quello che più assomigliava è stato letto in questa maniera;
ma la lista Valle d'Aosta non era l'espressione di questa volontà
popolare, questa era la propaganda, la lista Valle d'Aosta ha
rappresentato niente di più e niente di meno che un momento
elettorale in cui due blocchi partitici.
Cioè alcuni partiti da una parte e alcuni partiti dall'altra,
coinvolgendo delle bravissime persone: Dolchi da una parte
specialmente e dall'altra il Sen. Dujany, messi come espressione,
erano però due blocchi di forza e di potere che si stavano
fronteggiando.
Questo è l'equivoco che si continua a tirar fuori quando si dice
quel voto ha voluto castigare la maggioranza, quel voto ha voluto
rappresentare la condanna della maggioranza; non è vero. Se fosse
vero questo, bisognerebbe che al comune di Aosta si facesse una
maggioranza diversa, cioè non c'era ragione per al comune di Aosta,
nella città di Aosta non ha vinto la lista Valle d'Aosta, ha vinto
l'altra lista.
Allora, se fosse vera questa lettura, i pidiessisti dovrebbero
essere corretti e dire: siccome alla città di Aosta invece ha vinto
la coalizione dove c'era Dolchi, vuol dire che la città di Aosta si
è espressa in altra maniera. Questa sarebbe stata la lettura
corretta dei fatti, invece no.
Allora vuol dire che Maquignaz crede, e sono convinto che ci
crede davvero, che quello fosse un voto che andava in una direzione
da cui bisognava partire; invece non ci si crede e si è preso solo
a pretesto quel voto per arrivare ad una scelta di maggioranza,
dove mi sembra di capire che gli ideali o comunque le cose che la
gente vedeva e vorrebbe, richiamate dal correttissimo intervento
del collega Mostacchi, dove il discorso della ragion di partito ed
il discorso del trasformismo sono centrali, ed ha ragione, perché è
questo quello che si vorrebbe tirare fuori, mi sembra che questi
non ci siano.
Questa era la valutazione generale che volevo fare.
Solo tre brevissime annotazioni in merito al discorso di Lanivi,
ad una cosa che ha detto il collega Rollandin e ad una cosa che ha
detto Mafrica.
Sul discorso di Lanivi francamente torno a dire che l'humus
autonomista, cioè la voglia che questa estate aveva portato
addirittura qualcuno, in modo contorto, sbagliato, comunque ad
ipotizzare delle istanze valdostane avanzate come si deve perché in
qualche maniera erano sentite, non ce lo vedo. Abbiate pazienza, ho
visto tante bellissime cose, perché Lanivi in questo è signore, ha
elencato una serie di cose di buon governo che potevamo però
sentire da tutti quanti gli altri, ma francamente questa spinta di
volontà autonomista non ce l'ho vista.
Lanivi ha parlato dei suoi 300 giorni, Carlo Pisacane aveva, ce
lo ricordiamo, 300 giovani e forti e sappiamo che fine ha fatto; ho
il timore che anche Lanivi con i suoi 300 giorni di gloria correrà
il rischio di fare quello che potrà fare. Alla fine la mia
sensazione è che se da un lato le istanze autonomiste verranno
fuori, il PDS immediatamente frena, dall'altro lato se il PDS avrà,
come ha purtroppo per lui, l'esigenza di rosicchiare piccole
fettine di sottogoverno o comunque di presenza, può darsi che nel
fronte autonomista qualcuno cominci ad arrabbiarsi, per cui la
sensazione sarà quella di un litigio continuo.
Del resto non sono io che devo notare, perché è sotto gli occhi
di tutti, il fatto che si era partiti per l'avventura in
ventiquattro, e meno male - do atto a Riccarand e al suo movimento
di essere stato molto corretto in questo - che la voglia di saltare
sul carro della nuova avventura è stata frenata e giustamente
qualcuno è sceso. Però ho la sensazione che potranno esserci nuove
cadute.
Sulla questione che diceva il collega Rollandin che non è un
viaggio di nozze per una luna di miele volevo concordare: ho la
sensazione che questa maggioranza non potrà essere un viaggio di
nozze, proprio perché i viaggi di nozze mi dicono che, tolti i
paesi musulmani da dove arrivano gli extracomunitari che vengono
curati dal comitato di Bich e della collega Monami, tolti i paesi
musulmani, nei nostri paesi montanari i viaggi di nozze si fanno in
due. Ho la sensazione invece - per rimanere nell'ambito delle
ipotesi nuziali fatte da Rollandin - che questa più che altro
potrebbe essere una specie di orgia, perché quelli che vorrebbero
copulare sono sicuramente più di quelli che potrebbero accedere al
talamo nuziale.
Un'ultima cosa che volevo dire riguardava il discorso di
Mafrica: è vero che l'ultimo voto della Valle d'Aosta è andato
nella direzione di chiedere un cambiamento, ma - e guardate che su
questo vorrei far fare una riflessione molto attenti - la volontà
di cambiamento non era quella di venire a dire qui: ci sono gli
autonomisti da una parte, poi c'è la sinistra dall'altra, ci
dispiace che questa volta qualcuno della sinistra è rimasto fuori,
speriamo cammin facendo di imbarcare anche loro. No, la cosa nuova
che dovrebbe uscire, e questo l'ho colto in alcune cose che ha
detto Lanivi e mi auguro che riesca, anche se per me non ce la farà
perché il vaso di coccio in mezzo ai vasi di ferro, caro Lanivi,
finisce sempre per fare una brutta fine, comunque la volontà che
era uscita dalla gente non è più quella di parlare di sinistra e di
destra, perfino Aloisi lo ha capito e da quel posto è andato a
sedersi in un'altra parte. Cioè, questo discorso della sinistra che
si aggrega un pezzo alla volta, e potete forse raccontarlo a
Riccarand che è un ragazzo che vi ha sempre dato credito, perché
lui fondamentalmente è un buono, ma ormai il discorso non è più la
sinistra; il problema di questo Consiglio secondo me è dei
trentacinque componenti, che possono piacere o non piacere. Ha
ragione Rollandin, che dice: non è che siamo arrivati qua per caso,
siamo arrivati perché vi è stata una elezione fatta in un certo
modo, con certe regole, ma ciascuno di noi ci arriva con la sua
presenza senza vincoli di partito. E allora, caro Mafrica, dire che
si vuole fare questo e poi dopo riparlare di una sinistra, che
presuppone una destra, e quindi di nuovo l'ideologismo tipicamente
italiano in questo caso, comunque l'ideologismo delle collocazioni
aprioristiche, questo ideologismo è quello che è stato condannato
dal voto delle regioni dell'arco alpino. Le regioni dell'arco
alpino hanno votato perché la ideologia, la sinistra, la destra,
queste sono questioni ormai superate, che possono andare ancora
bene al Consiglio comunale di Napoli perché lo scontro lì è ancora
ideologico, ma questo ci fa capire quanta distanza anche di
mentalità e di psicologia ormai ci sia fra la Valle d'Aosta e
Napoli con tutta l'amicizia che altri hanno per i napoletani.
Il problema non è più quello di aggregare la sinistra, di
portare avanti questa volontà di creare dei poli; il problema è
quello di recuperare noi come consiglieri, come singoli, una
dimensione diversa.
Speravo che almeno quelli che dicono di essere forze nuove,
avessero la intelligenza e la capacità di muoversi in un modo
differente, e invece questo non capita. Voglio citare un piccolo
episodio che è sintomatico di incapacità di produrre nuovo. Ieri
pomeriggio sono stato alla RAI a registrare il piccolo spot
elettorale di 4 minuti che per dovere di legge mi è stato concesso
sulla questione del referendum.
Prima di me parlava il rappresentante del gruppo misto del
Consiglio regionale, ed io ho pensato: sarà Lanivi, sarà Maquignaz,
sarà Bich. Invece no, a rappresentare il gruppo misto del Consiglio
regionale nella tribuna elettorale di ieri sera c'era il
consigliere De Gattis del Consiglio comunale. La cosa mi ha
incuriosito e appena arrivato qui ho chiesto al collega Maquignaz:
"Ma da quando De Gattis, eletto nella lista dei meridionali,
rappresenta il movimento Valle d'Aosta?" Maquignaz mi ha spiegato
che era stato designato dal presidente del gruppo misto. "Ma voi
eravate d'accordo?" - ho chiesto. La faccia che ha fatto Maquignaz
mi ha fatto capire che non erano tanto d'accordo. Questa è una
banalità, ma se perfino in queste piccole cose il gruppo misto, che
ci ha sempre detto il vicepresidente, adesso pare presidente Bich,
finalmente collocato correttamente perché sarà eletto nella
maggioranza, non sarà ancora vicepresidente della minoranza al
posto della maggioranza, se perfino in queste piccole cose il
gruppo misto, che poteva essere una cosa nuova (e niente di più
bello di una cosa mista, di quelle cose estrose che rompono una
monotonia), ha riproposto la logica partitocratica per il solo
fatto che il povero Maquignaz abita a Cervinia, deve essere
tagliato fuori perfino da 4 minuti dove avrebbe fatto sicuramente
una bella figura, vuol dire che non c'è una grande volontà.
Un'ultima cosa. Personalmente torno a dire di essere molto lieto
del fatto di non dover più far parte di una maggioranza. Per un
anno, mentre il PDS ero in mezzo al guado, ho fatto il possibile
perché ci fosse comunque un minimo di governabilità; non è nel mio
stile rivendicare nessun merito, però francamente ho creduto... è
vero che c'era una voglia di protagonismo spaventosa, non voglio
fare nomi ma se andiamo a vedere quante volte la foto di un
assessore (non della DC e neanche del PDS) è uscita sulla pagina
della Valle, c'è da rimanere esterrefatti, ma va bene così. C'era
una voglia di protagonismo spaventosa, comunque ho accettato anche
queste cose perché quello che mi sembrava importante era avviare
una voglia di confronto, una voglia di operatività. Si dice che
questo non è stato fatto, benissimo, prendo atto che lo faranno
meglio altri. Ho la sensazione che questo non sarà possibile, prima
di tutto perché in 300 giorni si farà ben poco, e poi perché colgo
nel momento in cui Mafrica, colleghi dell'Union Valdôtaine, vi
parla della sinistra che viene a confrontarsi con voi, voi siete
già di nuovo dentro alla solita logica di schieramento. Quindi non
siete riusciti a rinnovarvi.
Ho notato che c'è nell'Union Valdôtaine una voglia di uscire
dallo schema vecchio; questo auspico e l'intervento coraggioso del
collega Mostacchi mi fa ben sperare in questa direzione. Penso che
come il collega Mostacchi dentro all'Union Valdôtaine siano in
molti a pensarlo.
Presidente
Ha chiesto di parlare il Consigliere Rusci,
ne ha facoltà.
Rusci (PRI)
Signor Presidente, colleghi, mi scuserà il
Consiglio, mi scuserà anche il pubblico se non mi dilungherò
eccessivamente ad elencare quali sono tutti i motivi specifici che
hanno portato il partito repubblicano ad entrare nella maggioranza.
Però parto da una considerazione che è di questo tipo: le forze
politiche si agitano e l'elettorato le mena.
Credo che i nostri elettori siano da sempre, ma ancora di più
stiano diventando attenti ai fatti e alle scelte, e ai segnali
politici. Il resto qui fra noi fa parte della liturgia della parola
e questa liturgia rischia poi di dare la sensazione che troppe
giustificazioni sono una explicatio non petita, e che nella buona
sostanza stanno ad indicare certe difficoltà di scelte di
campo.
Il partito repubblicano ha, sì, approfonditamente ed a lungo
dibattuto al suo interno sulle opportunità per il partito e per la
Valle della scelta di collocazione. Lo ha fatto con grande senso di
responsabilità, lo ha fatto sapendo che non c'era ciccia, come si
suole dire, sapendo che il partito non sarebbe stato presente negli
organigrammi del potere. E anche qui credo che abbiamo tratto una
lezione dalle elezioni del 5 e 6 aprile, e la lezione diretta è che
non c'è un rapporto di causa-effetto diretto ed immediato fra la
gestione del potere ed il consenso.
Quello che interessa è il progetto politico, quello che
interessa sono le capacità di risposta ai problemi reali della
nostra Regione.
I problemi sono molti, non sarò fra quelli che dicono che la
giunta precedente è caduta per mancanza di capacità gestionale.
Altri sono stati gli elementi. Non era chiaro il progetto politico
e si è ancor più offuscato con i risultati elettorali.
Cosa ha fatto il partito repubblicano? Ha preso atto dell'uscita
di una forza, forse prematura, questo anche si dice nelle
differenti forze politiche, non è omogeneo nelle forze politiche il
giudizio sulla opportunità dell'apertura di una crisi a poco meno
di un anno dalle elezioni regionali; ha preso atto di una
impossibilità a continuare, ha preso atto della situazione di
stallo ed ha cercato assieme ad altri degli strumenti.
D'altra parte che l'esperienza del giugno 1990 fosse una
esperienza a termine, questo era contenuto anche nel vituperato e
richiamato documento.
Il partito repubblicano ha iniziato a discutere durante la crisi
con il PDS e con gli ADP, ritenendo di doversi confrontare in
un'area di progresso per rabberciare e resistemare possibilità
operative. Abbiamo fatto delle proposte, abbiamo - e qui molto in
linea con il partito a livello nazionale e perché ci crediamo -
puntato con decisione alla presenza di tecnici all'interno della
compagine governativa. Non è stato possibile.
Secondo noi abbiamo perduto una occasione, perché il breve tempo
che intercorre da oggi alle prossime elezioni regionali avrebbe
potuto permettere di mettere alla prova se davvero lo strumento del
tecnico in sostituzione del politico poteva dare quelle risposte
che talvolta gli elettori ci dicono non venire da personaggi più
politici. Non è stato possibile.
Ci rendiamo conto, pur avendo l'orgoglio di appartenenza al
nostro partito, siamo anche così concreti da capire, da valutare
quanti elettori valdostani il nostro partito rappresenta. Non solo
per tutti i nostri elettori, ma per l'intera Valle d'Aosta abbiamo
per due anni gestito un assessorato. Lo abbiamo fatto con senso di
responsabilità, l'opportunità ci aveva permesso di metterci alla
prova; questo non è stato più possibile.
Non riteniamo indispensabile e direttamente applicabile il
principio della causa-effetto anche qui, del sillogismo: sto in
maggioranza se sono in giunta, ma: sto in maggioranza se mi ritrovo
come partito e come magna pars del partito, non come tutto il
partito, in quelle che sono le indicazioni politiche, di metodo, di
contenuto e di programma.
La verifica ci ha detto che potevamo essere in quella
maggioranza, ed allora riprende molto semplicemente un dialogo
interrotto con l'Union Valdôtaine, un dialogo (tengo a ribadirlo
perché credo in questo) non interrotto solo per colpa nostra, e
soprattutto abbiamo puntato in questo periodo a continuare un
discorso iniziato da alcuni mesi con gli ADP. Questo discorso lo
abbiamo riapprofondito anche con gli Autonomisti Indipendenti.
Esiste cioè secondo noi in Valle d'Aosta uno spazio politico,
che può essere coperto magari anche da una nuova formazione
politica che comprenda forze e personaggi del nuovo che avanza e
del vecchio che ha dato dimostrazione di capacità e di
managerialità. E' un discorso al quale crediamo, è un discorso per
il quale lavoriamo, è un discorso fra l'altro (e sono così concreto
da riconoscerlo) al quale ci obbligherà la legge elettorale che
comunque vogliamo sia approvata prima delle prossime elezioni.
Il discorso della solidarietà con l'area di progresso, alias
detta della sinistra: sinistra, destra, conservazione, sono delle
divisioni un po' manichee che forse non ritroviamo più sullo
scacchiere della politica nè locale, nè nazionale, nè
internazionale, parlerei di forze politiche che si aggregano molto
più concretamente attorno a programmi e a cose da fare. Là si
dimostra se si vogliono risolvere le cose con un certo taglio
oppure per certi obiettivi.
Ho apprezzato l'intervento di Lanivi, ha più volte detto di
voler essere uno strumento. Caro Presidente indicato, non solo uno
strumento noi chiediamo sia Lanivi, noi vogliamo che Lanivi sia un
direttore d'orchestra e dimostri quelle capacità di sintesi che
altre volte gli abbiamo riconosciuto. Il resto, i discorsi sulla
decenza e sulla dignità, anche queste sono delle categorie del
pensiero e vengono utilizzate a seconda delle prospettive dalle
quali si guarda l'obiettivo.
Il partito repubblicano ha considerato decente e dignitoso di
partecipare a questa maggioranza; lo spirito non è quello di salire
sul carro del vincitore.
Credo che mi sarebbe stato molto più facile e forse anche molto
più produttivo in termini di consenso personale terminare la
legislatura puntando il dito contro le eventuali incapacità o
inefficienze, e cercando di dare ogni tanto una pennellata a due
anni di attività svolta alla Pubblica Istruzione.
Questo poteva essere utile per me, forse utile per il mio
partito, sicuramente nè utile nè importante per la Valle d'Aosta.
E' prevalso quel senso.
Si dà atto che dalle ore 17,31 presiede il Vicepresidente
Stévenin, dalle ore 17,59 il Vicepresidente Bich e dalle ore 18,05
presiede il Presidente Cout.
Presidente Ha chiesto di parlare il Consigliere Bondaz, ne ha
facoltà.
Bondaz (DC)
Mi spiace dover iniziare questo mio
intervento comunicando al Consiglio che è avvenuto un gravissimo
incidente ferroviario fra un diretto che veniva da Aosta e un
accelerato che scendeva a Torino, sotto la galleria di Caluso, dove
vi sono parecchi morti e qualche decina di feriti. Mi sembrava
giusto dirlo in attesa di avere maggiori notizie da parte della
questura di Aosta, che mi ha avvertito.
Per rientrare nel tema della discussione di cui stiamo vedendo
la finale, vorrei fare alcune osservazioni.
Mi auguro che qualche consigliere che ha parlato prima di me,
abbia ancora la capacità la mattina di guardarsi bene nello
specchio e di esaminare bene la propria faccia, perché a fronte di
alcune affermazioni che sono state fatte, mi riferisco a qualcuno
che ha detto che eravamo in mezzo al guado, vorrei sapere dov'era
questo assessore o dov'era questo consigliere quando noi eravamo in
mezzo al guado, e che cosa ha fatto, quali incentivi e quali
iniziative ha messo in moto per poter uscire da questo guado.
E' vero, signori Consiglieri, le alleanze politiche sono come i
matrimoni, sono dei matrimoni nei quali è prevista oggi anche la
separazione, che può essere consensuale o può essere giudiziale,
nel senso che non si è d'accordo, e allora spetterà al giudice, ma
in questo caso saranno gli elettori, stabilire se questa
separazione è stata una separazione lecita oppure se è stata una
separazione illecita.
Ogni forza politica ha il diritto di comportarsi come meglio
ritiene, accettando o non accettando gli accordi che sono stati
sottoscritti, valutando in senso positivo o negativo quello che è
stato fatto, ma una cosa sola secondo me non può fare: quella di
dire che le responsabilità sono degli altri. Perché questo è non
solo cattiva politica, ma è sicuramente illiceità morale.
Credo che la separazione in questo caso sia avvenuta per
abbandono, qualcuno me lo ha suggerito, e credo che sia la cosa più
giusta. Abbandono per fare che cosa? E qui abbiamo sentito delle
gran belle parole. Oltre al fatto che eravamo nel guado, abbiamo
sentito che c'erano varie cose che dovevano essere fatte, che
mancava per esempio o era venuto a mancare quel rapporto con i
cittadini che avrebbe dovuto essere alla base di questa maggioranza
o della maggioranza che si era costituita.
Se si intende per rapporto con i cittadini il fatto elettorale,
posso dire che il rapporto elettorale sicuramente ha visto perdente
la maggioranza passata, ma ha visto perdente tutte quante le forze
della maggioranza passata. Non ci sono i furbi e i belli ed ho
sentito altresì dire: noi valuteremo le capacità di critica che si
è fatta l'Union Valdôtaine, quasi a dire noi ci mettiamo al centro
della vita politica valdostana e, prima, abbiamo valutato male
quello che ha fatto la DC, adesso, poiché noi siamo i più bravi, i
più furbi e i più intelligenti, guarderemo cosa fa l'Union
Valdôtaine. Signori dell'Union Valdôtaine, questi sono i vostri
nuovi alleati.
Abbiamo fatto degli errori, voi nel tempo passato a fare delle
alleanze con il PCI, noi li abbiamo fatti da poco tempo; non
abbiamo vergogna di dirlo. Credevamo in un certo tipo di discorso,
in una certa valutazione, credevamo che i congressi del PDS fossero
delle certezze, si era parlato nel marzo 1990 di abbandono del
socialismo reale da parte del PCI. Successivamente ci furono altri
motivi, per cui sembrava che il PCI, poi diventato PDS si
avvicinasse ad un certo modo di politica e si potesse concretizzare
quel grande segnale che parecchi anni fa diede Aldo Moro, per il
quale forse pagò anche con la vita, dell'inserimento delle masse
popolari al governo della cosa pubblica.
Purtroppo i risultati non sono stati degni di queste
previsioni.
Non accuso nessuno, non faccio note di tradimento nei confronti
di nessuno, la politica è una cosa che prevede certe volte anche i
tradimenti; è solo lo stile che si modifica.
Oggi ci troviamo di fronte ad una nuova maggioranza, che era
nata con 24 persone, con 8 forze politiche che dovevano partecipare
a questa maggioranza. Oggi quello che mi ha preoccupato nel
discorso dell'amico Lanivi, a cui mi lega una vecchia amicizia, in
quanto abbiamo cominciato assieme la vicenda politica nel lontano
1965 al comune di Aosta, nel quale ci trovavamo nella stessa lista
della DC, e con il quale abbiamo fatto varie battaglie politiche
sia insieme sia contro, ma comunque una stima almeno per quanto mi
riguarda c'è sempre stata, quello che mi ha preoccupato, dicevo,
nel suo discorso condivisibile, e poi dirò dove, è là dove con
molta onestà alla fine del suo discorso ha detto: io sono uno
strumento, ed ha specificato le ragioni. Ho l'impressione che il
fatto di considerarsi strumento, sicuramente nel senso buono della
parola, sia un gravissimo limite da parte di colui che si appresta
a ricoprire la carica di Presidente della Giunta. E lo dico anche
questo nel senso positivo; non voglio dare delle lezioni a nessuno,
ho bisogno io di avere delle lezioni, quindi non mi sento di darle
ad altri. Ma questa congerie di alleanze che è venuta fuori con
quanto abbiamo sentito stamattina da parte di Riccarand, di
Maquignaz e (con una certa sorpresa) di Mostacchi mi dà
l'impressione che ci troviamo di fronte ad una armata Brancaleone;
si dice da parte dei suoi grossi esponenti: abbiamo 300 giorni di
tempo, ci sono 11 mesi davanti a noi, non potremo fare mirabilia; è
un programma serio, si dice, ma, subito dopo si aggiunge, è un
programma incompleto e modesto.
Ora io non credo che una maggioranza possa già a priori
giustificarsi di quello che non farà, perché il fatto di dire già
all'atto della sua costituzione che non potranno fare molto perché
hanno davanti poco tempo, e questo è vero, ma quello che riuscirà a
fare questa maggioranza, che mi permetto di chiamare armata
Brancaleone, non potrà che essere quello che è stato impostato
dalla vecchia maggioranza. Questo per ragioni obiettive, per
ragioni di tempo, non per incapacità, ma perché non potranno fare
diversamente. E allora io mi chiedo: perché si è arrivati a tanto?
Dobbiamo dar credito alle valutazioni politiche arzigogolate del
compagno Mafrica, quando dice abbiamo fatto delle valutazioni,
abbiamo esaminato? Ha parlato di ipocrisia, ma credo, amico
Mafrica, che qui se c'è qualcuno che è ipocrita sei stato tu,
perché in Giunta di cose ipocrite non se ne sono mai fatte. E
quando qualcuno della vecchia Giunta mi ha chiesto perché non
illustravo oggi quello che la Giunta regionale aveva fatto, ho
risposto che non ritenevo giusto farlo perché, come ho già detto in
altre occasioni, quello che abbiamo fatto, ivi compreso l'amico
Mafrica - che oggi si dissocia per ipocrisia o perché era in mezzo
al guado -, verrà rivalutato dal lavoro che verrà fatto dalla
Giunta prossima, proprio perché non avrà nè il tempo nè la
possibilità di fare alcunché di nuovo.
Che poi mi si venga a dire da Lanivi noi vogliamo esaminare,
valutare il quadro finanziario, il riparto fiscale, che poi mi si
venga a dire entro la fine di luglio risolveremo dal punto di vista
legislativo la questione della Cogne, io vi faccio tanti auguri,
veramente degli auguri di cuore, perché se ciò fosse vero, voi
avreste il diritto/dovere di amministrare per altri trent'anni la
Valle d'Aosta. E non lo dico con ironia, perché il problema della
Cogne è un problema assolutamente serio. Ma non è l'unico problema,
a parte che vedo che per quanto riguarda il Casinò si cerca già di
procrastinare i tempi alla fine dell'anno e anche su questo
problema potrò informare con tutta tranquillità d'animo il nuovo
Presidente su ciò che è stato fatto e su ciò che non si è riusciti
a fare, ma anche su questo sentiremo le proposte che verranno dalla
nuova maggioranza, dal momento che ci fu in questa sede una
battaglia durissima sul sistema di individuazione del tipo di
trattativa. Vedremo cosa verrà fuori, è una domanda che faccio, non
so, avrete discusso anche di questo, e valuteremo anche questo.
Valuteremo anche le questioni che vengono fuori, come diceva
Riccarand e come ha anche sottolineato Lanivi, dal problema della
Aosta-Morgex e la questione della Morgex-Courmayeur, sulla base
anche delle proposte che sono arrivate questa mattina da parte dei
sindaci dell'Alta Valle. Bisognerà valutare anche queste cose
nell'ottica di questa nuova formazione che sembra destinata a
modificare tutta la politica della Valle d'Aosta, soltanto dicendo
questi sono i bravi, questi sono i cattivi, quelli è meglio che li
lasciamo all'opposizione.
Ma va tutto bene, la storia della Valle d'Aosta ha sempre
insegnato, se la storia è
magistra vitae
, come molti
sostengono e come è anche vero, che tutte le volte che l'Union
Valdôtaine ha fatto un accordo con il partito comunista, alle
elezioni successive ha perso dei voti. Se ciò sarà vero, mi
dispiace per l'Union Valdôtaine, che è forse l'unica formazione
politica in questa fase che si è comportata correttamente, che era
in minoranza e che ha cercato evidentemente di andare in
maggioranza. Ha trovato degli sgabelli e su questi sgabelli ha
giocato le sue carte, mi sembra logico e giusto che si faccia così;
qualunque forza politica avrebbe fatto questo, altrimenti non
farebbe scienza della propria capacità, o meglio non farebbe quello
che ogni forza politica deve fare, cioè quello di raggiungere il
potere. Ho sentito una volta alla televisione - e scusate questa
breve divagazione - il segretario dell'Union Valdôtaine che è una
ottima persona e una cortese figura; intervistato da un giornalista
ha detto, probabilmente riferendosi alla sede del consiglio
comunale di Aosta: "Noi dell'Union Valdôtaine stiamo ricercando il
programma, noi non vogliamo il potere come lo vuole la Democrazia
Cristiana". Ora io dico che questa è la cosa più sciocca che un
segretario politico possa dire, perché la finalità di qualunque
partito, di qualunque movimento è quella di raggiungere il potere
amministrativo per poter amministrare la cosa pubblica secondo le
proprie idee, o quanto meno secondo un accordo di maggioranza.
Certo che ci vogliono i programmi, altrimenti senza programmi cosa
vengono a fare le maggioranze, stanno lì a scaldare i banchi?
Sarebbe anche quella una ipotesi di lavoro, abbiamo avuto anche
degli amministratori che si sono comportati così, ma non credo che
abbiano fatto una gran bella fine.
Quindi occorrono i programmi. Ma i programmi per fare cosa? Per
arrivare alla gestione del potere, quindi per quanto riguarda la
DC, l'Union, il PDS, il PSI, su questo punto credo che ci sia
unitarietà di intenti. Poi il come gestire il potere è chiaro che
può cambiare e può essere modificato.
Ma credo che qui ci troviamo di fronte a delle belle intenzioni,
perché a leggere il documento che ci ha cortesemente fatto avere
Lanivi, ci troviamo tante belle cose, ma sono cose che in buona
parte sono già state impostate.
Una cosa che mi ha fatto un po' sorridere è al punto b) dei
progetti qualificanti, dove si parla di integrazione del sistema
informatico regionale con i sistemi informativi degli enti locali e
di servizio. Mi è venuto in mente che qualche settimana fa una
certa società valdostana mi ha fatto la stessa identica proposta
per un progetto di questo tipo, e sicuramente nella forma dà una
sensazione di chiarezza, dà una sensazione di giustezza e di
veridicità. Ma purtroppo, e l'amico Lanivi se lo troverà negli
incartamenti che andrà ad esaminare, mi auguro con accuratezza, gli
uffici regionali (a ragione o torto, poi si valuteranno le cose)
hanno dato di questo progetto così come era stato impostato da una
certa società di Pont-Saint-Martin, un giudizio assolutamente
negativo per il modo in cui era stato impostato. Poi probabilmente
lo cambieranno. E sulle questioni del sistema informatico credo
avremo modo di tornarci più volte e spesso, perché ci sono
probabilmente persone, società, che sono particolarmente
interessate ad eliminare il SED o a ridurre il SED a qualcosa di
poco conto, per probabilmente creare una migliore valutazione per
l'INVA o per altre società del genere.
Altra cosa che mi permetto di dire, e credo che questa possa
essere vera, riguarda l'avvio del processo di decentramento dei
servizi regionali sul territorio, prime realizzazioni primavera del
1993. Non fa una grinza, è assolutamente veritiero, è un progetto
che abbiamo già portato avanti, abbiamo definito con la società che
sta facendo questo studio, società altamente qualificata, l'abbiamo
fatto esaminare alla Giunta e ai sindacati che ne sono stati
contenti, la Regione adesso sta definendo la seconda parte. Seconda
parte che sicuramente potrebbe addirittura essere prevista
precedentemente alla primavera del 1993. Questa è stata una delle
accuse che sono state fatte di mancanza di decentramento sul
territorio, cosa che quando si è in correttezza qualcuno che era in
Giunta poteva anche farlo presente, per evitare di farmi dire
queste cose. Perché sembrerebbe quasi che su queste cose la Giunta
precedente fosse stata assente e completamente disattenta.
Non voglio dilungarmi oltre su queste cose perché rientriamo nel
programma. Cosa mi rammarica personalmente come valdostano, come
uomo? Non ho capito, lo dico con tutta serenità, perché nessuno qui
in quest'aula ha spiegato le ragioni politiche che stanno alla base
di questa mutazione. So una cosa di sicuro: che le elezioni
politiche dell'aprile di quest'anno hanno messo in fibrillazione il
PDS, era tanto fibrillato che quando io proposi di dare le
dimissioni, si premurò molto garbatamente ma con estrema decisione
di dire: "Per carità, rimani lì, non andartene via".
Non solo, quando sono tornato da Roma, informato di quello che
stava succedendo, ho fatto delle consultazioni, ho parlato con le
varie forze politiche della maggioranza, e proprio l'Assessore
Mafrica mi disse ancora in quella occasione (quindi il 25-26
giugno) - "Ma noi non vogliamo mica che tu dia le dimissioni!"
Allora io gli chiesi cosa voleva dire quando nel loro documento
di partito ritenevano esaurita una certa azione politica; mi venne
contrabbandata questa decisione come un fatto di verifica: "Noi
vogliamo una verifica". Ormai io ho pochi capelli bianchi, di
verifiche ne ho fatte tante, al comune, alla regione, ma quando si
arriva a dire che si vuole una verifica, si è in maggioranza, si
dice: "Signor Presidente o signor Sindaco, noi vogliamo una
verifica perché vogliamo sapere a, b, c e d, e trovare delle
soluzioni. Se le troviamo, la cosa va avanti, altrimenti ognuno fa
la propria strada". Questo è fare della politica, non anticipare i
tempi e dire: noi crediamo che sia esaurito questo compito. Può
anche darsi che sia esaurito e lo diciamo anche noi oggi, perché un
errore, di cui sono uno dei più grossi responsabili, è stato
quello, malgrado la molta acqua che ho messo sulle trattative, di
credere a Tonino. Lo dico con tutta serietà, al punto che in quel
famoso documento che è stato preso come una specie di documento
massonico, che in realtà era un documento per dire abbiamo definito
le ragioni politiche per cui facciamo certe cose, il PDS voleva a
tutti i costi che ci fosse scritta la data del 1998. Visto che
Milanesio ha avuto la volontà di leggere questo documento, diciamo
anche i retroscena, altrimenti la gente non capisce. Voleva che ci
fosse la data del 1998, perché questo non ha senso, diceva,
dobbiamo fare questi tre anni e poi dovremo continuare fino al
1998. Mi rifiutai di accettare un documento di questo genere; no,
amici miei, non saremmo mai stati d'accordo nell'accettare un
documento in cui si prevedeva di arrivare ad un accordo addirittura
al di là di quelle che erano le elezioni regionali, pur sapendo che
c'erano le elezioni politiche che erano teoricamente considerate
una cosa diversa, perché sono sempre state considerate in modo
diverso da parte della popolazione valdostana.
Credo che oggi la Valle d'Aosta, ma non solo oggi, abbia bisogno
non di tante parole, ma abbia bisogno veramente di concretezza,
come qualcuno ha detto, perché ci troviamo a vivere, e per certi
versi sono ben lieto di non fare più il Presidente della Giunta, un
momento di estrema difficoltà per varie ragioni, che poi riferirò
tutte al mio successore Lanivi. Parleremo anche della SDS,
valuteremo anche questo fatto. Ci sarà all'ordine del giorno del
Consiglio una risoluzione presentata dal Gruppo dell'Union
Valdôtaine, nella quale chiede la revoca della convenzione con la
SDS; valuteremo le ragioni del perché di questa risoluzione,
valuteremo perché la CEE ha iniziato un procedimento, e quindi non
è ancora una condanna, come qualcuno ha detto. Del resto varie
regioni italiane sono in questione con la CEE. Valuteremo anche le
ragioni del perché qualcuno - si dice - abbia presentato un esposto
alla CEE, valuteremo anche queste cose, perché non appena ne saremo
a conoscenza anche dai banchi della minoranza sarà nostra premura
dire queste cose e dire le ragioni per cui qualcuno ha fatto
scrivere degli articoli sul Sole 24Ore, articoli nettamente
contrari alla Valle d'Aosta, scritti purtroppo da un valdostano con
il quale ha avuto una furibonda lite telefonica, perché credo che
prima di tutto, anche quando si fa il proprio mestiere, pur nella
trasparenza delle cose, si debba avere un occhio di riguardo per le
cose di casa propria. Viceversa quei due articoli apparsi sul Sole
24Ore sono stati la cosa più vergognosa che è stata fatta da parte
di un valdostano nei confronti della propria Valle, io non lo
conosco se non di nome e spero di non conoscerlo mai.
A nostro giudizio questa Giunta, per le ragioni che ho cercato
forse in malo modo di esplicitare, nasce per un unico e semplice
motivo, è una Giunta elettoralistica, è una Giunta che deve
rimettere a certi posti dell'Assessorato certi personaggi, o certi
altri personaggi, perché si possano presentare alle elezioni da un
posto di potere. Non ha altra giustificazione, perché se non ha la
possibilità di fare, lo dico qui e ci confronteremo fra qualche
mese e sarà sicuramente così, d'altra parte con molta onestà lo
stesso Rollandin nel suo intervento ha dovuto dire che il programma
in fondo è incompleto ed è un programma modesto. Io viceversa penso
che il programma che ha presentato Lanivi non è un programma molto
modesto, è un programma che prevede delle cose estremamente
importanti, delle cose che non credo che in dieci mesi si possano
fare. Non so se Mafrica fra sei mesi si troverà nella stessa
situazione e dirà: qui abbiamo avuto la sensazione che le cose non
stanno andando bene, quindi riteniamo di trovare un'altra soluzione
perché prima la DC non è stata efficiente, adesso neanche l'Union è
efficiente perché non mi porta avanti la questione della
valorizzazione del ruolo dell'INVA (leggo la prima cosa che mi è
venuta sott'occhio).
Ecco da dove nasce la inaffidabilità del ruolo dei dirigenti del
PDS; ci dispiace che molti vostri compagni restituiscono la
tessera, così come lo sapete voi, lo sappiamo anche noi e non è
certamente una cosa che vi potrà fare molto piacere. Anzi, la paura
e la incapacità di avere quel ruolo che ogni partito deve avere,
cioè quella capacità di governare, purtroppo l'avete dimenticata
perché siete stati per molto tempo alla opposizione. Si è cercato
in qualche modo di vedere di aiutarci per superare queste
difficoltà, ma quando si governa si devono fare delle scelte, come
ho già detto in altra sede, e quando si sceglie alcune volte si
fanno anche degli errori. Certe volte per questi errori purtroppo
gli amministratori sono costretti a pagare personalmente e questa è
la cosa più negativa, perché a mio giudizio coloro che hanno
operato ed opereranno per la nostra Regione hanno, salvo prova
contraria, operato per fare il bene della nostra Regione.
Non discuto della questione morale, perché la questione morale è
una cosa talmente grande che riveste valutazioni che vanno al di là
delle questioni della giustizia positiva, che vanno a riguardare i
rapporti fra i partiti, vanno a riguardare i rapporti con i
dipendenti, vanno a riguardare i rapporti con gli enti locali,
quindi è una cosa talmente ampia che avrebbe diritto in questa sede
di una discussione a sè stante. Ma non mi sembra, e lo dico con
tutta serenità, che si debba arrivare a criminalizzare qualcuno
perché ha ritenuto di fare gli interessi dell'amministrazione
regionale. Non ho per abito mentale, forse perché ho fatto
l'avvocato per tanti anni, e tornerò a farlo da domani mattina
probabilmente, non ho mai fatto la politica con la Procura della
Repubblica; purtroppo oggi ci sono dei personaggi che agiscono in
questa ottica e questa è la cosa più grave che ci possa essere,
perché la magistratura ha un suo ruolo istituzionale,
l'amministrazione pubblica ha il suo ruolo istituzionale e non
possono essere assolutamente confusi. Nel momento stesso in cui c'è
confusione fra questi due ruoli, è il caos.
E allora bisogna che chiunque governi sappia governare in un
modo preciso, seguendo la legge e facendo quelli che sono gli
interessi dei propri amministrati. Ma non deve avere nè la paura nè
il terrore (se mi passate l'espressione) di prendere delle
posizioni nei confronti di altri organi dello stato che vogliono
inserirsi nell'amministrazione pubblica, perché se ciò fosse
sarebbe la fine della democrazia, sarebbe la fine dello stato
costituzionale che oggi vige in Italia, con tutti i difetti e i
pregi che può avere.
Al di là di questo, e concludo, Lanivi, sono convinto della
onestà dei tuoi intenti, sono estremamente convinto di questo
perché ti conosco da tanto tempo; però ho l'impressione che finirai
per essere il Don Abbondio di manzoniana memoria.
Presidente
Ha chiesto di parlare il Consigliere
Bajocco, ne ha facoltà.
Bajocco (PCI-PDS)
Gli interventi che sono stati fatti
stamani e oggi pomeriggio sono interventi di accusa al PDS. Sono
gli stessi interventi che ho sentito il 25 giugno 1990 e le stesse
accuse che avevo sentito il 15 marzo 1991 da parte di Bich.
Vi chiedo solo una cosa, cari amici della DC e della
opposizione: questo partito è sempre stato un partito serio e
corretto. L'accusa di inaffidabilità che ci rivolgete, la stessa
accusa potevamo farla nel 1990 l'Union Valdôtaine nei vostri
confronti e nei confronti di altri partiti che erano assieme;
eravate inaffidabili voi allora, oggi guarda caso siamo
inaffidabili noi perché abbiamo scelto altri amici, abbiamo scelto
altri partner per poter andare avanti. Questa è stata una scelta
che ha fatto una maggioranza di questo partito, non l'ha fatta il
segretario, non l'ha fatta l'assessore, l'ha fatta una assemblea e
penso che su questo dovete avere rispetto, perché il rispetto di
una assemblea è al di sopra di tutto.
Sono uno di quelli che non sono d'accordo su questa scelta, ma
nello stesso tempo riesco a capire che le cose devono andare
avanti; forse ci eravamo un po' arenati, non voglio ripetere quello
che è stato detto nell'altro Consiglio del 3 giugno.
Non voglio dire molto, perché penso che abbia detto abbastanza
l'Assessore Mafrica, e poi si saprà difendere molto bene dalle
accuse che gli ha mosso Bondaz. Ma tenete presente che, da quando
siedo in questo consesso, coloro che sedevano in questa sedia che
se ne sono andati per una sedia peggiore, sono stati due del PDS e
uno della DC; hanno dato delle dimissioni dal certo all'incerto.
Vorrei sapere chi avrebbe fatto quello che ha fatto Tonino nel
1990, e guardate che non sono qui a difendere Tonino perché in
questo periodo ho fatto una battaglia contro il modo, non contro i
risultati, ma contro il metodo con cui sono state portate avanti
queste trattative? Il compagno Tonino ha dato le dimissioni da
Consigliere regionale per essere candidato nella lista delle
elezioni del comune di Aosta, Città Insieme, lasciando un posto
molto sicuro, migliore di quello che occupa ora in quel turbolento
comune. Il Presidente Dolchi, che era un veterano insieme all'amico
Andrione di questo consesso, ha lasciato il posto da Presidente del
Consiglio per presentarsi in quella competizione elettorale.
Abbiamo perso, benissimo; non abbiamo forse valutato a fondo in
quel momento quello che dovevamo fare. Il percorso ci ha dato
questa ragione, io chiederei agli amici del PSI e della DC di avere
rispetto per il PDS, perché questo è un partito serio, è un partito
che lavora per costruire qualcosa, non è un partito che vuole
distruggere.
Come dicevo prima, sono contrario a questa nuova scelta, ma non
sono migliorista del PDS, sono ancora un po' un conservatore, sono
stato eletto nella lista del PCI, sono nel PCI-PDS e rispetto certe
regole. Se fossi migliorista, forse queste regole non le
rispetterei, ma le rispetto perché credo ancora al nostro gruppo.
Siamo un gruppo di cinque consiglieri, abbiamo sempre risposto con
la massima serietà anche nella maggioranza precedente, e ci sarà
ancora questo impegno.
Ero contrario a votare Lanivi come Presidente della Giunta,
perché Lanivi nel 1990 è uscito per ragioni sue, forse era troppo
legato a certe amicizie, non si sentiva di abbandonare quel carro e
si è messo in disparte come un piccolo cane bastonato. E' rimasto
da parte per molti anni, ha condotto una sua battaglia modesta, è
rimasto sempre in questo movimento e oggi l'amico Lanivi viene
premiato. Un invito che voglio fare a Lanivi è questo. Quando era
Assessore alla Industria e Commercio più volte ho cercato di
spingerlo a non farsi sorpassare da altri personaggi; va a fare il
Presidente della Giunta, faccia il Presidente della Giunta come
deve fare. Non ci devono essere altri che fanno il Presidente della
Giunta, lo deve fare lui, e deve cercare di tirare avanti questa
baracca nel modo migliore possibile.
Sono nove poltrone nelle quali tutti vogliono andare; se ne
avessimo create altre due forse avevamo altre due persone in questa
maggioranza; non possiamo fare un assessorato per ogni
consigliere.
Mi auguro che quei Consiglieri che questa mattina con rabbia si
sono scagliati contro questa maggioranza, perché a mio avviso è
solo un problema di posto, possano rivedersi e cercare di tenere
presente che si sta lavorando nell'interesse della Valle
d'Aosta.
Il programma: anche io credo che se in 300 giorni riusciamo a
realizzarne una minima parte, saremo bravissimi. Vi sono degli
aspetti principali che a mio avviso devono essere presi
immediatamente in considerazione, a parte i problemi che i vari
Assessorati devono portare avanti, e cioè il problema
dell'autonomia dei comuni, il problema della legge sulle nomine che
è una cosa da rivedere completamente.
Un'altra cosa chiedo al Presidente della Giunta ed è sul
problema dei trasporti. Lanivi si è preso l'impegno che entro
l'autunno la legge sul difensore civico sarà attuata; chiedo al
Presidente della Giunta che alla legge votata nel giugno 1991 siano
date le gambe, che venga risolto il problema dei tesserini per gli
anziani, per gli studenti che si recano a Torino, Milano e Genova.
Questo è un problema che ho portato avanti per anni, chiedo al
Presidente della Giunta che si prenda un impegno e ci dia una data.
Il Consigliere Riccarand ha fatto diverse interpellanze, le
portavamo avanti insieme, poi sono passato in maggioranza ed ho
lasciato che il Consigliere Riccarand portasse avanti questa
battaglia; è una risposta che deve essere data.
Vi è un'altra cosa che chiedo. Ad Aosta c'è una cooperativa
degli anziani, il Centro anziani di Aosta, dove vi sono 700 soci ed
hanno un locale di 100 metri quadrati; a questo riguardo si era già
preso un impegno il Presidente Bondaz, è un discorso che può andare
avanti in un modo o nell'altro. Non voglio dire che deve andare
avanti quello che ho detto io in campagna elettorale nel 1988,
quando dicevo che la centrale del latte dovrebbe diventare un
centro per gli anziani della Valle; è un discorso da vedere. Ma nel
più breve tempo possibile dobbiamo arrivare a risolvere anche
questo problema.
Invito un'altra volta i consiglieri a cercare di avere maggior
rispetto per questo partito.
Presidente
Prima di dare la parola ai Consiglieri che
l'hanno chiesto, volevo dare alcune notizie più precise che sono
pervenute sull'incidente ferroviario che è successo. I due treni
erano il diretto partito da Torino alle 14,20 che avrebbe dovuto
giungere ad Aosta alle 16,11, e il locale partito da Aosta alle
13,05; si sono scontrati in una galleria frontalmente a Caluso.
Sono già stati accertati sette morti, vi sono numerosi feriti. Non
si conosce per il momento il nome delle persone, si sa comunque che
il diretto Torino-Aosta è frequentato e che il locale delle 13,05
serve prevalentemente la zona del Canavese e della Bassa
Valle.
Chiedo ai Consiglieri di voler osservare un minuto di
silenzio.
Appena vi saranno notizie più precise, informeremo il
Consiglio.
Ha chiesto di parlare il Consigliere Martin, ne ha facoltà.
Martin (ADP)
Signor Presidente, le notizie che lei ci
ha dato in questo momento in effetti ci hanno turbato tutti e ci
fanno capire quanto le nostre piccole
querelles
, che
riteniamo siano molto importanti, assumano veramente una importanza
molto relativa di fronte a questi fatti, che sono poi quelli che
contano nella vita di tutti i giorni.
Diceva il collega Rusci che probabilmente questo treno è il
treno degli studenti, che parte da Aosta, quindi è molto probabile
che su questo treno vi siano delle vittime proprio fra gli studenti
valdostani. E' un fatto che ci rattrista moltissimo.
Nonostante questo, siamo chiamati oggi ad andare avanti in
questo Consiglio, siamo chiamati a mettere la parola fine a questa
crisi politica che si è aperta nelle scorse settimane e che ha
preso lo spunto da alcune riflessioni che sono nate in casa
principalmente del PDS, ma non solo in casa di questo partito, in
quanto penso in ogni forza politica ci siano state riflessioni e
ripensamenti dopo il voto del 5 e 6 aprile. Riflessioni che hanno
portato a dimissioni di segretari politici, che hanno portato a
verificare se le posizioni politiche assunte dai movimenti dei
partiti della nostra Regione fossero ancora in linea con il voto
espresso il 5 e 6 aprile.
Queste riflessioni, queste e altre di altri movimenti e partiti,
hanno portato alle dimissioni della Giunta Bondaz, e quindi ad una
situazione che di fatto ha azzerato la maggioranza precedente e la
Giunta presieduta da Bondaz, ed hanno portato questo Consiglio a
discutere sulla necessità di dare un nuovo governo alla nostra
Regione.
Preso atto della rottura che si è verificata fra la DC e il PDS,
è chiaro che per formare un nuovo governo era assolutamente
necessario un coinvolgimento dell'Union Valdôtaine. Quindi non
parlerei di trasformismo di forze politiche o di singoli
Consiglieri, parlerei piuttosto della necessità e della
responsabilità che le forze politiche e i singoli Consiglieri si
sono assunti nel dare la propria disponibilità per confrontarsi, in
modo da poter dare alla nostra Regione un governo duraturo, un
governo stabile.
Il nostro movimento si è detto disponibile a dare il suo
contributo a due condizioni. La prima che era necessario fare in
fretta, dotare in fretta la nostra Regione di un governo, in
quanto, come già altri hanno ricordato, viviamo un momento
difficile, ci sono temi sul tappeto che non possono essere
procrastinati, temi tipo la Cogne, la Mercedes, il Casinò eccetera.
La seconda che era necessario un forte impegno programmatico per
poter affrontare con decisione proprio questi temi che ho appena
citato.
Dopo aver verificato che queste due condizioni erano state
recepite da diverse altre forze politiche, abbiamo aderito al
cosiddetto patto dei ventiquattro consiglieri che hanno firmato il
preambolo che è stato illustrato nello scorso Consiglio.
Perché abbiamo aderito a questo preambolo? Vi abbiamo aderito
perché da un lato abbiamo intravisto l'utilità di riprendere un
dialogo con l'altro movimento regionalista presente nella nostra
Regione, e dall'altro abbiamo intravisto l'utilità di continuare in
un dialogo fra le forze laiche e di sinistra della nostra
Regione.
Siamo spiacenti che in questa fase il partito repubblicano, con
il quale abbiamo da tempo rapporti politici molto cordiali, non sia
parte organica della prossima Giunta Lanivi, ma apprezziamo il
fatto che il partito repubblicano faccia parte in maniera piena e
responsabile di questa maggioranza. Ci auguriamo che tutto questo
porti sempre più verso una maggiore convergenza sia a livello
regionale,che a livello del comune di Aosta.
Oggi siamo chiamati a votare la nuova Giunta; lo faremo dopo
aver fatto una riflessione interna molto intensa che ha visto
posizioni diversificate confrontarsi su un piano politico molto
elevato e che ha visto queste posizioni confrontarsi con molta
correttezza.
Certo, c'è un cambiamento di linea politica degli ADP rispetto
ad un recente passato, ma senza con questo rinnegare tutto rispetto
ai programmi di ieri. E penso che non sia necessario rinnegare i
programmi di ieri, perché molti problemi di oggi sono quelli di
ieri, e molti di questi problemi che sono stati elencati nel
documento presentato dal futuro Presidente della Giunta sono già
stati affrontati o sono comunque in fase di definizione.
Altri problemi, mi riferisco in particolare al problema delle
olimpiadi, devono attendere il responso elettorale. Il Consigliere
Riccarand ha lamentato il fatto che nel documento presentato da
Lanivi questo problema non sia stato evidenziato.
Penso che questo problema debba attendere il responso
elettorale, ma voglio dire che per noi ADP questo problema è molto
chiaro, nel senso che intendiamo il referendum del mese di giugno
come un referendum pro o contro le olimpiadi e non come un
referendum che vuole solamente abrogare una legge.
Il nostro punto di vista su questo problema è di questo tipo:
per prima cosa invitiamo tutti quanti ad andare a votare, che ci
sia una massiccia corsa alle urne perché su questo tema è bene che
la popolazione valdostana si esprima.
In secondo luogo ribadiamo che si vota per abrogare, è vero, una
legge, ma che questo voto deve essere interpretato come un voto per
o contro le olimpiadi; in terzo luogo abbiamo ritenuto di lasciare
libera scelta ai nostri aderenti elettori valdostani, perché
pensiamo che su un tema di questo genere sia giusto che si esprima
in tutta libertà, anche perché la gente è matura e sa certamente
prendere le posizioni che più sono confacenti a questo tema.
Cosa chiediamo a questa maggioranza e cosa pretendiamo da questa
maggioranza? Chiediamo e pretendiamo un comportamento corretto e
collegiale fra le forze politiche di maggioranza nei rapporti fra
la Giunta e il Consiglio, nei rapporti fra le diverse forze
politiche.
Non accetteremo imposizioni di sorta, pretendiamo il
riconoscimento di pari dignità politica ed invitiamo tutte le forze
politiche ad abbandonare logiche vecchie del muro contro muro, in
quanto il momento che stiamo per affrontare è un momento molto
grave, e deve vedere la partecipazione attiva anche se su ruoli
diversi di tutte le forze politiche presenti in Consiglio.
Detto della importanza sul piano politico più generale di questa
maggioranza e della Giunta che va formandosi, vorrei ancora
evidenziare cosa rappresenta questa Giunta per noi ADP.
Per noi ADP questa Giunta rappresenta la speranza e la
possibilità di riconciliazione con amici che provengono da comuni
radici; la possibilità e la speranza di eliminare dispute sia
personali che politiche per sederci tutti quanti attorno ad un
tavolo ed elaborare un progetto politico nuovo, in linea con i
tempi, di difesa dell'autonomia, di coinvolgimento e di
partecipazione alle scelte da parte della gente, vicino alle
istanze della gente, e di rifiuto delle logiche
partitocratiche.
La mia rinuncia a candidarmi a ricoprire un incarico nel futuro
governo regionale ha proprio il significato di favorire questo
processo di riconciliazione, a cui spero vivamente non rimangano
per troppo tempo insensibili lo stesso Presidente della Giunta in
pectore, il sen. Dujany e coloro che fanno riferimento al pensiero
di questi due signori.
A questo processo di rifondazione auspichiamo però possano e
vogliano intervenire tutti quei soggetti politici che sono
portatori di istanze democratiche e che intendono lavorare per un
progetto politico nuovo, per la elaborazione di una nuova legge
elettorale che consenta ai cittadini valdostani di guardare
nuovamente con fiducia alle nostre istituzioni.
Presidente
Ha chiesto di parlare il Consigliere Bich,
ne ha facoltà.
Bich (GM)
L'occasione del dibattito di oggi è
senz'altro una occasione importante per esprimere le posizioni
politiche del partito di appartenenza, ed è anche una occasione
aulica per sfoderare, chi può bene inteso, una dialettica da
catilinaria ciceroniana e mettere sul tappeto quelli che possono
essere i termini del confronto politico stesso.
Questo è avvenuto, gli interventi sono stati importanti,
marcati, molto diversificati. Sono stati riesumatori di situazioni
che si sono espresse in un recente passato, creando scontri,
incontri, difficoltà. Oggi è un momento certamente in cui il
Consiglio regionale, che è il massimo consesso politico della
nostra Regione, fa il punto della situazione. E' un nodo
importante, è il fatto di vedere molte fisionomie serie, forse
accigliate, guardare negli occhi amici, persone che si stimano, e
vedere che all'interno si macera l'angoscia, ebbene posso capire
questi sentimenti. Posso capirli perché li ho già passati e chi fa
politica deve metterli in conto nel suo cursus honorum. Vorrei
condividere le angosce, ma vorrei anche che si uscisse da questo
confronto con un senso di serenità, di volontà costruttiva di
andare oltre i minimi e qualche volta anche un po' vili piccoli
dispetti personali, facezie individuali, per cercare di dare un
senso al confronto politico ed anche alla propria proposta
politica.
Certo, il collo della bottiglia è stato quello di scegliere
degli uomini ed è sempre la fase più dolorosa, la selezione, il
momento in cui l'irrazionale gioca di più: questo sì, quest'altro
no. Ma vivaddio la politica non ubbidisce alle leggi
interpersonali, ai rapporti interpersonali, ai caratteri, alle
spigolosità dei caratteri, forse ubbidisce più a leggi fisiche e
scientifiche, alla legge di Lavoisier (non di Lavoyer...) secondo
la quale nulla si crea e nulla si distrugge, tutto si trasforma. E
oggi siamo qui per prendere atto che non siamo alla fine della
storia, ma siamo ad una fase di concatenazione successiva degli
avvenimenti, che tutto non finisce con questo fatidico 10 giugno,
come non finì con quel 6 giugno di due anni fa, ma la parola è alla
iniziativa di chi vuol far politica e di chi vuol proporre il
superamento delle posizioni in cui ci troviamo.
E sono delle posizioni forse dialettiche. Noi abbiamo voluto
polarizzare le posizioni fra rinnovamento e restaurazione, stamani
si parlava di rinnovamento e restaurazione; forse non è
completamente rinnovamento, forse non è restaurazione. Forse in
tutto questo nascono degli schemi nuovi, si sente che il confronto
politico dopo un periodo di parcellizzazione, di frantumazione, sta
cercando di ricostruire e di ricostituire delle forze politiche con
corposi programmi e con definizioni, con dottrine, con indicazioni
e con orientamenti di spessore.
E così dietro a questo avvenimento, come ha detto Martin un
momento fa, già si sta individuando la ricomposizione di una forza
politica che è stata importante negli ultimi venti anni della
storia valdostana, già si stanno ponendo a frutto i confronti, e le
discordanze che avevano generato delle fughe centrifughe mi sembra
che stiano ricomponendosi per presentarsi alla opinione pubblica,
all'elettorato in un modo nuovo.
Spiace in questa circostanza non poter prendere atto che il
processo di riaggregazione della sinistra possa seguire una analoga
fase positiva.
Sembra destino avverso, cinico e baro si direbbe, quello che
grava sulla sinistra storica in Italia e in Valle d'Aosta, talché
non possa mai ricongiungersi in un progetto politico ben definito e
che trovi l'identità di tutte le sue componenti.
Oggi purtroppo il concetto stesso di socialismo è rimesso in
discussione, socialismo, socialdemocrazia, tanto che i paesi
europei dove la socialdemocrazia, il socialismo, l'area riformista,
i partiti riformisti sono al governo, vediamo molto bene come
seguano una politica economica, una politica di evoluzione, di
mutamento, che non ha niente a che vedere con le vecchie dottrine
nè del socialismo reale, ma neppure quelle che avevano presieduto
alle prime socialdemocrazie del dopoguerra.
Oggi lo sviluppo di questa tematica sta in termini molto
diversi, si è inserito un concetto nuovo delle pari opportunità,
dei pari investimenti sul fattore umano e sull'accesso ai beni
economici, oggi si parla sempre più di un momento
liberalsocialista.
Quando prenderemo atto di questa trasformazione, quando i vecchi
rancori, i vecchi attriti della vecchia dialettica marxiana saranno
completamente sedimentati, molto probabilmente l'area di sinistra
saprà dare cittadinanza a quelle grandi istanze popolari che le
sono proprie e che ancora dovranno, potranno e necessariamente si
dispiegheranno non solo nella nostra realtà, ma in tutta la realtà
mondiale.
Il mondo ha bisogno di una sinistra diversa, il mondo ha bisogno
di un grande movimento che sappia dare cittadinanza al senso di
disagio, di dolore, di emarginazione che le masse così largamente
ancora sentono non solo nel nostro paese ma in Europa e nei paesi
emergenti, nei paesi del Terzo Mondo.
Non voglio prenderla molto alla lontana, ma ritengo che un primo
punto sul quale si può fissare il vertice di una semiretta che vada
in questa direzione potrebbe essere il cambiamento dei partiti.
Cambiamento dei partiti che è anche la chiave di volta per il
dipanamento di una questione morale. Si è molto discusso della
questione, ma cos'è la questione morale?
La questione morale per tutti noi non può che essere
l'osservanza della legge, è la legge che dà i contorni della
questione morale. Che poi all'interno di ciascuna formazione
politica possano nascere dei criteri, dei codici di comportamento
che facciano scattare diversamente la questione, che possano
condurre diversamente l'azione politica dei singoli individui così
come della intera formazione politica, questo è un altro discorso.
E' di qui che deve nascere il partito nuovo; se non nasce il
partito nuovo la questione morale non sarà mai affrontata fino in
fondo. Se i partiti saranno sempre i partiti nazionali, quelli con
tante tessere, dove le selezioni avvengono per i pacchetti di
tessere che si hanno, dove i mutamenti avvengono solo attraverso le
strutture verticistiche, cioè perché sono dettate dal vertice
nazionale, dove il voto di scambio diventa l'elemento di
aggregazione del consenso, ebbene, con queste macchine che mettono
in rapporto l'amministrazione, la cosa pubblica con il cittadino,
noi non avremo mai risolto e affrontato seriamente la questione
morale.
Il mio movimento, che si chiama Autonomia Socialista, ha tentato
di porre questo problema, ha iniziato nel suo statuto a
sottolineare i punti in cui si doveva differenziare rispetto al
partito cosiddetto nazionale, tradizionale. Abbiamo cercato di
affrontare l'autofinanziamento della formazione politica, che è un
elemento importantissimo per poter affrontare la questione morale.
Abbiamo cercato di dare dei limiti ai mandati, non è possibile che
un partito possa esprimere per 30-40 anni, con tutto il rispetto
per carità, le stesse persone, nel nostro statuto abbiamo limitato
a 2 mandati al massimo. Dico queste cose per dare un esempio di
quello che può essere un'autoriforma di un partito, un'autoriforma
di una formazione politica. Abbiamo cercato di separare le funzioni
politiche da quelle amministrative, abbiamo cercato di ridurre il
numero degli iscritti identificando fra l'iscritto l'attivista.
Questa è l'autoriforma che abbiamo cercato di conseguire al nostro
interno, pensiamo che questo modo di agire e questo modo di
decidere sia un elemento peculiare, importante, che vada percorso
fino in fondo, che ci dà una caratteristica che può essere
vincente. Propongo ai colleghi che fanno parte dell'arco della
sinistra di questa onorevolissima assemblea di volersi confrontare
su questi temi.
Se questi sono gli elementi di rinnovamento interno dei partiti,
possiamo partire da questi stessi elementi per poter procedere ad
un vero e reale confronto sulla questione morale.
E' vero quello che diceva un momento fa Bondaz: la politica non
si fa con la procura della repubblica, non si fa con gli atti
giudiziari, la questione morale non è una sottile linea di
demarcazione fra intervento amministrativo e intervento
giudiziario; no, sono una serie di comportamenti che vanno
definiti, chiariti ed accertati. Ed erano proprio questi
comportamenti che non mi vedevano d'accordo con la maggioranza che
era nata il 6 giugno 1990, perché al suo interno c'era già un
elemento paralizzante.
No un bel niente, assessore....
Quando è stato letto questo documento, questo documento qua non
è che lo conoscessi, però il Presidente Bondaz me ne aveva fatto
accenno un mese dopo la formazione della Giunta, e mi aveva detto
che c'era un elemento importante, un legante importantissimo che
avrebbe dettato tutta l'azione del governo nei successivi anni, che
c'erano degli impegni precisi; questi impegni erano stati
sottoscritti e messi in cassaforte. Quindi ne conoscevo già grosso
modo i contorni e questo mi faceva protestare tutte le volte che
con il mio testone, con il mio capoccione, andavo a battere contro
quel muro di gomma che poi era il direttorio dei contraenti di
questo documento. Ed era quello che non potevo veramente accettare,
che l'anima stessa di quell'accordo fosse permeata dallo spirito di
questo documento, perché nessuno aveva conferito, e non so se
Bajocco l'aveva dato, ai segretari dei partiti che avevano
sottoscritto questo documento delega per poter agire in questi
termini.
Tutte le volte che saltavano fuori delle decisioni improvvise,
unanimistiche, non discusse, non approfondite, non volute tutto
sommato, queste generavano in me una contrapposizione che
certamente coinvolgeva la mia disciplina al voto. E il corto
circuito finì certamente nella espulsione del sottoscritto dal
partito di appartenenza. Caro Bajocco, non ho abbandonato il
partito di provenienza, dove sono stato per trentadue anni; è stato
il partito socialista che, a torto o ragione, mi ha cacciato fuori,
ma il motivo del contendere riguardava questi aspetti.
Non ho la spocchia di dire eravamo nel giusto, eccetera; se
sapremo però tornare indietro e vedere in senso critico e
autocritico che questo modo di governare è un modo completamente
superato e che può essere solo ripreso attraverso un confronto
leale, preciso, sulle regole del gioco, preciso anche sulla legge
elettorale, perché non andiamo a ciurlare nel manico, ognuno ha in
testa una sua legge elettorale che freghi l'altro, e invece no, è
un punto di partenza importantissimo, è su queste cose che ci si
confronta proprio in senso etico.
Allora, se le parole non dico che siano pietre, ma sono pietre e
cemento per costruire, e il documento che ha presentato il
Presidente in pectore Lanivi ha tutte le connotazioni giuste per un
programma di fine legislatura, ancorché chiaramente alcuni aspetti
sono ottimistici altri forse un po' pessimistici, l'adesione nostra
c'è in toto, è completa. Mi dispiace che la procedura che ci ha
portato fin qua, la cosiddetta pari dignità fra i due
raggruppamenti che di fatto abbiano condotto questa trattativa,
abbiano escluso alcuni di noi; spero che si possa ricostruire un
rapporto fiduciario. D'altronde io stesso sono stato indicato ad
una carica istituzionale molto importante che mi onora
profondamente, che mi dà la possibilità di far politica, e che nel
contempo però non è un elemento di confronto duro e spinoso con i
miei ex compagni e con l'intera altra sinistra. Capisco che questo
è un ruolo di cerniera, e cercherò di giocarlo politicamente, senza
astio e senza rancore, però mettendo chiaramente le carte sul
tavolo, senza star qui ad addolcire le pillole. I problemi ci sono,
sono gravi, il disgelo può nascere solo dall'aumento della
temperatura, da un po' di calore in più. Se questo calore viene
fuori ... non un calore umano, calore semplicemente, anche i
processi politici possono andare avanti.
Il mio augurio quindi è che Lanivi riesca a portare a compimento
quello che è molto di più di un tentativo, già un edificio che deve
essere inaugurato. Farò di tutto per dare il contributo mio e della
nostra forza politica perché abbia compimento, purché bene inteso
vengano rispettate soprattutto le regole di metodo che ci siamo
date. Qui non c'è più nessuna forza prevalente, adesso non si venga
a tirar fuori di nuovo la storia del feudatario; mi sembra che i
rapporti di forza siano abbastanza equilibrati e che quindi non ci
sia la prevalenza di nessuno. Rispettiamo solo il momento della
collegialità, non torniamo di nuovo a riscodellare delle soluzioni
pre-masticate, en petit comité, che non si sappia bene come,
discutiamo finché è necessario e poi alla fine si decida, magari si
decida con qualche voto in più se è possibile, ma alla fine si
decida. Sono convinto che se si riuscirà nella questione di metodo
e nella questione di comportamento e se si mettono le carte in
tavola prima, poi alla fine sarà tutto più facile.
E' con questo senso assolutamente costruttivo che auguro buon
lavoro al collega Lanivi, nell'intento di apportare sempre di più
consensi qualificati e qualificanti al suo programma. Questo vuol
dire che chi può proporre lo faccia, perché ritengo che questo sia
il momento in cui le proposte possono essere facilmente aggregate
ed inserite in un indirizzo programmatico che è in evoluzione, è
positivo e può dare le risposte che vengono chieste dalle
gente.
Si dà atto che dalle ore 18,48 alle ore 18,53 presiede il
Vicepresidente Stévenin.
Presidente
Ha chiesto di parlare il Consigliere
Andrione, ne ha facoltà.
Andrione (UV)
Je veux d'abord remercier au nom de
l'Union Valdôtaine et a mon nom personnel les nombreux critiques
qui avec des accents différents ont bien voulu parler de l'Union
Valdôtaine, ont bien voulu dire qu'ils ne lui accordaient pas dans
certains cas et pour des raisons spécifiques leur
confiance.
Je ne répondrais pas à des vieilles positions parce que les
redites sont toujours fastidieuses, mais je pense que simplement en
expliquant ce qui s'est passé à l'intérieur de notre mouvement on
pourra comprendre quelles sont les raisons profondes de notre choix
en ce moment.
Une crise dans le gouvernement régional, dans laquelle nous
avons eu un rôle tout à fait marginal, c'est vérifiée à la fin du
mois de mai dernier. Nous aurions pu renvoyer dos à dos les auteurs
de cette crise pour exploiter une rente de position, qui nous avait
été donnée il n'y pas très longtemps par une victoire électorale,
qui n'était pas dans les convictions de tout le monde à la
vieille.
Nous aurions pu également chercher à exploiter la position de
force crée par la précipitation par laquelle la Démocratie
Chrétienne a voulu démissionner pour lancer des accusations, et
encore une fois aujourd'hui dans ce débat on a beaucoup trop parlé
du passé pour lancer des accusations à des forces qui venaient de
la quitter.
Mais nous avons par contre voulu prendre dans une situation
difficile, et ne nous cachant pas que ce choix n'est pas le choix
électoral, n'est pas le choix qui aurait peut-être rendu davantage
sur le plan politique à l'Union Valdôtaine, nous avons cru qu'il
était indispensable de répondre de façon responsable à une
situation difficile et nouvelle.
Si nous avions voulu, si nous avions cru imposer quelque chose,
ou laisser la situation pourrir, nous n'aurions, même pour la
courte période qui nous sépare des élections régionales, nous
n'aurions pas travaillé dans l'intérêt de la Vallée d'Aoste.
Et c'est pourquoi dans deux comités centraux, dans je ne sais
pas combien de comités exécutifs et des réunions de groupe qui se
terminaient très tard dans la nuit, avec des majorités
confortables, et quand on parle de majorités confortables cela veut
dire que les minorités sont consistantes et qui représentent une
opinion tout à fait respectable à l'intérieur de notre mouvement,
nous avons choisi d'arriver à un accord que les différentes forces
ont aujourd'hui explicité dans ce Conseil.
Il nous reste à dire quand même que certains petits points
surtout en matière de reformes institutionnelles, qui à notre avis
sont les plus nécessaires et les plus urgentes, même s'il est clair
que maintenant il ne faut que poser le problème, parce qu'ils ne
peuvent pas être résolus avant les élections, certains points nous
aurions aimé les entendre avant et voir fonctionner certaines
commissions avec un peu plus de zèle et non par arriver, comme on
dit en italien, "a babbo morto" dire que la situation au point de
vue institutionnel est devenue insupportable.
Et même nous n'aimons pas qu'on trouve qu'il manque de classe ou
qu'il manque de capacité politique ceux qui passent d'une majorité
à l'autre, quand il y a deux ans ce même phénomène a été exalté
comme quelque chose de nouveau, de valable, qui représentait pour
la Vallée d'Aoste un pas en avant. Non seulement, mais nous croyons
que ces phénomènes ne sont pas dûs aux hommes en tant que tels,
même si certaines positions prêtent facilement à la critique. Nous
croyons que c'est tout un système, une dégradation de la vie
politique qui fait que ces phénomènes plus marquants ne soient que
le sommet d'un iceberg, où en réalité en dessous il y a une course
frénétique non pas à la solution des problèmes, non pas à la
politique, mais à s'assurer une position.
Pour nous et je crois pour la très grande majorité de l'Union
Valdôtaine, comme j'en suis sûr pour M. Lanivi et pour les forces
qui veulent soutenir, la formation de Junte est un point de départ,
absolument pas un point d'arrivée. Un point de départ cela veut
dire que nous voulons construire avec nos camarades, avec ceux qui
soutiennent cette Junte mais également avec l'opposition, nous
voulons construire un Conseil régional, un type de gouvernement,
une méthode meilleure et différente. Cela dépend surtout de nous
tous.
Pour ce qui concerne le Groupe de l'Union Valdôtaine, dont je
suis le chef, je prends l'engagement de toujours dire en ce Conseil
à mes camarades, à ceux qui seront en Junte, ce que nous pensons,
librement, en esprit de collaboration, et nous espérons que tout le
monde fasse la même chose. Nous n'avons pas proposé une solution
idéale, nous n'avons pas réalisé tous nos idéaux, toutes nos idées.
Nous savons qu'il y a un long chemin à faire, nous demandons que ce
chemin soit fait ensemble, soit fait dans le respect des opinions
de la minorité, mais aussi dans le respect de la nécessité qu'a une
majorité de gouverner.
Il s'agit avant tout, je le répète, d'une question de méthode,
d'une question de sincérité, d'une question de mettre chacun devant
ses responsabilités; les choix qui seront faits serons parfois des
choix de la majorité, seront des choix nécessaires parce qu'il faut
avant tout administrer, nous voulons que ces choix soient toujours
discutés, compris et partagés avec la population valdôtaine.
C'est de cette façon qu'aujourd'hui nous saluons la formation
d'un nouveau gouvernement régional.
Presidente
Ha chiesto di parlare il Consigliere
Lanivi, ne ha facoltà.
Lanivi (GM)
Non per far perdere tempo, ma solo per
alcune considerazioni doverose che mi pare in questo momento debba
fare e che sono di questo tipo.
La prima è relativa alla qualità del dibattito che è venuto in
questa sala oggi. Credo mai, o raramente, almeno da quando sono in
questa sala, ho avvertito delle reali preoccupazioni circa il
futuro non solo di questo Consiglio, ma dei problemi che sono di
tutta la comunità.
Al di là di alcuni spunti polemici, che mi pare sarebbe errato
da parte mia prendere a spunto per avviare altre polemiche, mi pare
che il tono e il contenuto della gran parte degli interventi
nobilitino la funzione di questo Consiglio.
Seconda considerazione: credo che proprio questo dibattito dia
valore alla scelta operata dalle forze della nuova maggioranza,
anche con conseguenze non previste, che diciamo con rammarico,
quindi difficoltà, dispiaceri, hanno dovuto verificarsi per la
rapidità con cui abbiamo dovuto prendere una decisione, per
l'urgenza di arrivare ad una soluzione senza la quale le
conseguenze sarebbero state molto gravi, non solo sul piano
politico, non solo sul piano dei rapporti fra le forze politiche,
ma come conseguenza di una carenza di governo o di ipotesi di
soluzioni troppo confuse per poter gestire in questa finale di
legislatura dei problemi che sono i problemi della comunità
valdostana.
Quindi alcuni risultati già raggiunti ci dicono che è una scelta
positiva. Scelta positiva perché si è arrivati al punto di poter
dare un governo, ma di dare un governo con un orientamento politico
che ha già avuto delle conseguenze positive, ed è il tenore ed il
livello di questo dibattito. Se vi era un limite alla precedente
operazione politica, è che fosse più fondata sul contenere o punire
una forza politica, limiti sul metodo con il quale quell'equilibrio
è stato costruito.
Con tutti i limiti che abbiamo dovuto affrontare per questa
ultima fase, il metodo, con tutte le imperfezioni che vogliamo
dare, è un metodo che ha coinvolto ed interessato, ha fatto
confrontare, ha anche ottenuto dei risultati non sempre piacevoli,
ma un metodo partecipato per quello che consentivano le situazioni.
Ha consentito di delineare una maggioranza politicamente definita,
consentirà di aprire un dibattito più sereno, forse meno arroccato
su posizioni di contrapposizione non mediabili, e forse proprio da
oggi, e forse in questo periodo che ci separa dalle elezioni
gettare le basi per considerazioni che riguardino il rinnovamento
del modo di far politica nella nostra Regione.
Sono state dette cose molto valide che condivido, rivolte
critiche che accetto, soprattutto quelle sul piano personale mio:
mi hanno definito in molti modi. Userò per definirmi, molto
presuntuosamente, ciò che un grande poeta indiano ha detto in una
preghiera, lo dico più o meno a memoria; dice il poeta: fa che io
sia un flauto nelle tue mani, dal quale trai meravigliose
canzoni.
Presidente
Se non vi sono altre richieste di
intervento, possiamo passare alla votazione per l'elezione del
Presidente della Giunta regionale.
Ha chiesto di parlare il Consigliere Trione, ne ha facoltà.
Trione (DC) Per dire che il Gruppo della Democrazia
Cristiana si asterrà dal voto.
Presidente
Ha chiesto di parlare il Consigliere
Milanesio, ne ha facoltà.
Milanesio (PSI)
Ovviamente anche noi, non essendo
d'accordo sulla soluzione politica, ci asteniamo, perché non si può
votare contro un Presidente.
Presidente
Ha chiesto di parlare il Consigliere
Riccarand, ne ha facoltà.
Riccarand (VA)
Il Gruppo Verde Alternativo vota scheda
bianca.
Presidente
Ha chiesto di parlare il Consigliere
Maquignaz, ne ha facoltà.
Maquignaz (GM)
Per dire che anche io voterò scheda
bianca.
Presidente
Possiamo passare alla votazione, per schede
segrete:
Votazione per schede segrete
Esito della votazione
- Consiglieri presenti: 33
- Consiglieri votanti: 24
- Schede nulle: 2
- Schede valide: 22
- Schede bianche: 2
- Astenuti: 9 (Aloisi, Beneforti, Bondaz, Chiofalo, Lanièce,
Lanivi, Milanesio, Pascale e Trione)
Ha ottenuto voti:
- Lanivi Ilario: 20
In base all'esito della votazione risulta eletto alla carica di
Presidente della Giunta regionale il Consigliere Ilario Lanivi.
Il Consiglio prende atto ed il neo-Presidente Ilario Lanivi,
su invito del Presidente del Consiglio, prende posto al banco del
Presidente della Giunta.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK