Consiglio Regionale della Valle d'Aosta - Oggetto del Consiglio n. 1324 del 20 giugno 1990 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 1324 del 20 giugno 1990 - Resoconto
OGGETTO N. 1324/IX - Mozione di sfiducia al Presidente della
Giunta ed alla Giunta. Inizio del dibattito.
Presidente - Do lettura della mozione presentata dai Consiglieri
Dolchi, Mafrica, Lavoyer, Cristina Monami, Bajocco, Rusci,
Milanesio, Ricco, Martin, Beneforti, Bondaz, Trione, Pascale e
Limonet:
MOZIONE
Si può definire la democrazia nei modi più diversi, ma non vi è
definizione che possa fare a meno d’includere nei
suoi connotati la trasparenza del potere.
Norberto Bobbio ha affermato che, mentre un potere invisibile
corrompe la democrazia l’avvicendamento al potere
mediante libere elezioni resta, almeno sino ad ora,
l’unica forma in cui la democrazia ha trovato la sua
concreta attuazione.
In Valle d’Aosta da tempo non si verifica un
reale avvicendamento nella gestione del potere mentre, in forza
delle norme di attuazione ottenute a partire dal 1978 ed alle
cospicue risorse del riparto fiscale del 1981 - conquiste cui hanno
contribuito tutti i partiti e movimenti democratici valdostani - il
potere di intervento della Regione è aumentato
considerevolmente.
Mai nella storia post Statutaria della nostra Regione si erano
verificate situazioni per cui - nelle mani di pochissime persone
appartenenti ad un solo partito o movimento - si fosse realizzata
una cosi abnorme concentrazione di potere politico, amministrativo,
finanziario ed economico come la presente.
E’ un fatto acclarato che
l’attuale gruppo dominante dell’Union
Valdôtaine abbia organizzato l’occupazione
sistematica dei principali centri del potere politico, economico e
finanziario dell’Ente Regione e degli altri enti e
società in qualche modo da lei dipendenti. Tale scalata,
accompagnata da una disponibilità senza precedenti del bilancio
regionale, ha incoraggiato la creazione di gruppi lobbystici
variamente ramificati ed estesi che a quella parte politica fanno
esclusivo riferimento realizzando un potente - anche perchè occulto
- sistema di controllo politico sociale ed elettorale.
Potere occulto che, oltre a sfuggire al controllo del movimento
politico che l’ha generato, ora controlla il
movimento stesso.
Questa abnorme concentrazione di potere è avvenuta nel formale
rispetto delle regole del gioco democratico utilizzando tuttavia,
in modo distorto, poteri procedure ed istituti che discendono dalla
Carta Statutaria; disattendendola talvolta e comunque
discostandovisi fino a giungere ad uno Statuto "materiale" diverso
da quello scritto.
Inoltre, all’iniziativa regionale tesa
giustamente ad ottenere una sempre più estesa e piena autonomia nei
confronti del Governo centrale, non si è accompagnata analoga
iniziativa mirante a decentrare quote reali di potere politico e
finanziario nei confronti dei Comuni e delle Comunità Montane.
Si è così svilita la Regione Autonoma dei Costituenti da entità
eminentemente politica con estesa potestà legislativa e di
indirizzo in una specie di superprovincia o di grande Comune in cui
la giunta regionale, di fatto, costituisce il solo organo in cui si
concentra l’iniziativa legislativa ed il potere
amministrativo.
Ciò ha pericolosamente depresso l’Autonomia
comunale, la sua capacità di iniziativa e la sua ricchezza di
contenuti pluralistici.
Ciò ha altresì comportato il progressivo decadimento del
Consiglio regionale da supremo organo depositario della volontà
popolare in organo di ratifica delle decisioni della Giunta e del
suo Presidente nelle cui mani si è verificata una inusitata
concentrazione di poteri.
Ciò ha anche prodotto guasti nella stessa concezione dei
rapporti tra Istituzioni ed associazioni democratiche, tra Regione
e cittadini: sono sempre più frequenti decisioni discrezionali ed
ingiustificate mentre lo stesso esercizio dei diritti viene spesso
a configurarsi come concessione del potere; cresce e si diffonde la
sensazione che occorra l’assenso di "chi conta"
anche per le più normali e scontate pratiche amministrative. Sul
terreno economico, poi, la forte dipendenza di buona parte delle
attività dalle erogazioni di denaro regionale, ha dato vita ad un
tessuto di imprese fragili, con scarso spirito imprenditoriale ed
insufficienti capacità competitive, sovente in balia della
decisioni della Giunta regionale.
Inoltre, la preponderante attenzione rivolta
all’esercizio del potere ha impedito a chi dirige la
Regione di porre mano con la dovuta attenzione oltre che ai
problemi del territorio e dell’ambiente anche ai più
manifesti fenomeni di disagio sociale.
Del tutto inadeguato è risultato l’impegno - che
si sarebbe atteso da chi appartiene ad un movimento autonomista -
sul piano di una crescita culturale ispirata ai valori della
responsabilità, della solidarietà, della partecipazione, del
federalismo.
Il sistema di potere facente capo all’attuale
Presidente della Giunta ed al suo entourage - peraltro accettato
anche se non condiviso dall’intera Union Valdôtaine
- ha generato una pericolosa forma di egemonia che è divenuta vero
e proprio dominio sugli uomini e sulle cose tale da soffocare il
dibattito politico ed inibire il pluralismo culturale.
Certe sorprendenti crescite elettorali accompagnate da
performances individuali estranee alla nostra tradizione, sono
l’eloquente ed incontrovertibile dimostrazione di
come l’attuale sistema di potere abbia distorto
profon-damente le regole del gioco democratico della nostra
comunità.
Occorre, pertanto, qui ed adesso, una decisa azione di alto
profilo politico ed istituzionale mirante a far rientrare la nostra
Regione nell’alveo statutario ed in quello
democratico. Azione che intendiamo ispirare ad un rigoroso
pluralismo politico e culturale più che a logiche di stretta
omogeneità partitica; per un ampliamento degli spazi di democrazia,
per un’espansione dei diritti dei cittadini singoli
od associati, per una più netta separazione del ruolo politico da
quello amministrativo.
Il presente documento costituisce mozione di sfiducia al
Presidente della Giunta ed alla Giunta in carica e,
contestualmente, dichiarazione politica della formazione di una
nuova maggioranza consiliare che si candida alla guida della
Regione.
Tutto ciò premesso
il Consiglio regionale
delibera
di revocare con effetto immediato la fiducia al Presidente della
Giunta ed alla Giunta regionale in carica.
Presidente
- Ha chiesto di parlare il Consigliere
Stévenin, per mozione d’ordine, ne ha facoltà.
Stévenin (UV)
- Jusqu’à preuve contraire,
le Président du Gouvernement a le droit de parler et a le droit de
prendre la parole. Communications du Président du Gouvernement:
tout en étant démissionnaire il est......
Presidente
- C’è una mozione, siamo in
fase di discussione di una mozione; questo poteva avvenire dopo le
dichiarazioni del Presidente del Consiglio.
Stévenin (UV)
- M. le Président, c’est
vous qui auriez du lui donner la parole avant.
Presidente
- Se non ha chiesto la parola per
comunicazioni, come è già successo in passato... insomma, stiamo
ragionando sulle piccolezze.
Ha chiesto di parlare il Consigliere Mafrica per illustrare la
mozione, ne ha facoltà.
Mafrica (PCI)
- La discussione di oggi, in un clima di
grande attenzione da parte dell’opinione pubblica
valdostana, prende il via da un fatto politico di particolare
rilievo.
Non è cosa di tutti i giorni che a chiedere le dimissioni
dell’esecutivo in carica siano contemporaneamente il
principale partito di opposizione e tutte le forze politiche fino a
qualche settimana fa alleate del movimento che esprime il
Presidente oggi dimissionario.
La situazione non può essere gabellata come un giochetto di
palazzo; qualcosa di serio e di importante è in corso, si tratta in
sostanza di uno scontro che ha al suo centro il senso stesso del
fare politica in Valle d’Aosta.
La mozione di sfiducia, sottoscritta dai Consiglieri del Partito
Comunista, del Partito Socialista, degli Autonomisti Democratici
Progressisti, del Partito Repubblicano, della Democrazia Cristiana,
pone alcune questioni fondamentali: il ruolo del Consiglio
regionale, lo spazio politico istituzionale degli enti locali,
l’influenza del potere della Giunta regionale sulla
vita dei cittadini, i rapporti fra politica ed affari.
Noi comunisti non da oggi abbiamo richiesto un significativo
mutamento della situazione politica regionale. Già nella mozione
politica del congresso del febbraio del 1989 avevamo scritto:
"L’eccessiva concentrazione di potere oggi
esistente nelle mani della Giunta regionale, soprattutto in quelle
del suo Presidente, oltre che portare ad un progressivo svuotamento
del ruolo delle autonomie locali, relegate a compiti di pura
amministrazione ed esecuzione di scelte operate altrove, oltre che
comportare una perdita di ruolo dei partiti politici ed un
estendersi di deteriori dipendenze clientelari, rischia di mutare
il carattere istituzionale della autonomia valdostana. Si sta
infatti sempre più affievolendo il ruolo normativo e di controllo
del Consiglio regionale, ingessato da una pletorica ed acquiescente
maggioranza, e si vanno sempre più estendendo fenomeni di
invadenza, decisionismo e surroga da parte
dell’esecutivo e del suo Presidente, al punto che
non pare eccessivo parlare di presidenzialismo
strisciante".
Emergevano infatti fin da allora alcune distorsioni che oggi
sono sotto gli occhi di tutti. Da tempo il Consiglio regionale era
diventato praticamente muto; per la maggioranza dei Consiglieri
l’appuntamento quindicinale con la seduta consiliare
era divenuto quasi come l’appuntamento con il
dentista: un impegno fastidioso a cui sottrarsi il più in fretta
possibile.
Nel Consiglio regionale, a parte quelle degli assessori
interpellati e del Presidente della Giunta, le voci dei Consiglieri
di maggioranza si udivano raramente, il dibattito consiliare si
reggeva sulla disponibilità ad intervenire di pochi Consiglieri di
minoranza, tant’è che quando i Consiglieri di
minoranza decisero di non parlare, una seduta del Consiglio
regionale, programmata per due giorni, si concluse in quaranta
minuti.
Perchè una tale disaffezione alla vita consiliare?
Credo di poter individuare tre ragioni. La prima ragione di
disaffezione sta nella scelta di costituire una maggioranza molto
larga di ventisette Consiglieri su trentacinque, di modo che
nessuna delle forze politiche presenti in quella maggioranza,
tranne l’Union Valdôtaine, risultasse determinante.
Tale situazione ha di fatto cancellato il peso politico e la
volontà di parlare di buona parte dei Consiglieri della ex
maggioranza, costretti, per non rischiare la cacciata da una
maggioranza in cui non erano indispensabili, a ratificare comunque
ogni scelta della Giunta.
La seconda ragione di disaffezione alla vita consiliare sta
nella debolezza della minoranza, ridotta a sette-otto Consiglieri,
esclusi da ogni ruolo nelle Commissioni consiliari permanenti,
consci di rappresentare la parte della
vox clamantis in
deserto.
Consiglieri che, preoccupati comunque del prestigio
del Consiglio, hanno continuato con testarda regolarità a
presentare per ogni Consiglio interrogazioni, interpellanze e
mozioni dall’esito scontato.
La terza ragione della disaffezione sta nelle continue forzature
procedurali introdotte dalla Giunta nell’esame dei
provvedimenti legislativi ed amministrativi con il pretesto
dell’urgenza. E qui voglio sottolineare che quando
si costringe un Consiglio ad esaminare un oggetto con urgenza, in
realtà si impone la ratifica di quell’oggetto.
Ricordate le leggi sul personale, leggi che constavano di
centinaia di articoli, concordate dal Presidente della Giunta con i
sindacati alle otto di mattina, ed iscritte e votate dal Consiglio
nella stessa giornata?
Rammentate le decine di leggi presentate con urgenza al
Consiglio nel mese di novembre, senza un possibile serio esame da
parte delle Commissioni consiliari?
Ancora il 6 giugno scorso, giorno della votazione
sull’oggetto della Centrale del Latte, era stata
convocata la I Commissione per consentire la discussione di urgenza
in aula di un disegno di legge approvato dalla Giunta due giorni
prima, il 4 giugno, e non si trattava di un atto di irrilevante
importanza; si trattava dell’autorizzazione alla
Giunta a distribuire contributi per 2 miliardi per incentivare la
promozione delle Olimpiadi in Valle d’Aosta.
Un Consiglio definito noioso, stanco, abulico, covava in realtà
una insofferenza che oggi credo si manifesterà, anche se penso non
si manifesterà nella sua interezza. Insofferenza nei confronti
della Giunta regionale, del Presidente della Giunta, che avevano
espropriato i suoi poteri, il suo ruolo, la sua dignità; dignità
che non si misurerà a metri quadrati di locali disponibili, ma che
si misura invece in autopercezione di fare e contare qualcosa nelle
scelte che interessano la comunità valdostana.
E quale ruolo, quale dignità aveva ormai il Consiglio, se in un
incontro dei Capigruppo consiliari, con le associazioni che si
occupano dei problemi degli immigrati dal Terzo Mondo, i Capigruppo
consiliari della minoranza e della maggioranza, in modo unanime,
erano costretti a suggerire:
"Alleatevi all’ACLI,
all’ARCI, a Solidarietà, Pace e Sviluppo; è inutile
parlare con noi, parlatene prima con la Giunta; anzi parlatene
prima con il Presidente della Giunta"?
La mozione politica del XVII Congresso regionale del PCI faceva
riferimento ad un presidenzialismo strisciante; nulla di male nel
presidenzialismo, purchè - come accade negli Stati Uniti o in
Francia - l’ordinamento istituzionale lo
preveda.
Nell’ordinamento della Valle
d’Aosta il Presidente della Giunta ha sì alcune
funzioni proprie, quelle prefettizie, ma per il resto deve
rappresentare la volontà politica di una maggioranza consiliare.
Invece, sia per le doti indubbie del Presidente (attivismo,
capacità di lavoro, apertura al nuovo, pragmatismo), sia per il
ruolo giocato dai mezzi di informazione, ma credo soprattutto per
la mancanza di regole moderne ed efficaci nei rapporti fra
Presidente della Giunta, Giunta e Consiglio, la figura del
Presidente della Giunta aveva assunto un ruolo esorbitante, che non
solo toglieva spazio e funzioni al Consiglio, ma che si imponeva
come dominante su tutta la realtà politica, economica e sociale
della Regione.
Indubbiamente il Presidente della Giunta ha ecceduto in quanto a
presenzialismo: in primo piano in tutte le inaugurazioni, mettendo
quindi in secondo piano anche i colleghi assessori, si trattasse di
lavori pubblici o di industria; relatore in tutti i convegni
numerosi organizzati dalla Regione o comunque portatore dei saluti;
presente a tutti i concorsi, anche quelli per aspiranti supplenti
dattilografi.
Un grande ruolo di convincimento devono però averlo giocato
anche i mezzi di informazione, alcuni deliberatamente, altri per
naturale inclinazione verso il potere. La continua riproposizione
dell’idea che contava soltanto il Presidente della
Giunta si è diffusa così in profondità in tutte le pieghe della
realtà valdostana.
Quando tutti i Sindaci della Valle, per essere sicuri che la
richiesta di un lavoro o di un finanziamento andasse a buon fine,
contavano soltanto sull’assenso del Presidente della
Giunta, dimostrando così l’inconsistenza del ruolo
dei propri Comuni; quando tutte le forze politiche, compresa
l’Union Valdôtaine, discutevano della soluzione per
il Comune di Aosta e dicevano che bisognava aspettare
l’arrivo del Presidente della Giunta
dall’America; quando tutto ciò si verificava e si
verifica, allora qualcosa di sbagliato si è prodotto ed occorre
correggere. E correggere le regole, perchè il formidabile miscuglio
di disponibilità finanziaria, di competenze statutarie, di tendenza
all’accentramento in quella posizione non abbia a
ripetersi, non abbia a riprodursi in futuro.
Il condizionamento reale o presunto non si era limitato però
alla sfera istituzionale del Consiglio, alla sfera politica; era
penetrato verso il basso attraverso le associazioni, i gruppi, fino
al singolo cittadino.
Quando l’ordine degli architetti non protesta
contro l’arbitraria scelta di affidare al secondo
invece che al primo classificato il progetto esecutivo di una opera
per cui c’era stato un pubblico concorso, quando le
associazioni di volontariato fanno a gara nel contendersi la
presenza del Presidente alle proprie riunioni, quando si
moltiplicano attestati e riconoscimenti speciali a chi opera in
realtà perchè tale è il suo dovere, quando anche anziani iscritti
al PCI dicono che voteranno per l’Union Valdôtaine
perchè il Presidente della Giunta ha dato i biglietti gratuiti
degli autobus (e quella battaglia è stata una battaglia
esclusivamente e tenacemente condotta dalle forze di opposizione)
allora occorre una riflessione politica sulla situazione in cui ci
si trova, occorre prendere le decisioni politiche necessarie.
Veniamo al discorso più complesso, quello sui cosiddetti
comitati di affari. E’ indubbio che gruppi ristretti
di imprenditori, di progettisti, di consulenti, di faccendieri,
siano cresciuti ed abbiano accumulato prestigio e denaro con il
consenso del potere politico. E’ difficile stabilire
se tra potere politico e gruppi rampanti il rapporto fosse di
convergenza, di reciproca utilità, oppure di più ristretta natura.
Alcuni fatti oggettivi - la voluta presenza del Presidente della
Giunta nei comitati tecnici che decidono contributi per miliardi,
l’influenza esercitata dal Presidente della Giunta
anche per particolari scelte tecniche e societarie - indurrebbero a
dar credito a diffuse voci di particolari interessi.
Fino a prova contraria, però, credo si debba accettare
l’idea che il comportamento del Presidente della
Giunta - oggettivamente invadente ed esorbitante dai confini
tracciati dallo statuto - fosse in buona fede e derivasse da una
sorta di prometeica volontà di fare, di tutto controllare, di tutto
indirizzare, per sfiducia nella collegialità e in nome di una
personale visione degli interessi generali della Valle
d’Aosta.
Ma anche questo consentire ad un uomo solo, ad una sorta di
fratello-padrone, di farsi carico di ogni decisione, era e sarebbe
una distorsione da emendare.
Era perciò necessario - e forse si giunge tardi - un intervento
per riportare ad un equilibrio più stabile questo Consiglio
regionale, attraverso la individuazione di regole che spostino
potere dal Presidente della Giunta alla Giunta ed al Consiglio, dal
Consiglio ai Comuni, alle Comunità Montane e agli altri enti
locali, dalla Giunta e dal Consiglio alle associazioni di base e
direttamente ai cittadini.
E’ questo il senso vero della mozione
sottoscritta da un arco ampio di forze: un accordo politico per
fissare nuove regole rivolte a garantire un effettivo
decentramento, imparzialità e trasparenza
dell’Amministrazione regionale, uguali diritti di
cittadinanza a tutti i valdostani.
Si tratta di un accordo politico-programmatico, fra forze
diverse, delimitato nel tempo, basato su precisi indirizzi
politico-programmatici, un accordo che i comunisti rispetteranno
lealmente - come è nel loro costume - e di cui comunque
verificheranno puntualmente la piena attuazione.
Si tratta di un accordo programmatico per una fase di
decantazione democratica, che consentirà ad ogni forza politica
valdostana di esprimere le sue capacità di proposta in tema di
ampliamento della democrazia, di stimolo alla partecipazione, di
ripensamento delle ragioni più profonde della specialità e della
autonomia valdostana.
Questo accordo ha prodotto un primo indubbio effetto positivo,
perchè dopo anni di stagnazione si riapre un dibattito in un mondo
politico quale quello valdostano che sembrava immobile e destinato
per chissà quanto tempo a seguire un copione prefissato, in cui i
ruoli dei protagonisti, dei comprimari, delle comparse erano
stabiliti una volta per sempre.
Invece la votazione del 6 giugno ha rimesso tutto in movimento,
scompaginando gli schemi abituali tra maggioranza e minoranza, e
soprattutto restituendo al Consiglio regionale la funzione di sede
principale del dibattito politico regionale. Se oggi questo è
avvenuto, occorre dire grazie a quell’accordo
politico che penso abbia ridato a tutti i Consiglieri il gusto e la
voglia di impegnarsi in una attività che era diventata frustrante e
di routine.
Ecco perchè ritengo ingiuste e pretestuose alcune argomentazioni
messe in circolazione in questi giorni: si è parlato di complotto
messo in atto non si sa se dalle segreterie romane dei partiti, da
Andreotti o chissà chi altro.
E’ del tutto evidente che non c’è
stato alcun complotto, come ha potuto verificare
l’On. Caveri, quando ha preso contatto con i
responsabili per gli enti locali dei partiti nazionali, che nulla
sapevano di quanto avveniva in Valle d’Aosta.
E’ anzi stupefacente che esponenti di un movimento
che ha sempre accusato i partiti di dipendere da Roma, vadano a
cercare in quella capitale consensi per mettere in riga quegli
indisciplinati dirigenti locali che hanno osato fare accordi senza
la benedizione romana.
Del tutto fuorviante è l’accusa di
antidemocraticità di un accordo che metterebbe
all’opposizione il movimento di maggioranza
relativa. La stessa Union Valdôtaine, come quasi tutti gli altri
partiti d’altro canto, ha ripetutamente e con
diverse alleanze messo in minoranza altri partiti che erano di
maggioranza relativa: dalla Democrazia Cristiana che aveva tredici
seggi nel 1963, ai Democratici Popolari che avevano otto seggi (la
maggioranza relativa) nel 1974 e la cui Giunta cadde con una
votazione analoga a quella del 6 giugno, al Partito Comunista che
nel 1980 ad Aosta era alleato dell’Union, era
partito di maggioranza relativa con dodici seggi.
D’altronde, in numerosi Comuni italiani i partiti di
maggioranza relativa si trovano all’opposizione e
magari ha invece il Sindaco una forza minore con il 2 percento dei
voti; non c’è bisogno di andare tanto lontano dalla
Valle d’Aosta.
In ogni assemblea democratica è democratico quello che viene
deciso dalla maggioranza dei membri di
quell’organismo, questo è il punto decisivo; il
resto è propaganda.
Veniamo ora all’argomento usato con più enfasi in
questi giorni, quello secondo cui costringere una forza politica
come l’Union Valdôtaine
all’opposizione sarebbe un attacco
all’autonomia. Una tale affermazione parte da due
presupposti che non possiamo accettare.
Il primo presupposto è quello che soltanto
l’Union avrebbe la rappresentanza dei valori
autonomistici. L’Union ha esercitato in questa
regione un grande ruolo nella promozione dei valori autonomistici,
non li rappresenta comunque in esclusiva; questo non è vero
rispetto alla storia della Valle d’Aosta e per di
più si configura come una pretesa integralista.
L’integralismo è già difficile da capire quando si
trova nei movimenti religiosi; ha ancora meno senso sul terreno
politico.
Il secondo presupposto che non accettiamo è che Consiglieri
eletti dal popolo valdostano possano essere classificati come
autonomisti o antiautonomisti non in base alle concrete scelte
operate in questo Consiglio, ma in base alla momentanea condizione
di alleati o meno con i Consiglieri dell’Union
Valdôtaine.
C’è ancora un assioma nascosto nella propaganda
sul pericolo per l’autonomia e si tratta di un
assioma per noi molto evidente, perchè da dodici anni ci troviamo
personalmente sui banchi dell’opposizione e il
Partito Comunista da sedici. Chi ha detto e dove sta scritto che si
può lavorare per la difesa e lo sviluppo
dell’autonomia solo dai banchi della Giunta?
Ci attendiamo dall’Union Valdôtaine, oggi in
procinto di assumere quel nobile ruolo di opposizione a cui ci ha
costretto per sedici anni - e in verità dopo aver esaminato
dodicimila deliberazioni di Giunta all’anno per
dodici anni, vale a dire centoquarantaquattromila deliberazioni di
Giunta, gradiremmo un valido ricambio - un atteggiamento
costruttivo, un ripensamento autocritico sulle ragioni del suo
attuale isolamento, una riflessione sui rischi
dell’essere partito-stato troppo immedesimato e
confuso con il potere regionale.
Oggi chiediamo le dimissioni della Giunta Rollandin non per
ostilità all’Union Valdôtaine, ma perchè convinti
che tale Giunta abbia mancato in termini di rispetto
dell’autonomia consiliare ed abbia prevaricato
sostanzialmente importanti diritti della società civile.
Siamo convinti che un dibattito franco in questo Consiglio possa
rappresentare una occasione utile per tutti,
nell’interesse di questa regione e della maturità
socio-politica dei suoi abitanti.
Se si riuscisse a passare da un sistema tolemaico con la Giunta
regionale al suo centro, ad un sistema einsteiniano, relativistico,
con ogni forza politica ed ogni singolo cittadino come possibile
centro, il progresso politico e culturale di questa valle avrebbe
sicuramente compiuto un grande passo in avanti.
Ho concluso l’illustrazione della mozione.
Presento anche un emendamento alla mozione stessa che recita:
"Il deliberato della mozione di sfiducia è integrato dal
seguente punto:
2) di revocare con effetto immediato dai loro uffici il
Presidente della Giunta e gli Assessori regionali in carica".
Si tratta di un emendamento che viene presentato per la massima
chiarezza del deliberato stesso della mozione.
Grazie.
Bich (Presidente del Consiglio)
- Prima di dare la parola
al Presidente della Giunta, voglio fare due raccomandazioni: la
prima ai colleghi perchè preannuncino i loro interventi, la seconda
al pubblico, perchè finora la discussione è stata molto serena e
pacata da parte di una assemblea che seriamente affronta un
problema molto profondo e di largo spessore politico. Per cui
chiederei al pubblico, avendo già sentito forme premonitrici, di
astenersi assolutamente da manifestazioni verbali o clamorose.
E’ una tradizione che noi abbiamo sempre avuto, sia
a livello politico sia a livello civile e penso che sarà
assolutamente rispettata.
Ha chiesto di parlare il Presidente della Giunta, ne ha
facoltà.
Rollandin (UV)
- MM. les Conseillers, en présentant la
Junte démissionnaire, permettez-moi avant tout de remercier les
collègues assesseurs pour le travail fait ensemble, remercier les
collaborateurs, les dépendants pour leur compétence et engagement,
remercier les forces syndicales pour le sens de responsabilité
démontré dans des moments difficiles qu’on a passé
il n’y a pas longtemps.
La Junte actuelle est née sur un programme ayant comme base la
volonté de réaliser, d’atteindre certains objectifs,
approuvés et votés par une majorité.
Parmi les points piliers de cet accord je voudrais rappeler
l’exigence de renforcer la base culturelle de toute
la population, mais surtout la préparation scolaire et la formation
des jeunes, la possibilité de redessiner et compléter une
plate-forme socio-économique solide et unitaire pour une qualité de
vie toujours meilleure.
Dans le domaine social je voudrais rappeler le programme
concernant les personnes âgées, pour ce qui est des jeunes le
programme qui avait été entamé à l’égard de la
drogue, le problème concernant les handicapés, les plus
défavorisés. Dans un mot: le respect de la dignité de
l’homme.
Dans le domaine économique la défense des postes de travail (je
voudrais rappeler le problème de la Cogne), la possibilité
d’avoir dans notre région des nouvelles entreprises
à haute technologie, le développement touristique avec des stations
équipées soit pour le tourisme d’hiver que pour le
tourisme d’été, la reprise de la coopération au
niveau agricole, les infrastructures routières, la banque régionale
et les différentes exploitations des ressources énergétiques.
Un autre thème important concerne la décentralisation et la
valorisation de toutes nos Communes, surtout des plus petites, en
leur redonnant une réelle autonomie politique et administrative;
l’engagement à défendre pas seulement
l’autonomie mais la spécialité de nos statuts, notre
langue, contre le système de centralisation toujours plus étouffant
du pouvoir central, qui a été dénoncé pas seulement par notre
force; insérer notre Région dans un contexte européen et
international, et l’engagement pour les jeux
olympiques dit de cet effort.
Mais, prenant acte de ce qui s’est passé et
compte tenu des déclarations faites par certains représentants de
la majorité sortante, qui veulent dissoudre un accord et gaspiller
un patrimoine fruit de travail et de stabilité, sans polémique,
avec le regret de voir divisés encore une fois les valdôtains sur
la base de prétextes, en s’excusant pour ce que, en
bonne foi, on a raté ou manqué, avec le regret de ne pas avoir pu
achever une série d’initiatives qu’on
vient d’entamer, ayant la conscience tranquille pour
avoir fait le possible pour oeuvrer dans l’intérêt
de la population valdôtaine, dans le plus grand respect et
considération de la population, je remets mon mandat en vous
remerciant pour la confiance accordée.
Merci.
Presidente
- Dichiaro aperta la discussione generale
sulla mozione.
Ha chiesto di parlare il Consigliere Riccarand, ne ha
facoltà.
Riccarand (VA)
- Gli avvenimenti politici di cui oggi
discutiamo sono certamente di notevole rilevanza. Assistiamo oggi
alla fine di una maggioranza ad egemonia unionista, che durava
ininterrottamente da sedici anni.
C’è stata nel corso di questi sedici anni qualche
variazione nelle alleanze: all’inizio ad esempio non
c’erano gli ADP e il PRI; il PSI è entrato e poi
uscito e poi rientrato in questa maggioranza; ma la sostanza di una
maggioranza e di una Giunta a direzione unionista non era finora
mai stata intaccata. E’ giusto e doveroso, nel
momento in cui questa fase storica arriva al suo termine, ricordare
che anche la maggioranza e la Giunta ad egemonia unionista nacquero
nel 1974 da una operazione di potere condita da accordi segreti,
alleanze anomale, tradimenti. Ed anche allora, come del resto oggi,
un ruolo determinante nel tessere la trama del capovolgimento fu
svolto dal PSI, che riuscì a passare tranquillamente da una
maggioranza ad un’altra completamente diversa,
conservando ed anzi accrescendo la sua quota di potere. Allora la
vittima dell’operazione fu la Giunta ADP di Dujany,
oggi la vittima dell’operazione è la Giunta Union
Valdôtaine di Rollandin.
Questi fatti credo che vadano richiamati anche per ricordare che
la Giunta Andrione del 1974, che è l’origine poi di
questi sedici anni di egemonia unionista, non nacque con il
consenso popolare e tantomeno con quello elettorale, perchè allora
l’Union Valdôtaine aveva soltanto quattro
Consiglieri regionali, e non nacque neppure come una maggioranza di
programma; i consensi, soprattutto quelli elettorali, vennero dopo
con il passare degli anni. Di programmi invece ne abbiamo sempre
visti pochi in questi sedici anni.
Da quando siamo presenti in Consiglio regionale abbiamo sempre
combattuto quella maggioranza nata con quel vizio di origine che
dicevo prima, ed oggi - lo abbiamo detto pubblicamente e lo
ribadiamo in Consiglio - riteniamo positivo il fatto che quella
maggioranza si sia disintegrata.
Abbiamo sempre ritenuto che quella maggioranza non aveva una
visione dei problemi, una capacità di intervento in grado di
permetterle di preparare un valido futuro per la nostra comunità.
Era una maggioranza che ha fatto scelte gravemente sbagliate su una
materia di importanza strategica come la politica dei trasporti
internazionali, che è stata scarsamente attenta alla tutela del
nostro territorio che è la nostra più grande ricchezza, che ha
puntato molto su fattori di crescita esterni alla nostra comunità:
vedi incentivazione al traffico dei TIR, la continua espansione del
Casinò, progetti come quello della centrale del latte o dello
stabilimento di acque minerali di Morgex, tutti improntati a
logiche di imposizione dei prodotti a colpi di miliardi di
pubblicità, che nulla hanno a che vedere con le necessità delle
nostre popolazioni e la valorizzazione delle nostre autentiche
risorse.
Una maggioranza ed una Giunta che soprattutto negli anni ottanta
hanno gestito una somma di denaro enorme; qui basti ricordare che
nel 1974, quando è nata questa fase politica, le entrate del
bilancio regionale erano di 52 miliardi all’anno e
nel 1990 siamo arrivati a 1527 miliardi; negli ultimi sei anni (fra
il 1984 e il 1989) la Regione ha gestito 6500 miliardi, una cifra
enorme se si considera che nei trentacinque anni precedenti di
autonomia (dal 1948 al 1983) la Regione aveva avuto a disposizione
complessivamente solo 2200 miliardi.
Questa somma straordinaria ed eccezionale di denaro si è
dispersa in gran parte nel rigonfiamento della spesa corrente ed in
una miriade di contributi a pioggia, ma non è stata utilizzata ed
investita in progetti di importanza strategica per il nostro
futuro. Nell’unico caso in cui questo investimento
strategico c’è stato, mi riferisco alla autostrada
del Monte Bianco, è stata una scelta che riteniamo sempre più
sciaguratamente sbagliata.
Soprattutto però, di fronte ad un incremento quantitativo enorme
delle disponibilità finanziarie e quindi del potere regionale - e
qui sta poi la radice di molte cose che ha detto il Consigliere
Mafrica - non c’è stata la capacità di realizzare un
salto qualitativo nel gestire queste risorse, questo potere.
Non facciamoci ingannare dai dati sul benessere e sui livelli di
consumo in Valle d’Aosta; noi abbiamo, è vero, le
cifre più alte d’Italia per quanto riguarda il
reddito pro-capite, il numero di auto circolanti, il numero di
allacciamenti telefonici, i depositi bancari e postali, le spese
nel divertimento e nel tempo libero, ma a questi dati non
corrisponde affatto una economia regionale solida in grado di
permetterci di guardare con fiducia al futuro,
all’unione europea, agli anni duemila, ai grandi
cambiamenti che si annunciano.
Abbiamo, purtroppo, oggi più che mai una struttura economica
valdostana che è fortemente assistita dalla mano regionale, con una
abnorme dimensione del comparto delle costruzioni, con una
struttura industriale fragilissima, con una agricoltura che
continua a perdere colpi, con un terziario arretrato ed
anch’esso - pensiamo soltanto al turismo o agli
impianti di risalita - fortemente sostenuto ed assistito dai
contributi regionali, con uno spirito imprenditoriale che è
fortemente carente. Un’economia drogata, come
giustamente è stato detto, da iniezioni massicce provenienti da un
bilancio regionale ricchissimo - il più ricco
d’Italia - ma di una ricchezza, anche questa,
strutturalmente fragile e precaria.
Il nostro giudizio sulla incapacità della maggioranza di
analizzare e realmente governare questa situazione è sempre stato
severo; oggi non facciamo che ripetere considerazioni più volte
sviluppate in occasione dei dibattiti sui bilanci di previsione.
Così come più volte abbiamo denunciato segni di deterioramento
della qualità della democrazia nella nostra Regione a causa di
fenomeni accentuati di accentramento di poteri nel Palazzo, di
inquinamento della informazione, di favoritismi e clientelismi, di
imposizioni di scelte anche a questo Consiglio regionale senza
poter neppure avere elementi per conoscere, discutere,
controbattere.
E’ bene, quindi - e riassumo - che si metta la
parola fine alla recitazione di quella maggioranza e di quella
Giunta. E’ chiaro che quando ci riferiamo alle
responsabilità di quella maggioranza, ci riferiamo anzitutto alle
responsabilità di un preciso movimento politico, cioè
all’Union Valdôtaine. L’Union
Valdôtaine non può adesso soltanto parlare di tradimento, anche se
tradimento c’è stato; non può agitare
demagogicamente gli spettri fuorvianti a nostro avviso
dell’attacco alla autonomia e della congiura romana.
L’Union Valdôtaine deve avere anche la capacità di
fare un riesame critico ed autocritico dei contenuti della sua
gestione del potere regionale, delle sue scelte, del metodo con cui
ha governato, e deve fare un riesame critico anche della sua
politica delle alleanze, una politica spregiudicata che in Regione
(e non solo in Regione) l’ha spesso portata a
scegliere come partner di maggioranza alcune fra le peggiori forze
politiche invece di alcune fra le migliori. Ai peggiori, posti di
potere, responsabilità, cariche; ai migliori,
l’opposizione. Questa è stata una scelta vostra e se
adesso alcuni fra i peggiori vi si rivoltano contro, non è certo
una cosa che vi deve sorprendere, è una cosa che dovevate mettere
nel conto.
E allora, se questo riesame critico sui contenuti, sui metodi e
sulla politica delle alleanze ci sarà, crediamo che si creeranno
presto le condizioni per andare oltre il quadro di maggioranza e di
governo regionale che oggi sembra delinearsi, senza per questo
dover ritornare a quello che c’è stato in passato e
che speriamo rimanga definitivamente dietro le nostre spalle.
Crediamo che l’evoluzione politica dei prossimi
mesi dipenda proprio anche e soprattutto da voi
dell’Union Valdôtaine: se riuscirete o meno a
formulare o a condividere una proposta coraggiosa ed avanzata di
rinnovamento della politica regionale nei suoi contenuti e nei suoi
metodi.
Detto dell’Union Valdôtaine ed indicate quelle
che per noi sono le chiare ed evidenti responsabilità del partito
di maggioranza relativa, in queste settimane concitate non abbiamo
dimenticato neppure per un momento che per sedici anni
l’Union Valdôtaine non ha comandato da sola: le sue
scelte sono sempre state condivise dalla Democrazia Cristiana, che
è alleata con l’Union Valdôtaine in Regione da ormai
quattordici anni, dagli ADP, che dal 1979 sono in Giunta con
l’Union Valdôtaine; dal Partito Repubblicano, che ha
sempre sostenuto la maggioranza da quando un suo rappresentante
siede in questo Consiglio; dal Partito Socialista, che è stato in
Giunta con il Presidente Andrione fino al 1977 e che è di nuovo in
maggioranza dall’inizio della legislatura.
Adesso tutti questi ex alleati accusano l’Union
Valdôtaine di cose gravi, scritte nella mozione di sfiducia a
chiare lettere. Nella mozione di sfiducia, sottoscritta da
quattordici Consiglieri, si legge ad esempio che sono sempre più
frequenti decisioni discrezionali ed ingiustificate, che
c’è scarsa attenzione ai problemi del territorio e
dell’ambiente ed ai fenomeni di disagio sociale, che
c’è un inadeguato impegno sul piano di una crescita
culturale ispirata ai valori della responsabilità, della
solidarietà, della partecipazione, del federalismo.
Noi crediamo che questo sia vero, siano accuse fondate, però ci
chiediamo dov’erano i consiglieri e gli assessori
della DC, ADP, PSI, PRI, quando succedevano queste cose. Questa
degenerazione del potere unionista non si è verificata
improvvisamente nei quindici giorni successivi alle elezioni
comunali del 6 maggio; qui si mettono sotto accusa metodi e
comportamenti che durano da anni. E allora, come mai due anni fa,
quando tutto era già chiaro, compresa quella che nella mozione
viene definita la sorprendente crescita elettorale
dell’Union Valdôtaine, accompagnata da
performances
individuali estranee alla nostra tradizione
(questo lo abbiamo visto nelle elezioni del 1988), come mai,
dicevo, subito dopo quelle elezioni del 1988, il PSI decise di
passare dalla opposizione alla maggioranza in cambio di un posto
alla Presidenza del Consiglio regionale? Quello che ieri andava
benissimo, oggi, dopo il 6 maggio, dopo l’apertura
delle trattative di Aosta, è diventato improvvisamente
inaccettabile. E allora non c’è coerenza di
comportamenti e la mozione di sfiducia dei quattordici, se poteva
essere credibile nelle firme dei Consiglieri del Gruppo comunista,
diventa incredibile quando porta la firma di chi questo sistema di
potere ha voluto e sorretto per tanti anni e ci ha sguazzato
dentro.
Non siamo interessati, lo dichiamo chiaramente per
l’ennesima volta, ad operazioni trasformistiche, a
cambianti di sigle a cui non corrispondono scelte di fondo
radicalmente diverse. Questa nuova maggioranza, che nasce sulla
base di un accordo per la spartizione bilanciata di posti in
Regione ed al Comune di Aosta, non ci convince ed anzi ci
preoccupa. E’ una maggioranza che nega, già nella
sua nascita, i principi di democrazia, autonomia, partecipazione,
che dichiara a forte tinte di voler affermare.
Come si fa ad essere credibili quando di scrive, come hanno
fatto gli ADP due mesi fa, nel programma elettorale del Comune di
Aosta cose che poi vengono smentite e rimangiate prima ancora che
si riunisca il Consiglio comunale appena eletto? Gli ADP hanno ad
esempio scritto nel programma comunale che Aosta deve poter
scegliere la sua maggioranza e la sua amministrazione senza essere
condizionata dagli equilibri di potere regionale, che il Sindaco di
Aosta non deve essere una sorta di ottavo Assessorato regionale che
garantisce, partecipando alla lottizzazione, la stabilità politica
di Piazza Deffeyes. E ancora: la condizione politica essenziale è
la concreta possibilità di un governo cittadino che possa essere
anche diverso da quello regionale.
Bella affermazione, ma poi la realtà dei fatti è stata che i
posti al Comune di Aosta sono stati giocati in una trattativa
segreta fra un pugno di segretari regionali di partito, e
quell’intreccio fra Regione e Comune di Aosta negato
nei programmi è stato la base dell’attuale
capovolgimento delle alleanze.
Se saremo chiamati a scegliere fra la vecchia Giunta Rollandin o
la nuova Giunta Bondaz, diremo no ad entrambe. Ci rifiutiamo di
credere che queste siano le uniche due opzioni possibili. Pensiamo
invece che sia possibile individuare e percorrere una terza via,
per dare finalmente alla Valle d’Aosta una
maggioranza che nasca anzitutto sui contenuti, sulle scelte di
programma, sulla valorizzazione delle migliori risorse umane ed
intellettuali che questo Consiglio riesce ad esprimere. In questo
senso, e come contributo in questa direzione, proporremo al
Consiglio regionale oggi una risoluzione che mira ad indicare una
strada percorribile e che presenterò subito al termine del mio
intervento al Presidente del Consiglio. Però prima volevo
concludere con una ultima osservazione che mi sembra importante, se
vogliamo innalzarci un po’ al di sopra delle trame,
delle congiure, delle lotte, delle questioni di alleanze.
Gli avvenimenti di queste settimane in Valle
d’Aosta, ma anche la situazione che abbiamo negli
altri Comuni e nelle altre regioni italiane, dove quasi tutte le
Giunta ad un mese e mezzo dalle votazioni sono ancora in alto mare
(mi pare che ci sia solo un Comune, capoluogo di Regione, che
finora ha eletto Sindaco e Giunta), ci indicano chiaramente che
bisogna modificare le regole del gioco, che bisogna cambiare le
leggi elettorali. Con il sistema attuale il cittadino decide molto
poco, e lo vediamo: sceglie una lista ma poi non sa con quali
alleati e con quali programmi gli eletti di quella lista
opereranno. Le scelte vengono fatte dopo il voto, nelle cosiddette
trattative in cui i contenuti scompaiono di fronte al balletto sui
posti. E chi aveva chiesto i voti in nome di un determinato tipo di
maggioranza e di programma, si trova poi ad allearsi con componenti
completamente diversi ed a convergere su contenuti programmatici
indefiniti. Tutto questo favorisce il trasformismo e penalizza il
buon governo. E allora bisogna cercare sistemi nuovi, che
consentano agli elettori di scegliere non solo una lista ma anche
una maggioranza.
I sistemi possibili sono vari, ma tutti implicano una correzione
del sistema proporzionale attuale che ha evidenziato nella sua
ormai quasi quarantennale applicazione dei limiti evidenti.
Abbiamo in Valle d’Aosta la grande occasione
della legge elettorale regionale ed il Movimento Verde Alternativo
si batterà perchè di vera ed innovativa legge regionale si tratti.
Se questo non avvenisse, è evidente che il film che è andato in
onda nel 1974 e di cui oggi assistiamo ad una riedizione riveduta e
corretta, è destinato a riproporsi. Sta a noi darci delle regole
perchè di vera democrazia, di vero governo di popolo si possa
parlare, altrimenti è inevitabile rimanere
nell’attuale partitocrazia, come giustamente viene
definita, con le sue congiure, i suoi
blitz
e con il popolo
valdostano ridotto a fare da spettatore.
Presidente
- Ha chiesto di parlare il Consigliere
Stévenin, ne ha facoltà.
Stévenin (UV)
- Après quinze ans marqués par la stabilité
politique et administrative, un projet politique prend terme suite
aux décisions prises par les responsables démocrate-chrétiens,
socialistes et communistes, républicains et les ADP.
Nous en prenons acte et pourtant il y a quelques mois, dans
cette même salle, les forces politiques composant la majorité avec
l’Union Valdôtaine, par la bouche de leurs
Conseillers s’exprimaient en ces termes vis-à-vis du
travail de l’Administration régionale:
- "Da ormai tre lustri è in atto in Valle
d’Aosta una proficua collaborazione con
l’Union Valdôtaine, che ha sortito effetti positivi
per la comunità in termini della stabilità del quadro politico.
E’ un’alleanza che la Democrazia
Cristiana intende riconfermare, valorizzare e potenziare"
(Gianni Bondaz).
- "Vorrei fare un’ultima considerazione sul
quadro politico che viene criticato dalle opposizioni, anche se ciò
rientra nel gioco delle parti. Credo che questa maggioranza abbia
in sè tutte le energie e le capacità necessarie per fronteggiare i
problemi e per governare bene"
(Pascale).
- "Questa fase, che a mio avviso oggi si chiude, consente
alle forze politiche della maggioranza che sono le stesse di dieci
anni fa, ossia l’Union Valdôtaine, la Democrazia
Cristiana, gli ADP e il Partito repubblicano, con
l’aggiunta in questo ultimo periodo del Partito
socialista italiano, di presentare alla comunità valdostana un
bilancio largamente positivo, sia per l’attività
svolta, sia per i risultati conseguiti"
(Martin Maurizio).
- "Dal punto di vista generale e politico il Partito
repubblicano si ritrova nel documento contabile di previsione per
il 1990 e nella sua proiezione triennale. Le linee guida si rifanno
al programma di legislatura della maggioranza, che prevedeva in
buona sintesi uno sviluppo armonico di tutte le componenti sociali
della Regione, sollecitate nel loro naturale dinamismo in attesa
dell’aggancio europeo. Continua il trend di sviluppo
avanzato da un punto di vista economico, sostenuto da
ammortizzatori sociali importanti e diffusi"
(Rusci).
Quelques mois après, le 6 juin, voilà la motion de refus de
confiance rédigée e signée par ces mêmes personnages en
contradiction flagrante avec ce que je viens de citer. Un document
qui n’est qu’un prétexte pour écarter
l’Union Valdôtaine de la gestion de
l’Administration régionale et de celle de la Commune
d’Aoste.
Tous les quinze jours en moyenne les Secrétaires politiques et
les Chefs de Groupe de la majorité se réunissaient pour faire le
point de la situation, pour ne pas oublier les réunions qui se
tenaient en vue de la préparation du Conseil. Jamais, et je répète
jamais, en aucune occasion ces forces politiques ont posé le
problème dénoncé dans la motion de refus de confiance.
Lorsque quelque chose ne marche pas, soit du point de vue
politique soit du point de vue des rapports personnels, il faut
avoir le courage d’en parler ouvertement dans les
lieux opportuns, c’est-à-dire dans les réunions de
majorité, dans les conférences des Chefs de Groupe, dans les
rencontres entre les différents partis.
L’Union Valdôtaine, comme tous les autres partis,
est composée d’êtres humains et aucun
d’entre nous n’a le don de
l’infaillibilité.
Maintenant comme avant, nous sommes prêts à parler avec
n’importe qui de nos éventuelles erreurs et de
reconnaître le cas échéant nos défaillances. Mais il faut en
parler, il faut que la politique récupère la transparence perdue,
lorsque, grâce à l’intrigue et aux complots, cinq
secrétaires politiques se sont retrouvés en cachette pour nous
servir le pot-pourri que nous connaissons.
Les questions qui se posent à présent sont les suivantes:
comment ont-ils pu arriver à celà? quelles sont les raisons qui ont
amené les partis à vouloir écarter l’Union
Valdôtaine?
"L’ammucchiata"
du mois de juin 1987 lors
des élections politiques avait été écrasée; ces protagonistes
étaient Bondaz, Tonino e Milanesio. Aujourd’hui ils
veulent la revanche.
Nous pouvions nous y attendre de la part de M. Bondaz surtout,
qui a travaillé dans cette direction depuis toujours, et notamment
depuis qu’il recouvre les fonctions de secrétaire de
la Démocratie Chrétienne. De la part de M. Milanesio rien nous
étonne plus, aujourd’hui comme hier. Si vous voulez
en savoir davantage à propos de M. Milanesio, il vous suffit de
reparcourir les pages que les organes du Parti communiste lui ont
consacré encore récemment.
Et que dire de la
Cosa,
qui, comme l’a
fait remarquer notre ami, Mario Andrione, s’est
teintée de beige et s’adapte ainsi à toutes les
autres couleurs?
Ce qui nous a choqué, en revanche, c’est la façon
dont ont agi nos alliés privilégiés. Au parti républicain italien
je rappellerais simplement le slogan lancé sur la place
d’Aoste par Spadolini, venu pour contester le
cartello
lors des dernières élections politiques:
"Francia o Spagna, purchè se magna".
Et les ADP, mais plutôt que des ADP il faudrait parler de
quelques dirigeants - qui par cette même manoeuvre ont fait sortir
ce mouvement de l’aire autonomiste régionaliste pour
se noyer dans la mère trouble des partis italiens. Une époque vient
de se terminer pour eux aussi. Quatre lustres se sont écoulés
depuis leur naissance: en 1970 Bondaz était nommé Syndic
d’Aoste pendant quelques mois, provoquant ainsi une
scission dans la Démocratie Chrétienne et la naissance des
Démocrate-populaires. Aujourd’hui, en 1990, Bondaz
aspire au poste du Président du Gouvernement régional avec
l’appui d’un parti, les ADP.
Il y aurait encore tellement de choses à dire, mais je crois que
tout a été dit dans un document signé par M. Lanivi Ilario.
Mais quelles sont les raisons réelles qui ont amenées à la
crise? Nous devons constater que la victoire de
l’Union Valdôtaine lors des dernières élections
communales et notamment à la Commune d’Aoste doit
avoir empêché ces Messieurs de dormir d’un sommeil
tranquille: "L’Union Valdôtaine redouble presque ses
élus et il n’y avait pas Rollandin en liste;
s’ils continuent ainsi, ils vont arriver aux
prochaines élections régionales avec quatre Conseillers unionistes
de plus et bientôt à la majorité absolue". D’où la
nécessité d’arrêter ce processus,
d’où l’exigence
d’essayer d’exclure
l’Union Valdôtaine, parce qu’il va de
soi, selon ses Messieurs, que ce n’est que la
gestion du pouvoir, que ce n’est que la clientèle
électorale qui ont permis à l’Union Valdôtaine de
progresser. Et il va de soi que si ces forces politiques peuvent
gérer le pouvoir, elles pourront, elles aussi, être à même
d’obtenir le consensus qu’elles ont
toujours recherché. Peut- être. Cette façon de concevoir la
politique et la gestion du pouvoir porte atteinte à la dignité des
citoyens valdotains.
L’Union Valdôtaine est et reste la seule grande
force autonomiste qui a une histoire et une tradition bien
enracinée, qui a un projet politique précis et cohérent.
L’engagement et l’enthousiasme des
administrateurs de l’Union Valdôtaine, tant au
niveau régional que communal, ont permis de faire progresser notre
pays et de lui faire vivre un renouveau extraordinaire dans le
secteur économique, social et culturel. Les faits sont là pour
démontrer que ces quinze dernières années les gouvernements
régionaux à direction unioniste ont garanti dans tous les domaines
le progrès de la communauté valdôtaine. Qu’on le
veuille ou non, telles sont les raisons qui sont à la base de ce
large consensus. Est-ce cela qui dérange, est-ce que les situations
du genre de celles de Naple fascinent
"i tifosi
dell’ammucchiata".
Il y a cependant une différence avec
"l’ammucchiata"
de 1987: la proposition de
quelques personnages au sommet de la particratie ne recevra pas
tout de suite l’ascension du corps électoral. Ces
messieurs pensent, en gérant le pouvoir pendant les années qui nous
séparent des prochaines élections, pouvoir arriver à gérer le
consensus populaire. L’Union Valdôtaine prend acte
de la constitution de l’éventuelle nouvelle
majorité, dénonce la méthode honteuse qui a été employée, se
propose comme force alternative à cette deuxième
"ammucchiata"
et soyez certains qu’avec ses
élus, son organisations et tous les esprits libres et autonomistes,
elle veillera à ce qu’il ne se produise pas en
Vallée d’Aoste ce que la politique politicienne de
la particratie italienne a engrendré dans de nombreuses régions et
communes d’Italie.
La cohérence politique de l’Union Valdôtaine
avait permis une stabilité dans l’administration
régionale; la compétence administrative de ses élus a permis de
faire reconnaître à la Vallée d’Aoste un printemps
qui a duré plus de quinze ans. Nous ne permettrons pas de faire
recouler notre pays.
Le Groupe de l’Union Valdôtaine, avec la sérénité
de ceux qui se sentent du côté de la raison, la fermeté de ceux qui
ont des principes enracinés, le calme de ceux qui ont conscience de
leur force, se propose de défendre jusqu’au bout les
droits du peuple valdôtain.
L’Union Valdôtaine, héritière du patrimoine
politique et moral de la Jeune Vallée d’Aoste, se
comportera comme la Jeune Vallée d’Aoste en 1925.
L’Abbé Josef Marie Trèves, dans une lettre
circulaire écrivait:
"Nous voulons être dans la mesure de nos
forces modestes les sentinelles vigilantes du précieux héritage que
nos devanciers nous ont transmis au prix de nobles sacrifices et
que parfois les hommes amollis et sans vigueur tentent abjectement
d’amalgamer et de confondre par
l’intérêt personnel et l’arrivisme
dans une uniformité".
Merci.
Presidente
- Ha chiesto la parola il Consigliere Rusci,
ne ha facoltà.
Rammento che alterno un po’, come prescrive il
regolamento, i Consiglieri di maggioranza e di minoranza.
Rusci (PRI)
- Grazie, signor Presidente e colleghi.
La politica - ha scritto alcuni anni fa un noto esponente
entrato a pieno titolo nella storia valdostana - è un fiume in
movimento e come tale va interpretata.
L’esattezza di questa definizione deve essere
dunque applicata anche al momento politico che stiamo oggi vivendo,
per cui, prima di formulare giudizi su fatti e persone, è
indubbiamente utile analizzare le cause che hanno determinato
l’attuale situazione. Un giudizio quanto più
possibile sereno e scevro da preconcetti o da inutili quanto
sciocche difese d’ufficio.
Non è certamente facile compiere una simile valutazione, ma è
indispensabile, se non si vuole cadere nella vuota retorica o in
altrettanto controproducente logica di parte.
Ebbene, nell’accingermi ad una operazione così
complessa, voglio anzitutto precisare come non siano venute meno le
ragioni ideali che per tanti anni ci hanno accomunato
all’Union Valdôtaine, che riteniamo tuttora
depositaria di valori storico-politico- culturali di ampio respiro
e, proprio perchè tali, condivisibili dalla stragrande maggioranza
delle forze politiche operanti in Valle d’Aosta.
Questo discorso a maggior ragione vale per un partito come il
PRI, che ha avuto in Cattaneo e nella sua concezione regionalista e
federalista uno dei cardini del suo patrimonio ideologico e di
conseguenza del suo modo di interpretare e di fare la politica.
In questa comunanza di ideali va quindi ricercata la motivazione
principale che ha portato nell’ambito valdostano
l’Union e il partito repubblicano a percorrere uniti
un lungo cammino, nel quadro di una alleanza volta essenzialmente
alla difesa dell’istituto autonomistico e dei
principi di libertà e di democrazia che ne costituiscono
l’indispensabile presupposto.
Proprio per questo non è senza emozione che prendiamo atto che
questa collaborazione si è via via logorata, fino ad assumere
contorni sempre più labili.
Diciamo ciò con profondo rammarico e ben consapevoli del passo
che abbiamo compiuto e dei successivi che vorremo compiere. Ecco
perchè, nel ripercorrere le tappe più significative della strada
fatta insieme all’Union, cercheremo di attenerci ad
elementi di assoluta obiettività, non volendo rinnegare nulla del
nostro passato, anzi prendendo lo spunto da ciò che siamo realmente
stati, per evitare in futuro errori e manchevolezze ascrivibili
anche al nostro comportamento.
Ragione per cui, se per altri partiti la crisi che si è aperta a
livello regionale rappresenta magari un semplice passaggio, la
scelta che noi repubblicani abbiamo compiuto assume indubbiamente
un significato diverso e va di conseguenza spiegato in maniera più
approfondita.
Siamo in primo luogo, e lo diciamo per sgombrare il campo da
equivoci o fraintendimenti, perfettamente consapevoli della
responsabilità che ci siamo assunti e non useremo pertanto
l’atteggiamento dello struzzo, ma, a testa alta e
senza complessi di tradimento, guardiamo diritto negli occhi i
nostri interlocutori unionisti senza infingimenti e senza
approfittare, come ha chiaccherato qualcuno, della luce ambigua
delle discoteche.
Per venire al nocciolo della questione, ribadiamo con forza che
il patto operativo con l’Union Valdôtaine è venuto
meno a causa di una overdose di potere che
quest’ultima si è forse inconsapevolmente ma
progressivamente iniettata, non rendendosi conto della gravità del
fatto.
Se di per sè il potere non è una categoria del male, diventa
però intollerabile quando, troppo diffuso e radicato in ogni dove,
assume le connotazioni della invadenza. Il potere così drogato
inevitabilmente miete le sue vittime e colpisce per assurdo e per
primo chi lo detiene e lo amministra.
In questo senso l’Union Valdôtaine ha pensato che
quasi tutto le fosse consentito e le altre forze politiche fossero
in grado di tollerare e di approvare non importa cosa. Questa
situazione si è manifestata anche nel corso delle ultime trattative
per il Comune di Aosta, susseguenti all’esito delle
elezioni amministrative del 6 maggio scorso. In quella occasione
apprendemmo che l’Union ci considerava
all’interno di un cartello che comprendeva per un
totale di quattordici seggi anche gli ADP, con il preciso intento
di bloccare in tal modo qualsiasi ipotesi di maggioranza
alternativa.
Dobbiamo dire con franchezza di aver provato la sensazione di
non essere dei privilegiati, ma piuttosto usati con un preciso
scopo da chi, a meno che per infantilismo politico, aveva voluto
scoprire carte importanti in una fase tanto delicata.
Questo stato d’animo di disagio non derivava da
tale semplice episodio, ma aveva già avuto in sede di campagna
elettorale i suoi segnali premonitori. Nel corso della formazione
delle liste l’Union mette infatti in campo come
candidatura importante e sostenuta una persona che da anni lavora
con il nostro Presidente delle Case Popolari; candidatura -
Stévenin - senz’altro legittima, nessuno vuole
contestarla, ma da un alleato che doveva improntare la sua azione a
dettami di reciproco rispetto ci saremmo aspettati almeno una
parola di franca spiegazione, tanto per non dare ad un gesto del
genere il significato del dispetto, della prevaricazione ed anche
del controllo, quasi che all’Union Valdôtaine
facesse piacere un partito repubblicano decotto e sotto tutela,
viste anche le proposte di sbarramento elettorale al 2,5-3 percento
che intanto venivano avanti con determinazione da parte della
stessa Union. Episodio banale, dirà qualcuno, perlomeno di scarso
peso politico, ma che per noi veniva a colpire ancora una volta
l’Istituto Autonomo Case Popolari nella persona del
suo presidente, cioè di un rappresentante repubblicano.
Orbene, tutto questo non era casuale, mi si consenta la
puntualizzazione e la digressione, anche perchè erano anni che
l’unica struttura funzionale da noi guidata veniva
svuotata di contenuti; da oltre un quadriennio infatti non riceveva
più dalla Giunta regionale i finanziamenti della legge nazionale n.
457, che ne prevede la gestione specificatamente
all’istituto stesso. Per volere del Presidente della
Giunta, questi fondi venivano dirottati al Comune di Aosta sotto il
controllo di un assessore unionista, ed il presidente repubblicano
era messo nella impossibilità di operare più compiutamente per dare
una reale risposta al non secondario problema della casa.
A questo punto, e sempre con maggior forza,
all’interno del PRI si faceva strada
l’idea che
"mieux peut-être tête de chat que
queue de lion".
Questi alcuni fatti emblematici, questa
l’atmosfera. Ma tutto ciò, ci potrebbe chiedere
qualcuno, era un elemento occasionale oppure
l’ultimo atto di una storia di incomprensioni e
disagi? La risposta va ricercata non tanto in episodi specifici,
che pur ci sono e a cui faremo anche cenno, ma nel clima, in quella
specie di "sindrome da decisione" che ha pervaso le istituzioni
poco dopo il 1987.
L’accenno al 1987 non è assolutamente casuale
perchè, da una parte, ci coinvolge direttamente e,
dall’altra, si può far risalire al momento
successivo alla imprevista e clamorosa vittoria alle elezioni
politiche di quell’anno il cambiamento di rotta del
movimento unionista, per quanto concerne i metodi di governo e la
gestione della cosa pubblica.
Voglio ricordare, perchè il particolare non va assolutamente
sottaciuto, o peggio sottovalutato, il fatto che anche in quella
occasione il Partito repubblicano si schierò con una decisione del
tutto autonoma, non sollecitata, considerata dai più perdente, ed
unico fra i partiti nazionali, a fianco dell’Union
Valdôtaine e degli ADP, in quella che ritenevamo essere una giusta
battaglia volta al consolidamento dell’istituto
autonomista speciale. Fu una scelta giusta e calibrata, o meglio
ancora il logico coronamento di una politica di alleanza
instauratasi nel 1983, quando l’Union Valdôtaine,
con un giudizio che ancor oggi ci onora e ci riempie di legittimo
orgoglio, fece una scelta di collaborazione con noi, individuando
nel PRI l’unico partito fra quelli laici affidabile
nel panorama politico valdostano, sia sul piano della difesa dei
valori essenziali dell’autonomia speciale, sia
perchè da sempre portatore di un’idea autenticamente
federalista, sia forse perchè - e scusate la presunzione - ben
rappresentato nelle locali istituzioni.
Quel successo così esaltante ha però innescato
all’interno del corpo unionista un processo di
involuzione, tant’è che da quel momento si verifica
una sensibile inversione di rotta che tende a caricare
l’azione dell’Union Valdôtaine di un
più accentuato decisionismo intransigente, unito ad un arroccamento
su posizioni di chiusura non solo verso gli oppositori ma nei
riguardi degli stessi alleati. Si manifesta in pratica un duplice
fenomeno, ravvisabile, il primo, in una sempre maggiore
concentrazione di potere nelle mani del Presidente della Giunta, ed
il secondo individuabile invece nella sempre più radicata
consapevolezza da parte del gruppo dirigente del movimento
dell’Union Valdôtaine della sua indispensabilità
quale fulcro, centro e motore di ogni operazione politica, sia a
livello regionale che nelle scelte comunali di Aosta e del resto
della Valle.
Ad aumentare l’effetto negativo di questo
atteggiamento vennero i risultati delle elezioni regionali del
1988, sia attraverso il successo personale del Presidente Rollandin
con oltre dodicimila voti di preferenza, sia con il consistente
rafforzamento dell’Union stessa in sede regionale.
La susseguente maggioranza - continuo a citare dei fatti - viene
allargata al Partito socialista ed il PRI perde anche la
Vicepresidenza del Consiglio.
Questa ulteriore avanzata, in termini peraltro assai clamorosi,
diede forza e vigore al meccanismo di identificazione del potere,
quello con la "Pi" maiuscola per intenderci, con la figura del
Presidente della Giunta e di conseguenza con l’Union
Valdôtaine, di cui Rollandin era l’espressione più
carismatica. Se a tutto ciò si aggiunge la progressiva e
sistematica occupazione attraverso suoi aderenti, anche non datati,
dei posti chiave all’interno della macchina
dell’Amministrazione regionale e di quelli
eufemisticamente chiamati di controllo democratico, si ha la
visione di insieme di un sistema di filtro a maglie così strette da
consentire il controllo e l’accumulazione di una
quantità di potere di incalcolabile portata nelle mani di
pochi.
Ad excusatio
voglio dare atto al Presidente della Giunta
che politicamente è molto più difficile gestire una grande vittoria
che non una modesta sconfitta.
Si determina in buona sostanza comunque una autonomia a
sovranità limitata, vuoi sul piano strettamente istituzionale, vuoi
per ciò che attiene i rapporti sociali e quelli legati al mondo
della imprenditoria e della finanza. Così questa poderosa macchina
attraversa gli anni dal 1988 ad oggi, accentuando vieppiù i suoi
aspetti meno simpatici. Nasce di conseguenza anche in una parte
cospicua della opinione pubblica valdostana una sorta di
rassegnazione, perchè ogni giorno di più si percepisce con maggior
evidenza che anche quelli che sono i normali diritti di ognuno
tentano di essere contrabbandati per favori, per cui ogni
Consigliere della maggioranza - ma credo di poter dire: quasi ogni
assessore - diventa tributario di un testatico a chi quasi tutto
decide e quasi tutto può. Le stesse forze politiche, nessuna
esclusa, paiono accettare questa situazione di ineluttabilità dove
la regola è un costante atteggiamento di sottomissione, talvolta di
piaggeria. Le azioni sono sovente determinate, o meglio
condizionate, da una ricerca affannosa di
captatio
benevolentiae
da chi detiene le leve del potere, forse nella
segreta speranza di riuscire almeno a garantirsi la propria
esistenza sul piano politico ed elettorale.
La situazione, da un punto di vista generale, sembra trovare uno
specchio fedele in un passo del Cinna di Cornelio, quando
l’autore fa dire ad uno dei suoi personaggi:
"le
salut désormais défend un souverain qui, pour tout conserver, tient
tout dans ses mains".
Di qui l’appiattimento progressivo del confronto
politico ed uno scollamento altrettanto marcato fra una buona parte
della società valdostana ed il cosiddetto Palazzo, per alcuni,
molti, sempre più lontano ed inaccessibile.
La spia di questo deterioramento dei valori politici si è
riscontrata anche in quest’aula, nella sede cioè del
massimo e più rappresentativo consesso regionale: quando dal
movimento dell’Union Valdôtaine si è alzata una voce
a testimoniare positivamente posizioni non gradite, non si è
trovato di meglio che abbandonare i lavori in segno di dissenso e
di disapprovazione.
La nostra sensazione è stata, specie in questi ultimi tempi, che
il collo dell’imbuto si facesse sempre più stretto e
che in Consiglio ci fosse sempre più una volontà dominante.
Insomma, se siamo arrivati a questo punto, se il PRI ha fatto
questa scelta, le motivazioni sono profonde e non irrazionali. Non
abbiamo sicuramente la certezza di aver fatto la cosa migliore, e
d’altra parte una caratteristica laica è quella di
non avere certezze, diversamente da altri che non vivono mai
all’ombra del dubbio; siamo però convinti di aver
fatto una cosa necessaria. Non vogliamo dare consigli a nessuno, ma
speriamo in un utile ripensamento da parte
dell’Union Valdôtaine con cui intendiamo mantenere
rapporti, ma rapporti politici, mai più strumentali, mai più
funzionali.
Per quanto riguarda il PRI, è prevalsa la scelta del proprio
interesse generale, della propria dignità,
dell’interesse dei cittadini che ci sostengono, che
sostengono un partito che a volte si è sentito usato ed emunto e
qualche volta anche offeso, e che invece vuole - caro Stévenin - e
fortemente vuole continuare ad esistere.
D’altro canto, stava anche diventando troppo
condizionante la presenza massiccia ed ingombrante delle scelte
politiche nel mondo della finanza e degli affari; questa
capillarità di presenza e di controllo ci ha preoccupato, come -
tanto per dirne una - l’utilizzo di certe leggi,
vedi quella del FRIO, mirate a conculcare con torcinaso finanziario
l’autonomia degli enti locali.
Per quanto riguarda l’immediato futuro, abbiamo
sottoscritto un patto politico e programmatico che, grazie al
metodo proporzionale di rappresentanza consiliare è democratico, e
lo si verifica in ogni dove viga un regolamento elettorale
siffatto, anche se recentemente qualcuno sembra essersi dimenticato
l’aritmetica, e cioè che maggioranza relativa non
significa maggioranza assoluta. Non si capisce perchè, quando
l’Union Valdôtaine fece cadere la Giunta Dujany o il
PCI al Comune di Aosta, il metodo era democratico, ed ora lo stesso
non lo è più. Ora si parla di imboscata e di tradimento. Si vede
che i dirigenti unionisti non ricordano più
quell’aperitivo nell’estate del 1985,
quando in dieci minuti si fece la Giunta di Aosta tenendone
bellamente fuori la Democrazia Cristiana.
Il PRI comunque ha operato questa scelta politica per battere
una situazione consiliare che diventava ogni giorno più
mortificante.
Ci auguriamo di riportare il Consiglio stesso alla sua
centralità statutaria di decisione; deve cadere la perversa
condizione che tanto in Consiglio passa tutto. La Giunta ridiventi
il momento di esecuzione, cada l’amara
consapevolezza del Consiglio di allinearsi su scelte sovente
definite nella sostanza ed anche sovente nei minimi
particolari.
Tutto ciò mi aveva personalmente dato un senso di inutilità come
Consigliere e mi aveva fatto dire più volte ed anche a qualcuno di
voi, rappresentanti dell’Union Valdôtaine, che a
questo punto, con questa legislatura, terminava la mia attività di
politico eletto.
Quindi, e mi avvio rapidamente alla conclusione, nessun
attentato all’autonomia o alla lingua francese, ma
molto più semplicemente la riappropriazione da parte di ognuno di
noi qui dentro della propria dignità politica e la riappropriazione
da parte dei partiti e movimenti della capacità propositiva e
creativa in grado di dare nuovo impulso al confronto politico.
La politica si fa anche con il cuore; c’è un
momento in cui il sentimento per troppo tempo soffocato prevale
sulla razionalità, ma quando questo sentimento è anche confortato
dalla convinzione di agire nell’interesse delle idee
alle quali da sempre crediamo, allora non si può più sfuggire alle
scelte che riteniamo, in buona fede, credetemi, giuste per noi, per
coloro che credono in noi, per le istituzioni autonomistiche, per
l’intera comunità valdostana. E d’ora
innanzi non chiediamoci, come per troppo tempo abbiamo fatto, cosa
può fare la Regione per noi, ma chiediamoci piuttosto, mutuando dal
Presidente Kennedy, cosa possiamo fare noi per la nostra
Regione.
Grazie.
Presidente
- Ha chiesto di parlare il Consigliere Aloisi,
ne ha facoltà.
Aloisi (MSI)
- Signor Presidente, colleghi Consiglieri,
la crisi politica sfociata con la richiesta di dimissioni della
Giunta regionale da parte dei partiti di opposizione, fra cui anche
il Movimento Sociale Italiano, ma soprattutto da parte dei partiti
e movimenti facenti parte della ex maggioranza, ha evidenziato in
modo chiaro ed inequivocabile gli elementi di distorsione e di
contraddizione del sistema politico regionale.
Il Consiglio regionale della Valle d’Aosta si
appalesava sempre più vuoto di contenuti, vuoto di prerogative e di
prestigio. Esso era sistematicamente esautorato ed avvilito ed era
diventato strumento passivo di ratifica delle decisioni
dell’esecutivo. D’altra parte, la
totale assenza della rappresentanza delle competenze e del rigido
inquadramento dei gruppi consiliari nella disciplina di partito
avevano tolto a questo organo, sempre più isolato dalla pubblica
opinione e sempre più screditato, ogni autonoma volontà e persino
ogni vigore dialettico.
In questa aula, colleghi Consiglieri, si era umiliata ed in
parte screditata la democrazia. Il funzionamento della democrazia è
soprattutto confronto, dibattito fra le scelte della maggioranza e
della opposizione. Questa è una delle tante cause del malessere che
da tempo serpeggiava all’interno delle varie forze
politiche, soprattutto nei partiti e nei movimenti della vecchia
maggioranza.
Nella nostra Regione sono saltati tutti gli schemi, sia logici
sia politici. Nelle mani del Presidente si era verificata una
inusitata concentrazione di poteri; la curva accentratrice, quasi
da monopolio elettorale, politico, economico e finanziario, aveva
raggiunto il punto di rottura. Finalmente i partiti della ex
maggioranza si sono accorti di essere stati scavalcati, sovente
ignorati, il più delle volte messi di fronte a fatti compiuti,
oppure innanzi a scelte rinviate apposta per preparare con cura la
ricetta del dare e dell’avere, del
do ut des:
io do affinchè tu dia. Atteggiamento tipico questo dei proconsoli
che amministravano le province romane.
Il modo in cui veniva gestita la cosa pubblica a discapito delle
richieste formali delle comunità montane e degli enti locali
proseguiva nel negare l’effettivo decentramento
finanziario, nel timore di dare troppo spazio a certi
amministratori che non erano allineati al verbo unionista, o che si
mettevano a ridere quando sentivano parlare di nazione valdostana.
Altro che nazione; qui ci trovavamo di fronte ad un movimento, o
meglio ad una parte di esso, che era diventato quasi un consorzio
di affari, una società per azioni, imbarazzata nel dover digerire
l’immenso piatto di un riparto fiscale così ricco da
non aver precedenti negli ultimi anni di storia della nostra
Regione.
Con una stretta logica di potere si sono condizionate le scelte
economiche, le attività culturali della nostra Regione, si sono
ristretti gli spazi di libertà e di partecipazione. Si era creato
un sistema politico basato sulla acquisizione dei consensi
attraverso l’elargizione dei favori; la clientela, e
non i cittadini, era diventata la reale base di appoggio dei
successi elettorali. Mai si era verificato nella storia della
nostra Regione che il gruppo dominante dell’Union
Valdôtaine organizzasse l’occupazione sistematica
dei centri del potere politico, economico e finanziario
dell’Ente Regione; mai si era incoraggiata la
creazione di gruppi
lobbystici,
variamente ramificati ed
estesi, che fanno riferimento al Gruppo dominante
dell’Union Valdôtaine, realizzando un potente ed
occulto sistema di controllo politico, sociale ed elettorale.
Sono queste, colleghi Consiglieri, frasi riprese dalla mozione
di sfiducia presentata in quest’aula e sottoscritte
dalla Democrazia Cristiana, dal Partito socialista, dal Partito
comunista, dal Partito repubblicano e dagli ADP.
Frasi, queste, terribili ma molto significative, soprattutto
perchè vengono dette da partiti che sono stati in maggioranza con
l’Union Valdôtaine.
Potere occulto, che oltre a sfuggire al controllo del movimento
politico - continuano a dire gli ex alleati - che lo ha generato,
controllava il movimento stesso.
Mi sia consentito però di ricordare che le responsabilità di
questa grave ed avvilente situazione ricadono anche su quei
movimenti e partiti che, assieme all’Union
Valdôtaine, hanno condiviso la gestione della cosa pubblica in
questi ultimi anni. La loro totale sudditanza, condizionata dal
fatto di essere stati sempre compiacenti nei confronti
dell’Union Valdôtaine, rende comunque
anch’essi responsabili del degrado morale, politico
ed istituzionale della nostra regione. Essi per anni, oltre a non
avere avuto alcun peso specifico sul piano politico, continuavano
ad essere ruote di scorta legate ad una logica di potere e di
sudditanza nei confronti dell’Union Valdôtaine.
Tutto ciò era mortificante e tutto ciò era stato più volte
denunciato dall’MSI in quest’aula e
anche da altri partiti di opposizione. Il fatto che questi
movimenti e partiti abbiano ora avuto il coraggio con questa
mozione di sfiducia di ribellarsi alla egemonia unionista, va
indubbiamente a loro merito.
Noi dell’MSI valuteremo se questa svolta sarà
sorretta dalla genuina volontà di cambiamento con una politica più
seria, più costruttiva, aperta al dibattito ed al confronto con
tutte le forze politiche, senza anacronistiche preclusioni
preconcette nei confronti di coloro che vogliono contribuire alla
soluzione dei gravi problemi esistenti nella nostra regione.
Altre motivazioni ci inducono a dare un giudizio fortemente
negativo a questa Giunta dimissionaria. Fra le molteplici questioni
laceranti vi è il problema autonomistico, troppe volte
strumentalizzato in funzione antinazionale ed antistatale. Il
nostro pensiero, la nostra posizione in merito al problema
dell’autonomia è stato da me più volte illustrato in
quest’aula. Per noi dell’MSI il
regionalismo esasperato, l’autonomia ed il
bilinguismo non devono essere un lasciapassare verso forme o
sistemi più o meno intelligenti di separatismo. Dobbiamo ridare
sostanza e splendore di valori al concetto unitario di patria nel
rispetto delle diverse realtà regionali, che proprio per la loro
diversità rappresentano la ricchezza culturale della nazione
italiana. Quindi, sì all’autonomia se essa si
manifesta e si arricchisce nel rispetto delle leggi dello stato e
nella unità della nazione.
Particolare attenzione al problema del bilinguismo:
l’Union Valdôtaine usava il fattore linguistico
quale elemento discriminatorio, a scapito dei ben più importanti
requisiti di professionalità. Noi condanniamo e denunciamo, come
abbiamo sempre fatto in passato, l’utilizzo della
conoscenza della lingua francese come elemento di discriminazione
sociale per i posti di lavoro.
Le accuse che sono state lanciate in questi giorni da alcuni
esponenti dell’Union Valdôtaine di attentato alla
autonomia sono a mio avviso fuorvianti e strumentali. Autonomia non
significa occupazione sistematica dei principali centri decisionali
del potere politico, economico e finanziario; autonomia non
significa egemonia, arroganza, prepotenza; anzi, significa
soprattutto buon governo, trasparenza ed una più netta separazione
del ruolo politico da quello amministrativo. E in ultima analisi
ritengo che la difesa dell’autonomia non sia una
prerogativa privata di un singolo movimento: non vi è stata, fino a
prova contraria, alcuna investitura divina. La difesa
dell’autonomia spetta ad ognuno di noi, con il
proprio impegno, con la propria dedizione, con le proprie capacità,
lavorando ed operando alla luce del sole, nel pieno rispetto dello
Statuto e della Costituzione della Repubblica italiana.
Oggi è più che mai necessario un ampio confronto politico fra
tutte le forze presenti in Consiglio regionale, è necessario
sciogliere i dubbi, le incertezze, risolvere i problemi di questa
nostra collettività, ed è soprattutto importante ridare vitalità e
prestigio al supremo organo depositario della volontà popolare,
cioè a questo Consiglio regionale.
Ci auguriamo, colleghi Consiglieri, che da parte
dell’Union Valdôtaine vi sia una attenta e critica
riflessione sul suo operato, un’autocritica sul modo
con cui è stata gestita in questi ultimi tempi
l’amministrazione regionale. Una riflessione che
sicuramente, se fatta con serietà ed umiltà, darà nuovo vigore e
nuova spinta alla partecipazione ed alla soluzione dei problemi
della nostra regione, con il contributo anche determinante del
partito di maggioranza relativa.
Tengo comunque a ribadire che l’MSI sarà comunque
schierato alla opposizione: una opposizione attenta e vigile,
sensibile ai cambiamenti, se essi saranno ispirati dalla genuina
volontà di seguire gli interessi di tutta la collettività
valdostana, ma pronto ad una dura opposizione, se questo
cambiamento dimostrasse di essere una pura e semplice operazione di
potere.
Grazie.
Presidente
- Ha chiesto di parlare il Consigliere Gremmo,
ne ha facoltà.
Gremmo (UAP)
- Signor Presidente, colleghi, credo che per
i colleghi che hanno firmato il documento di sfiducia ci sia almeno
un motivo di preoccupazione, perlomeno morale se non politico, dopo
la sorta di benedizione che hanno ricevuto dal Consigliere del
Movimento Sociale che è appena uscito dall’aula,
perchè nella sua modestia pare non abbia mai niente da imparare
dagli altri ed abbia solo la capacità e la volontà di venire a dare
lezioni.
In effetti, il discorso che ha fatto il collega
dell’MSI è molto chiaro e ai colleghi del Partito
Comunista di vecchio antifascismo, di difesa
dell’autonomia, di capacità di confrontarsi con i
movimenti regionalisti dimostrata in altre occasioni, penso non
abbia fatto piacere. Il primo comunicato di plauso per
l’imboscata consiliare nel segreto delle urne che è
stato fatto in quest’aula è partito proprio
dall’MSI. Fossi stato al posto del Partito Comunista
mi sarei sicuramente già preoccupato ed allarmato nel momento in
cui i fascisti mi battevano le mani.
Ma non voglio dare agli argomenti - fra virgolette - del
Consigliere Aloisi più peso di quello che possono e devono avere.
Voglio solo ricordare che la forza politica che rappresento,
l’Union Autonomiste Pensionati,
all’atto della costituzione del Consiglio fece una
proposta molto precisa, molto chiara. Dissi allora che bisognava
che a governare la Regione fossero gli autonomisti: gli autonomisti
che non sono l’Union Valdôtaine, ma gli autonomisti
che in questo Consiglio trovano una vasta articolazione nella
presenza dell’Union Valdôtaine, nella presenza
allora unitaria degli ADP, oggi differenziata in ADP e nel collega
Maquignaz, e nel sottoscritto. A questi, suggerii, occorreva
aggregare l’unica forza politica dello stato
nazionale, cioè il Partito repubblicano, che aveva avuto
l’intelligenza a suo tempo (lo ricordava bene il
Consigliere Rusci) di scegliere di non schierarsi dalla parte del
listone, ma di essere (questo è un merito storico del PRI) dalla
parte della lista autonomista, che è vincente perchè ha mandato a
Roma (dove credo siano oggi) i due parlamentari.
Allora dissi questo, pensando che questa era
l’unica maniera di permettere agli autonomisti di
svolgere quello che era il ruolo non solo elettorale, ma anche
storico che la popolazione valdostana ha loro assegnato, convinto
che questa era la strada migliore per dare un esecutivo forte ed
autorevole, anche se numericamente non grandissimo, alla Valle.
Ricordo, non per fare polemica ma solo per essere chiari, che
l’Union Valdôtaine ebbe un solo fugace incontro con
il sottoscritto, poi dissero che avrebbero consultato tutti meno
che Gremmo ed il rappresentante dell’MSI; ricordo
successivamente che al congresso nazionale
dell’Union Valdôtaine non venni neanche invitato;
ricordo che nella lista per il parlamento europeo erano aggregate
tante componenti, non gli ADP perchè nella lista per il parlamento
europeo compariva solo il leone della Valle d’Aosta
ma non il simbolo degli ADP, mentre io non venni neanche aggregato;
l’ultimo contenzioso è la presenza della lista
dell’Union Valdôtaine alle elezioni della provincia
di Torino, dove purtroppo quei pochi voti raggranellati hanno
impedito al mio movimento di avere il secondo Consigliere.
Comunque, voglio dire, si è scelto da parte
dell’Union Valdôtaine una strada che è stata quella
di aggregare tutti, meno che una parte degli autonomisti.
Qui si è parlato, e credo vada detto, di autocritica da parte di
qualcuno; penso che l’unica cosa in cui aveva
ragione il Consigliere Mafrica è che effettivamente questa era una
maggioranza troppo larga. Ma era una maggioranza troppo larga
perchè lasciava fuori, e comunque non metteva nel giusto rilievo,
le posizioni degli autonomisti. Se questa maggioranza fosse nata
con una presenza equilibrata dei colleghi ADP, ad esempio, se
questa maggioranza avesse visto al suo interno il Consigliere
Maquignaz e il sottoscritto con le successive aggregazioni,
sicuramente oggi non ci sarebbe stato quello che c’è
stato.
Quindi, se io come autonomista credo di dover fare un
ragionamento ad alta voce, dico che lo sbaglio, se
c’è stato - e, visti gli esiti, evidentemente lo
sbaglio c’è stato - è stato quello di non dare forza
alle varie componenti autonomiste della Valle, alle varie
espressioni in cui doveva e deve ancor più articolarsi il confronto
politico autonomista nella Valle.
Proprio da questo errore di fondo si è arrivati ad una vicenda
degna dei palazzi romani, degna forse del Palazzo delle Aquile,
dove si riunisce il Governo della Regione Sicilia, ma che secondo
me ha qualcosa di strano in una regione europea come la Valle
d’Aosta. Mi riferisco alla imboscata, perchè di
questo si è trattato, sulla Centrale del Latte. Fui uno dei sette
Consiglieri che chiese il voto segreto sulla questione della
Centrale del Latte, perchè ritenevo e ritengo che fosse una scelta
sbagliata, fosse una scelta non condivisibile, e credevo di andare
a votare sulla Centrale del Latte. In realtà abbiamo votato su ben
altra cosa e con ben altri scopi.
Non voglio aprire una polemica che si potrebbe e si dovrebbe
aprire sul modo, sul metodo; il fine non giustifica mai i mezzi, i
quali devono essere parametrati ad un fine. Ora, il modo con cui si
è arrivati a quella votazione segreta, quello mortifica, collega
Mafrica, il Consiglio, perchè se qualcuno non era
d’accordo avrebbe dovuto alzarsi e dichiararlo. Il
collega Rusci avrebbe dovuto dire: "Noi non siamo
d’accordo, vogliamo il nostro cadreghino
all’Istituto Case Popolari!"
Il metodo personalmente lo trovo discutibile, ma non è questo il
punto; parlando di Centrale del Latte direi che è inutile piangere
sul latte versato, mentre mi pare, politicamente parlando, che sia
molto più utile fare delle riflessioni su quali saranno gli scenari
che potrebbero aprirsi in Valle.
Vedo in effetti due possibilità: da una parte vince
l’ipotesi Milazzo, cioè del governissimo,
dell’ammucchiata, del listone. A questo punto due
forze politiche scompaiono, si ridimensionano, vengono penalizzate:
la Democrazia Cristiana ed il Partito Comunista, anche chiamato
"Cosa" da questa ipotesi vedono sicuramente ridimensionato ed
umiliato il loro ruolo, sono condannati ad essere di fronte agli
elettori i più incoerenti. Me ne dispiace, ma il Partito comunista
(si chiami Cosa o non Cosa) nel momento in cui diventa lui
apparentemente il circuito politico, in realtà è emarginato perchè
scavalcato dalla maggiore capacità decisionale ed operativa di
altri partiti della sinistra; il Partito comunista nel momento in
cui ha questo asse privilegiato con la Democrazia Cristiana, con
una forza che fino ad ieri ha fatto finta, o comunque ha detto, di
voler combattere, è sicuramente costretto a pagare di fronte ai
suoi elettori, di fronte alla sua base. E’ vero,
diceva prima il Consigliere Mafrica: "Abbiamo una base di anziani a
cui non riusciamo neanche a spiegare"; ma, collega Mafrica, se i
vostri anziani elettori non sanno le cose del Consiglio, la colpa è
vostra che non gliele avete spiegate, non di qualcun altro che
invece le sa spiegare. Se gli autonomisti, nella fattispecie
l’Union Valdôtaine ha l’intelligente
capacità di parlare con la gente, non è mica colpa loro; si vede
che anche se parlano francese, riescono ugualmente a comunicare con
la gente. Non credo che Occhetto si riferisse al PCI valdostano
quando sulla stampa di oggi diceva che ci sono troppi fessi nel
PCI, però debbo dire che questa operazione secondo me penalizza
fortemente il partito comunista.
E come non dire che questa operazione penalizzerebbe in modo
fortissimo la Democrazia Cristiana? Mi pare di aver letto e capito
che il Movimento popolare, o alcuni suoi esponenti hanno avuto
accenni critici; li avranno sicuramente, Consigliere Bondaz, come
li avrà sicuramente la base popolare valdostana cristiana della DC
...
Bondaz (fuori microfono)
- E’ diventato il
Padreterno.
Gremmo (UAP)
- Non sono diventato il Padreterno, mi
avvalgo delle facoltà consentitemi dal regolamento di esprimere le
mie opinioni; che poi queste opinioni possano dare fastidio al
Consigliere Aloisi, che è andato fuori, e a lei che mi interrompe
questo è un altro discorso.
Applausi in aula
Presidente
- Consigliere Gremmo, avevo già raccomandato
prima....
Gremmo (UAP)
- ... se mi vuol togliere la parola, me lo
dica, io sto anche zitto!
Presidente
- No, per carità, l’abbiamo
sempre lasciato parlare....
Mi rivolgo al pubblico: per un atto di assoluta democrazia e di
imparzialità mi ero raccomandato con il pubblico di evitare
qualsiasi forma di consenso o di dissenso, al fine di evitare lo
sgombero delle tribune, che mi pare una cosa eccessiva ed al di
fuori della portata di questo dibattito. Di nuovo pregherei di
evitare qualsiasi forma di applauso, diniego, schiamazzo in
tribuna.
Questa era una raccomandazione che mi sentivo di fare per
garantire l’ordine delle tribune e
dell’aula. La parola al Consigliere Gremmo.
Gremmo (UAP)
- La ringrazio, signor Pre-sidente.
Mi scusi, collega Bondaz, stavo facendo delle riflessioni molto
pacate quasi da.... alcuni colleghi dell’Union
Valdôtaine mi definirono un ospite transitorio della Valle
d’Aosta, ma quale errore commisero quelli che mi
diedero quella definizione!
Comunque, da quasi esterno mi limitavo a fare alcune
osservazioni e, dicevo, da questa operazione escono pesantemente
danneggiati Partito Comunista e Democrazia Cristiana, ma posso
sbagliare ed i fatti magari diranno poi che sbaglio. Dove queste
operazioni sono state tentate - sono stato Consigliere comunale a
Santhia - lì pur di non prendere in maggioranza gli autonomisti
rappresentati dal sottoscritto, hanno fatto il governino
democristiani e comunisti, ma l’operazione è fallita
di fronte agli elettori, di fronte alla gente, ecc.
Qui è ancora più pericolosa per voi l’operazione,
ma lo dico senza astio, perchè c’è una forza
dinamica che è il partito socialista, che è anche in parte il
rappresentante del partito repubblicano, che ha fatto un intervento
molto ponderato, al di là delle recriminazioni, che sicuramente in
questa maggioranza avrà una capacità dinamica maggiore della
vostra. Questo sarà lo scenario.
Dall’altra parte però cosa nasce? Voi avete fatto
uno sbaglio strategico, perchè avete messo all’Union
Valdôtaine la voglia di diventare la Lega Lombarda. Mentre la Valle
d’Aosta, ma direi lo stato italiano, le forze
politiche, hanno sempre avuto la fortuna di avere una forza
fortemente autonomista ma responsabile, con questo voler mettere
per forza fuori gioco l’Union Valdôtaine voi andate
a creare una forza che magari nei giochi politici è messa da una
parte, ma nella società diventa una forza di opposizione
tenace.
Aveva ragione il Consigliere Stévenin quando vi diceva di stare
attenti, perchè se impareranno con il tempo a fare
l’opposizione, i rappresentanti
dell’Union Valdôtaine potranno poi fare come in
Lombardia, dove una forza di opinione che ha portato avanti degli
argomenti, delle contestazioni, è diventata la seconda forza
politica. Quindi anche l’ipotesi non dico di
arrivare al 51 percento, ma al 49 percento - il 2 percento magari
lo prendo io e quindi con me fare il 51 percento - potrebbe non
essere una ipotesi campata per aria, perchè
l’opposizione non logora,
l’opposizione - se è fatta bene - può anche portare,
come ha portato me in Piemonte, la Lega Lombarda in Lombardia ed
altri in altre regioni, ad essere anche in crescita. Si capisce,
colleghi del PCI, che chi non sa fare l’opposizione
giustamente perde.
Vi assumete, facendo questa operazione, un grossissimo onere e
disonore, nel senso che andate a danneggiare due partiti: la
Democrazia Cristiana ed il Partito Comunista; andate a fare in modo
che nasca anche in Valle d’Aosta una maggiore
conflittualità, perchè temo che la voglia di fare
dell’Union Valdôtaine una specie di Lega Lombarda
della Valle d’Aosta sia forte, sia inevitabile. Nel
momento in cui voi dite: stai in un angolo, quello che è
nell’angolo giustamente si difende e si difende
attaccando.
Credo che trasformare la Valle d’Aosta in un
ring
non convenga a nessuno, ma questa operazione politica
può a mio avviso portare a questo.
Lascio in sott’ordine un’altra
cosa. Qui qualcuno ha detto che questo Consiglio parlava poco, io
per due anni al Consiglio provinciale di Torino e fuori Valle, ho
sempre detto: pensate che in Valle d’Aosta abbiamo
un’unica grande fortuna: siccome comandano gli
autonomisti, si amministra, si amministra bene, non si perde tempo.
Il guaio grosso, oltre Pont-Saint-Martin - ed adesso temo che
qualcuno voglia fare la stessa cosa qui - è quello di avere degli
scontri, e già si è visto oggi qualcosa del genere. Temo che si
voglia portare qui, e sarebbe una cosa terribile, la tipica
litigiosità politica italiana. Allora la grande fortuna che ha
avuto la Valle d’Aosta è stata quella di avere,
grazie alla presenza degli autonomisti, questa diversità anche di
modi, di operatività.
Questo è il quadro, se la mozione viene approvata, se
l’operatività va in quella direzione.
Però non sono d’accordo con il Consigliere
Stévenin quando diceva che l’Union Valdôtaine era
rassegnata ormai a diventare forza di opposizione. Non credo che
questo sia l’esito finale; potrebbe essere questo
l’esito se l’Union Valdôtaine fa
l’errore di trasformarsi in Lega Lombarda della
situazione, cioè di chiudere le barriere con tutti, di non
dialogare più con nessuno. Se l’Union Valdôtaine fa
questo errore, i giochi sono finiti, per tre anni va avanti questa
maggioranza e ne riparliamo fra tre anni.
Credo che invece gli autonomisti dovrebbero avere
l’intelligenza politica di capire che esiste uno
scenario diverso, ed è per questo che bisogna lavorare; uno
scenario che può affermarsi subito, ma che potrebbe essere rinviato
di tre mesi o di sei mesi. Come vedo io questa possibilità di
ribaltare una maggioranza che hanno detto altri, e sono
d’accordo, è fragile, debole? Ed è debole perchè
sulle cose crolla, collega Mafrica; lei ha tuonato qui per due anni
contro l’autostrada e adesso vada a spiegare a
quelli che dicevano esattamente l’opposto che dovete
trovare una quadra; non la trovate.
Sulle cose voi crollate tranquillamente; voi avete un elettorato
che chiede certe cose, l’elettorato della Democrazia
Cristiana ne chiede altre, la complessità dei rapporti sociali in
Valle è tale per cui solo l’intelligenza
dell’esecutivo che avevamo prima riusciva a mediare.
Voi avete detto delle cose inaccettabili rispetto ai colleghi che
sono seduti sul banco della Giunta; non faccio parte dei loro
movimenti, non devo insaponare nessuno, però credo che se in questi
anni la Valle d’Aosta è riuscita a mediare le
situazioni sociali, economiche, non è perchè c’era
una
lobby,
è indecente parlare di
lobby,
ma è perchè
c’era un esecutivo equilibrato, diretto bene, che
anticipava la risoluzione dei problemi nel quadro complessivo della
Valle ai piccoli bisogni delle varie forze. Ma questa è una
polemica che non sta a me fare.
Voglio dire questo. Se questa maggioranza sarà debole,
com’è debole ed è conflittuale, esiste
un’altra possibilità, e qui il nodo è
l’Union Valdôtaine: se questa forza riuscirà a
capire (me lo auguro) quello che molti hanno anche suggerito, cioè
che l’articolazione delle forze autonomiste in Valle
va oltre l’Union Valdôtaine e quindi il discorso di
governo, il discorso dell’esecutivo, anche il
discorso dei rapporti può essere rivisto - in questo senso ha
ragione il Consigliere Rusci, il suo contenzioso che è di tipo
politico è legittimo - se si capisce che l’Union
Valdôtaine non ha il 51 percento, ma che può essere possibile
attorno al nucleo dell’Union Valdôtaine aggregare
altre forze dinamiche, allora credo che la situazione può essere
ribaltata.
Vedo poco come forza dinamica il Partito comunista, vedo ancor
meno come forza dinamica la Democrazia Cristiana, ma vedo due forze
dinamiche che sono il Partito Socialista e gli ADP. Questi ultimi
sono una forza autonomista che non è condannabile per aver difeso
il suo spazio politico; credo che soltanto un cialtrone potrebbe
definire collaborazionista una forza politica autonomista che
dialoga con altre forze politiche. Quindi gli ADP hanno
legittimamente, anche se in un modo che non ho condiviso, difeso
una loro specificità. Ha detto qualcun altro più autorevole di me
che hanno fatto uno sbaglio; credo che abbiano fatto anche loro un
piccolo sbaglio a pensare di potersi aggregare ad un certo tipo di
maggioranza, ma hanno fatto bene a dare un segnale che potrebbe
essere di ritorno; mi è parso di aver capito che lo stesso Senatore
in questo senso ha espresso le sue volontà, da me condivise.
Due sono le forze dinamiche di questo Consiglio, assimilabili in
un discorso che veda centrale e determinante la forza
dell’Union Valdôtaine e la forza degli autonomisti,
ed esse sono il Partito socialista e gli ADP.
Credo che l’Union Valdôtaine dovrebbe avere
l’intelligenza di sfuggire dalla voglia di fare il
muro contro muro, perchè cementerebbe solo questa maggioranza. Se
l’Union Valdôtaine ritiene di chiudersi in un angolo
e di fare la Lega Lombarda della Valle d’Aosta, noi
autonomisti abbiamo perso. Se l’Union Valdôtaine
capisce che esistono due forze dinamiche, una tra
l’altro autonomista, e dà a queste forze il giusto
peso, il giusto rilievo, la giusta determinazione, a questo punto
il quadro è ribaltabile.
Ritengo di dover dare il mio contributo in questa direzione. Non
ho mai chiesto, nè voglio chiedere sedie, assessorati e cose del
genere, non ne sarei capace, altri hanno dimostrato in quindici
anni di saper fare meglio di me questo lavoro; però credo che sia
necessario raccordare
in primis
un discorso fra i movimenti
autonomisti con pari dignità, con pari riconoscimento di funzioni.
Ho letto alcune dichiarazioni postcrisi; un esponente non di
secondo piano, il segretario Grimod dell’Union
Valdôtaine diceva: "Noi siamo l’unico..."; no, non
siete l’unico, esistono in Valle
d’Aosta più movimenti autonomisti ed è questa la
base da cui partire se vogliamo, come io voglio, che la Valle
d’Aosta sia governata dagli autonomisti. La Valle
d’Aosta deve essere governata dagli autonomisti.
Una sola cosa non ho condiviso del discorso del Consigliere
Stévenin, ed è il richiamo alla Jeune Vallée
d’Aoste. Non perchè non sia pertinente un richiamo
ideale al passato, ma perchè la Jeune Vallée d’Aoste
si contrapponeva al fascismo. Qui non c’è una
contrapposizione al fascismo, sia chiaro; qui c’è
una dialettica politica fra forze democratiche,
l’Union Valdôtaine è la prima forza democratica
della Valle d’Aosta, non a caso il collega missino
negava questo ruolo. L’Union Valdôtaine è la prima
forza democratica della Valle d’Aosta,
l’Union Valdôtaine e gli altri autonomisti devono
raccordarsi facendo un fronte che deve essere il perno attorno al
quale ragionare, aggregare, perchè credo che il discorso
dell’autonomia della Valle d’Aosta
passa da questa parte.
Se non passa questo progetto, questo governo, chiamatelo
governissimo, chiamatelo maggioranza allargata, chiamatelo grandi
equilibri, neanche il migliore equilibrista di voi riuscirà a
gestirlo.
Se questa maggioranza passa, ed io mi auguro che le intelligenze
autonomiste presenti qua facciano in modo che non passi, andiamo ad
avere litigiosità, mancanza di programmi ed anche la Valle
d’Aosta a questo punto non viene omologata
all’Europa, e la Giunta precedente, non sta a me
difenderla ma voglio ricordarlo, ha lavorato per omologare la Valle
d’Aosta all’Europa; qui, se passa
questo tipo di maggioranza, vi assumete la responsabilità di
omologare la Valle d’Aosta al peggiore
Medioriente.
?-
Si dà atto che dalle ore 12,29 alle ore 12,41 assume la
Presidenza il Vicepresidente Beneforti.
?-
Presidente
- Ha chiesto di parlare il Consigliere
Maquignaz, ne ha facoltà.
Maquignaz (Indipendente)
- Desidero subito dire che non
ho condiviso i contenuti della mozione di sfiducia alla Giunta ed
al suo Presidente, perchè ho ravvisato nello spirito del documento
la volontà di non rispettare quelle regole del gioco che lo stesso
Norberto Bobbio, citato impropriamente all’inizio
del testo, considera essenziali alla vita democratica del nostro
paese.
Infatti, nel rispetto di queste regole, la Giunta che ha
governato la nostra Regione è stata costituita proprio con
l’appoggio ed il sostegno di quelle forze politiche
che da una parte presentavano caratteristiche di maggiore
omogeneità e solidarietà, e che dall’altra parte
avevano goduto di un largo consenso nella comunità valdostana.
Credo che il giudizio elettorale dei cittadini vada comunque
sempre rispettato e vada tenuto nella massima considerazione. Non
si può certamente, come è avvenuto per il referendum o per il
successo delle leghe, dire semplicemente che il cittadino è
qualunquista o che non sa votare; bisogna prendere atto dei
risultati elettorali e bisogna accettarli, anche se questi
risultati non piacciono a qualcuno.
Nel caso nostro è indubbio che l’Union Valdôtaine
nelle ultime elezioni amministrative politiche ha ottenuto un
consenso elettorale senza precedenti nella storia della nostra
Regione, che le ha consentito di svolgere un ruolo politico
amministrativo determinante ed incisivo. Si tratta ora a mio avviso
di dare un giudizio sul ruolo svolto dall’Union
Valdôtaine e dagli alleati nella gestione della cosa pubblica.
Tengo però a precisare che il giudizio va dato non soltanto,
come qualcuno vorrebbe, sulla Giunta regionale o sul suo
Presidente; io credo che il giudizio vada dato su tutti gli alleati
e le forze politiche che fanno parte di questa maggioranza ed anche
sugli assessori, perchè se così non fosse, dovremmo concludere che
l’Union Valdôtaine era attorniata da persone
incapaci ed inefficienti.
Orbene, non credo a questa tesi e non condivido questa analisi,
perchè se è vero che da una parte il ruolo
dell’Union è stato prevalente, è altrettanto vero
che le altre forze politiche con i loro assessori hanno svolto un
ruolo positivo nella formazione di una azione amministrativa che ha
rivitalizzato l’intera economia della nostra
Regione.
Certamente, si dice, è comodo amministrare quando le finanze
sono in buona salute, però dobbiamo anche vedere perchè le finanze
della nostra regione, come qualcuno dice, godono di buona salute.
Ebbene, non possiamo dimenticare le grandi battaglie autonomistiche
che hanno consentito di avere un bilancio regionale che può essere
considerato buono, non possiamo dimenticare le battaglie
autonomistiche che ci hanno permesso di avere questa autonomia
finanziaria; voglio ricordare le battaglie fatte sul riparto
fiscale dalla Giunta Dujany prima e dalla Giunta Andrione dopo.
L’autonomia finanziaria e quella più ampia sancita
dallo statuto speciale sono il frutto di battaglie secolari contro
i poteri degli stati accentratori.
Non possiamo quindi dimenticare che l’autonomia
finanziaria e politica della nostra Regione esiste anche se in
forma non completa, grazie alle battaglie degli uomini che in
questa hanno creduto.
Certamente, come è stato rilevato da altri prima di me, questi
uomini sono presenti in tutti i partiti della Valle, ma la storia
ci ha dimostrato che senza la presenza di formazioni
autonomistiche, il ruolo autonomo della nostra regione sarebbe
stato umiliato e penalizzato. Con ciò non desidero sottovalutare
l’apporto e il contributo dato dai partiti
nazionali, e in particolare dalla Democrazia Cristiana di
tradizione sturriana, nella battaglia e nella soluzione dei
problemi autonomistici. Mi pare, però, anche doveroso evidenziare
oggi il ruolo degli autonomisti, e in modo particolare
dell’Union Valdôtaine , nella difesa di questi
principi che rimangono irrinunciabili per la nostra comunità.
L’autonomia esiste perchè è dentro di noi e
perchè l’abbiamo voluta e saputa difendere.
L’autonomia nella sua espressione più democratica,
secondo me, affonda le sue radici nell’area
cattolica e nell’area autonomista, come ci hanno
insegnato e dimostrato i nostri padri.
Io credo che l’attuale maggioranza, che ha
governato la regione in questi anni, abbia saputo interpretare tali
valori nel bene e nel male e anche in momenti particolarmente
difficili, come quelli conseguenti all’
Affaire
Casino.
Mi chiedo, allora, perchè cambiare una maggioranza
nell’ambito della quale avevano trovato spazio le
forze laiche del PSI e del PRI; dove gli Autonomisti, Democratici,
Progressisti avevano un loro spazio? Perchè, mi chiedo, amico
Bondaz, interrompere una collaborazione tra l’area
cattolica e quella autonomista, la cui espressione passa
trasversalmente fra l’Union Valdôtaine e la
Democrazia Cristiana? E’ veramente convinta la DC di
agire nell’interesse della comunità, prospettando
l’emarginazione dell’Union
Valdôtaine? E’ veramente convinta la DC di
interpretare i sentimenti e le aspirazioni dell’area
cattolica di cui si sente interprete?
Personalmente provo un grande disagio di fronte a questa
spericolata azione politica, che mi pare contraria al buon senso e
al comune sentimento. Quali prospettive può avere una maggioranza
che si è costituita senza programmi e senza progetti politici?
Ci troviamo, in sostanza, davanti ad un accordo tra partiti che
non hanno alcuna coesione ideale e che, a loro dire, sono uniti
solo dalla lotta contro un potere che hanno contribuito in un modo
o nell’altro a costruire; e questo non può essere
negato.
Si parla di metodo. Ma è mai possibile che in un sistema
democratico un metodo di gestione del potere possa essere imposto
da una sola forza, senza il consenso e la mediazione delle altre?
Quale significato possiamo dare al metodo della nuova maggioranza,
nata nella clandestinità e - quello che è più grave - contro le
indicazioni dei congressi dei rispettivi partiti e le aspirazioni
dell’intera comunità valdostana?
Non è la prima volta che ci troviamo di fronte ad una coalizione
di tutti i partiti nazionali contro le autonomie locali, contro i
movimenti autonomisti, contro gli uomini che vedono
nell’autonomia uno strumento di crescita della
comunità valdostana.
Alle elezioni politiche l’elettorato ha dato la
sua risposta precisa e puntuale, ce lo ricordiamo tutti,
penalizzando duramente questo modo di far politica.
E’ vero, il PRI parla di Mazzini e non di Cattaneo;
ho preso atto con piacere questa mattina che invece Cattaneo è
stato nuovamente citato e di questo fatto sono contento. Anche gli
ADP hanno schierato in campo tutte le falangi progressiste, salvo
Dujany e Lanivi, che finalmente hanno capito che queste falangi
sono senza fede e senza patria!
Ora la DC e il PCI si guardano come vecchi amiconi, nella comune
convinzione però, caro Mafrica, che prima o poi tutta
l’impalcatura crollerà. Sono personalmente convinto
che questa nuova maggioranza non avrà lunga vita, perchè è una
maggioranza che è stata costituita contro le aspirazioni della
comunità valdostana e soprattutto perchè non esiste nessuna
coesione ideale fra i partiti che la compongono.
D’altra parte, basta leggere le dichiarazioni
fatte dai rappresentanti dei vari partiti su "Il corriere della
Valle" ed a questo riguardo permettetemi di fare alcune
considerazioni. E’ vero, emerge un profondo disagio
nei confronti dell’Union Valdôtaine e del suo gruppo
dirigente, ma emergono anche delle grandi divergenze.
Agli ADP interessa ridimensionare il ruolo dei cattolici
democratici e rilanciare il ruolo dell’area
progressista, il cui riferimento ideale appare sconosciuto.
I repubblicani si lamentano, forse a ragione, del ruolo limitato
svolto allo IACP, questo forse è stato un errore che poteva essere
evitato.
Il PCI, tramite il suo segretario, ha dichiarato a chiare
lettere, amici della Democrazia Cristiana, di non rinunciare
"all’idea di andare ad un sistema politico che si
dividerà in schieramenti che rappresentano l’area
progressista rispetto all’area moderata e
conservatrice". Nella sostanza, il segretario del PCI vuole e
lavora per una maggioranza diversa da quella prospettata. Se le
cose stanno in questo modo, ciò significa che la strategia del PCI
mira o a spaccare l’Union, e la cosa è improbabile,
oppure, in accordo con questa, a mandare la DC
all’opposizione, oppure, come è più probabile in un
momento di grave crisi di identità, tende a destabilizzare il
quadro politico.
E veniamo al PSI. Devo subito dire che il modo di fare politica
del suo segretario, che considero - me lo consenta - il cervello
pensante di questa operazione politica, mi ha disarmato. Mi ha
disarmato perchè il segretario ha detto esattamente quello che
pensava, ne sono pienamente convinto. Ha criticato il ruolo
egemonico dell’Union Valdôtaine e del suo
Presidente, non condannandolo però in modo assoluto, ma anzi
criticando in forma neanche tanto velata la scarsità di iniziativa
politica degli alleati e la non sempre incisività
dell’azione dell’opposizione. Mi pare
che su questa analisi fatta dal Consigliere Milanesio si possa
discutere, anche se evidentemente non condivido le conclusioni che
ne sono state tratte.
Ora, se è vero che, da una parte, la Democrazia Cristiana è
stata accusata di inefficienza e di incompetenza, e che,
dall’altra, non viene ritenuta valida
nell’ambito di uno schieramento progressista, e che
infine con questa operazione politica rischia di schierarsi contro
tutto l’elettorato cattolico, mi chiedo se questa
nuova maggioranza non sia stata progettata contro la DC anzichè
contro l’Union Valdôtaine.
Per quanto mi riguarda, nella mia veste di Consigliere regionale
indipendente, che non ha mai rinunciato alla sua formazione
cattolica ed autonomista, considero la nuova prospettiva politica
il frutto e la conseguenza della degenerazione che ormai sta
intaccando tutto il sistema politico italiano.
Anche nella nostra regione il verticismo partitico ha fatto i
suoi giochi contro le indicazioni dei congressi e della comunità,
contribuendo così ad aumentare quella disaffezione, di cui tutti i
giornali d’Italia parlano, della gente nei confronti
della politica e della cosa pubblica.
Considero, quindi, questa operazione politica, che ricorda lo
stile dei
golpe
sudamericani - ma al Consigliere Mafrica non
piace questa espressione e allora lo definirei più che un
golpe
un colpo di testa - un attentato
all’autonomia ed anche un insulto al metodo
democratico, e considero questa situazione, dove tutti i colori
diventano grigi, una situazione che ha come unico punto di
riferimento il potere e nulla più.
La responsabilità che ognuno di noi oggi è chiamato ad assumersi
è grande ed è di rilevanza storica. Desidero ancora credere che la
DC, a cui mi sento legato da motivi di amicizia e che ho sempre
considerato, al di là delle difficoltà che si incontrano nella vita
politica, l’interprete più qualificante delle
istanze del cristianesimo e della vita democratica, non disponibile
a patteggiamenti che potrebbero delegittimare la propria esistenza;
che la DC, dicevo, consideri questa esperienza come una esperienza
da dimenticare, o perlomeno come una esperienza di transizione.
Detto questo, nel prendere atto della situazione che si è venuta
a formare, dichiaro il mio voto sfavorevole alla mozione di
sfiducia alla Giunta regionale.
Presidente
- Ha chiesto di parlare il Consigliere
Andrione, ne ha facoltà.
Andrione (UV)
- Pour motion d’ordre. Etant
donné que depuis tous les temps on sait que les ventres très vides
sont plus irritables que ceux repus, je demanderais à la courtoisie
du Président du Conseil et des Conseillers, de bien vouloir nous
envoyer manger et de reprendre à 4 heures, parce que sinon nous
serions obligés de parler tous de suite maintenant et nous
arriverions à des heures impossibles avec les restaurants
fermés.
Presidente
- In effetti la mozione
d’ordine presentata dal Consigliere Andrione ha
stimolato i succhi gastrici anche di altri Consiglieri, che però
non si sono ancora espressi, ben sapendo che altri Consiglieri
ancora, oltre a questi, richiedono un prolungamento del
dibattito.
Chiedo pertanto al Consiglio se è d’accordo a
sospendere il dibattito per riprenderlo alle ore 16.
Il Consiglio concorda, all’unanimità, di
sospendere i lavori.
La seduta è tolta.
---
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK