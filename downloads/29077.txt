Consiglio Regionale della Valle d'Aosta - Oggetto del Consiglio n. 328 del 22 novembre 1967 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
(Nessuna classificazione presente)
Precedente
Successivo
Trascrizione informale del dibattito dell'aula
Oggetto del Consiglio n. 328 del 22 novembre 1967 - Resoconto
OGGETTO N. 328/67 - Legge regionale concernente la
dichiarazione di zona di particolare importanza turistica della
Conca di Pila, nel Comune di Gressan, e l'approvazione del relativo
piano regolatore urbanistico e paesaggistico.
Caveri
(U.V.)
- Io ho avuto il consenso da parte
del Consigliere Germano, che io parli in vece sua, e lui si riserva
di parlare dopo. Se Lei non ha niente in contrario.
Dunque, signori Consiglieri, volevo dire, è così poco vero che
noi abbiamo sostenuto le nostre tesi perché non si faccia nulla, è
così poco vero che noi vogliamo che si faccia, invece, e bene, che
io mi permetto di proporre di sospendere un momentino questo
braccio di ferro tra una parte e l'altra del Consiglio, e mi
permetto di fare una proposta, se fossimo in pendenza di una causa
potremmo parlare di proposta transattiva, qui non si tratta di
transazione perché non è che ci siano degli interessi privati da
cedere da una parte o dall'altra, ma io farei una proposta
conciliativa, diciamo, non transattiva, ma conciliativa, cioè, noi
vi diciamo: "Noi siamo disposti a votare per la legge, questa legge
regionale, dichiarazione di zona di particolare importanza
turistica della Conca di Pila e approvazione del relativo piano
regolatore urbanistico, e paesaggistico". Noi siamo disposti a
votare questa legge, però, evidentemente, noi siamo disposti a fare
questo purché si fissino alcuni punti, e non ho avuto il tempo di
consultarmi col Consigliere Germano per dire queste cose, ma vuole
dire che poi ciascuno dirà la sua. I principi secondo noi
dovrebbero essere questi: inedificabilità nella zona del Jardin
Public e della parte situata a nord della zona 1B del vostro
allegato (tanto per precisare, questa zona è delimitata tra lo
skilift ad occidente, e la seggiovia verso Chamolé, quindi
inedificabilità di queste due zone); soppressione delle strade da
Beutère a Jardin Public, per le ragioni già dette, e che noi non
ripetiamo; modificazione degli indici planivolumetrici, da
concordare attraverso ulteriori chiarimenti; non autorizzare la
trasferibilità della cubatura nelle varie zone; quinto, i piani
particolareggiati ed esecutivi dovrebbero essere approvati...
dovrebbero essere sottoposti dalla Giunta al Consiglio
regionale.
Questi sono...
(si sente in lontananza la voce di Bionaz)
...sì, sì ripeto...
Dunque:
1° -  inedificabilità della zona del Jardin Public e della
parte situata a nord della zona 1B - a nord, perché il fondo dei
prati di Pila è orientato a Nord, perché, rispetto a Pila il nord è
tra il Gran Combin e la Becca di Viou... Dunque, questa zona, la
seconda, tanto per evitare malintesi, perché certe volte discutiamo
tra di noi perché ci sono magari dei malintesi, allora, questa zona
a nord, al fondo del Prato di Pila, cioè della parte a Nord della
zona 1B, di cui ad uno dei vostri tre allegati... dunque, e della
parte verso Nord, cioè verso Aosta, diciamo, in realtà, verso
Aosta, della zona 1B, di cui al vostro allegato, ad uno dei tre
vostri allegati. I limiti di questa zona verso Aosta, verso Nord,
del fondo dei prati di Pila, rimane delimitata tra lo skilift e la
seggiovia di Chamolé, cioè il fondo, insomma... ecco, allora,
inedificabilità di queste due zone;
2° - soppressione delle strade a Beutère e al Jardin Public...
bisogna che adesso troveremo la fotografia, faremo vedere, semmai
alla Giunta, in base alla fotografia; soppressione delle strade a
Beutère e al Jardin Public, due non so se avete scritto;
3° - non autorizzare la trasferibilità della cubatura nelle
varie zone;
4° - i piani particolareggiati ed esecutivi dovrebbero essere,
dalla Giunta regionale, essere sottoposti all'esame e
all'approvazione del Consiglio regionale;
5° - ...
Montesano (P.S.D.I.)
- Ha finito Lei, Avv. Caveri?
Allora, c'è una proposta del Consigliere Avv. Caveri, per la
sospensione... Consigliere Chamonin.
Chamonin
(U.V.)
- Siamo tutti d'accordo, credo,
che l'utilizzazione di Pila è una questione di sfruttamento
edilizio promossa da una società in cui la prevalenza è di capitali
privati; società quindi essenzialmente a base finanziaria, che,
logicamente, per la sua stessa natura, cerca, impegnando i propri
capitali, cerca il maggior utile, la maggiore redditività con
indici di cubature commisurati ed in relazione, evidentemente, alla
validità dell'operazione economica.
Vi è, però, la presenza della Regione in questa società, la
presenza della Regione, con diritto di veto; e la presenza della
Regione nella Società, a parer mio, deve servire a contemperare gli
interessi privati con quelli pubblici, deve, cioè, mantenere la
speculazione privata in limiti accettabili per la collettività; la
bellezza di una zona è patrimonio comune di tutti, anche di quelli
che non potranno permettersi di comprare alloggi o attività
commerciali a Pila o di esercire attività commerciali a Pila.
Pertanto, a parer mio, zone come "le Jardin Public" e ve ne
possono essere anche altre, io non conosco sufficientemente la zona
per dire soltanto il Jardin Public, devono assolutamente essere
rigidamente delimitate ed in esse devono assolutamente essere
vietate le costruzioni; non solo, ma anche il tracciato di strada
deve rispettare queste zone, eventualmente contornandole.
Inoltre, a monte e a valle di queste zone, si dovrà creare una
adeguata zona di rispetto, di larghezza sufficiente, in modo che
queste zone particolarmente suggestive siano conservate in tutta la
loro integrità.
Per le foreste, il discorso è più difficile; se fosse possibile,
l'ideale sarebbe di trasferire in altre zone di insediamenti così
come previsti, sempre che il tracciato degli impianti di risalita
lo consenta. Indubbiamente, costruendo strade nelle foreste il
patrimonio boschivo verrà ad essere seriamente danneggiato, e
potrebbe essere irrimediabilmente pregiudicato; si potrebbe ovviare
in parte, in parte, a questo serissimo inconveniente non tracciando
i grandi rettilinei previsti sugli allegati, ma adeguandosi il più
possibile al terreno, quindi con la minor possibile occupazione
laterale di terreno forestale, ed imponendo l'immediato
rimboschimento sulle parti laterali alle strade e fino ai limiti di
queste, rimboschimento costituito dalle stesse prevalenti essenze
abbattute, e la successiva cura, fino a sicuro attecchimento; ed
inoltre, il rimboschimento, in zone da destinarsi, di una
superficie, ad esempio, doppia di quella definitivamente occupata
da sedime stradale, in modo che la zona, nella sua interezza,
conservi, quanto meno, lo stesso patrimonio boschivo, se non nella
sua attuale disposizione e localizzazione, almeno nella sua attuale
consistenza.
Per quanto concerne, invece, l'osservazione sulla quale pure
concordo, per la strada di accesso che taglia il vallone di
Beutère, per accedere a quell'altra lottizzazione prevista a
levante della zona 1B, sarei d'avviso che, ove non si potesse
assolutamente prevedere la liberalizzazione della fabbricabilità
sul lembo a valle, sul lembo nord, sul lembo a valle, del plateau
di Pila, che sarebbe la soluzione migliore per l'agibilità alla
parte inferiore delle piste, e per l'apertura del plateau di Pila
verso Valle, ma d'altra parte capisco che questa liberalizzazione
fatalmente aumenterebbe la concentrazione sulla residua parte
prevista edificabile, ove non si potesse, dicevo, addivenire a
questo, si dovrebbe incanalare, e si dovesse incanalare tutto il
traffico in discesa, nel vallone di Beutère, sarebbe opportuno che
invece di sottopassaggi della strada, con un cunicolo,
evidentemente pericoloso, si dovrebbe internare di più la strada
coprendola, a mò di galleria artificiale in curva, e ricavando al
di sopra di essa, ad al livello dell'attuale terreno un piccone di
larghezza di almeno 50 metri, in modo da non interrompere
assolutamente la fluidità della discesa degli sciatori, a meno di
vedere la possibilità, avanzata, dianzi, di stralciare,
addirittura, la agibilità alla utilizzazione, Beutère, alla
utilizzazione a levante, della zona 1B.
Bionaz (D.C.)
- ...invece di sottopassare la strada,
sottopassare la pista dice Lei?
Chamonin
(U.V.)
- La pista passerebbe sopra la
strada, cioè portando la strada molto più all'interno, in galleria
artificiale, e la strada non avrebbe, diciamo, difficoltà, come
agibilità, anzi, è un tratto che non sarebbe né ghiacciato, né mai
innevato, e si potrebbe, sovrappassare questo tratto di strada, con
un pistone di larghezza, però non inferiore almeno a 50 metri,
tenendo il livello finito allo stesso attuale livello del
terreno.
Questo, se non si potesse addirittura stralciare la
lottizzazione Beutère e l'agibilità, naturalmente,
all'utilizzazione Beutère.
Volevo anche parlare delle spese di urbanizzazione, ma ho
sentito di una possibile soluzione in quel senso lì.
Sugli altri argomenti, però, cioè Jardin Public e zone consimili
e loro protezione, rimboschimenti per le fasce distrutte e questa
qui dell'agibilità alla lottizzazione Beutère, io vorrei sentire il
parere della Giunta, e vedere, se non vi è la possibilità,
sospendendo eventualmente la seduta come dinanzi già accennato da
altri, di arrivare ad una definizione di questa questione, perché
mi pare che siamo tutti d'accordo che continuare a portare avanti
la questione di Pila senza arrivare ad una soluzione non rientra
nelle idee di nessun Consigliere presente. Mi pare che tutti hanno
intenzione di varare questa legge, mi pare che, tra le proposte
presentateci, e quelle sentite qui, ci può essere, vi può essere
una via forse intermezza di accordo.
Ora, io penso che il riallacciarmi a quanto detto da altri prima
di me forse con una sospensione si potrebbe discuterne più, in modo
più concreto e più fattibile anche agli effetti di questa
questione.
Andrione (U.V.)
- Deux mots: je crois que, de ce qu'on
vient de dire, il y a un assez large accord sur la question du
Jardin Public, c'est-à-dire je pense que presque tout le monde est
d'accord de déclarer l'inédificabilité de la zone du Jardin
Public.
Pour ce qui concerne la suppression de la route du Jardin
Public, évidemment, si on déclare cette zone protégée, la route
devient inutile, parce que la route pour valoriser cette zone, pour
rendre possible la construction, de façon que ce problème serait
résolu.
La route de Beutère, j'insisterais dans le sens de ne pas lotir
cette zone, de ne pas construire une route, parce qu'il n'y a pas
que le problème du fond, il y a aussi le problème de la forêt qui
serait hachée par la route qui monterait.
Troisième chose, non transférabilité des volumes d'une zone à
l'autre, et, pour finir, il y a le problème très grave des rapports
planivolumétriques, et sur ce point spécifique, parce que sur le
reste je crois que pratiquement ce que Monsieur Caveri a dit, en
large mesure, rejoint ce que Monsieur Chamonin a dit, et je crois
aussi les préoccupations de la Junte.
Sur la question des rapports planivolumétriques, je me
permettrais de reprendre, à titre personnel, la proposition de
Monsieur Fosson, c'est-à-dire que, avec une petite suspension, et
en entendant également des techniciens, parce que si Monsieur Benzo
et moi nous continuons comme cela, à bâtons rompus, une
conversation sur le volume des constructions qu'on va faire à Pila,
alors que dix Conseillers ont parlé au milieu, on arrive à faire un
travail qui n'est pas constructif. Sur ce point, qui est un point
vital, parce que, évidemment, tous les plans qui seront faits après
seront faits sur la base de ce que nous établirons aujourd'hui,
parce que si nous disons 0,70 dans cette zone, les architectes qui
seront chargés de faire ces constructions établiront des plans
selon cette prévision. Eh bien, alors, sur ce point qui nous paraît
fondamental, je reprendrais la proposition faite par Messieurs
Fosson et Chamonin, d'une suspension avec avis technique.
Regardez que, je crois que dans une heure, comme pratiquement,
soit d'un côté de Monsieur Cusumano que de ce côté-ci, on est
arrivés pratiquement à la fin de cette discussion et on trouve une
large concordance d'idées, en peu de temps nous pouvons établir un
texte qui soit accepté par tout le monde, et vraiment, comme il
s'agit d'un problème grave, comme il s'agit quand même d'un
problème dont le fond est un problème de culture et d'esthétique,
et qui ne prête pas aux polémiques et discussions, moi je vous
prierais d'accepter cette proposition, et d'établir techniquement
ce que nous voulons faire.
Manganoni
(P.C.I.)
- Il mio intervento si riduce,
per adesso, a ben poco, perché aspetto la riposta alle proposte
fatte, perché se troviamo un accordo, e allora tronchiamo molte di
quelle discussioni che si sono iniziate, e le rimando nel caso
l'accordo non dovesse incontrarsi.
Però volevo solo fare osservare una cosa: questa mattina il
Presidente ha detto che l'opera di urbanizzazione ammonterebbe, si
prevede, almeno hanno detto, che ammonterebbe a circa 400 milioni,
vale a dire che la costruzione delle strade, dei piazzali, dei
parcheggi, delle fognature, degli acquedotti, dell'illuminazione
pubblica, del telefono, qui bisogna metterne almeno due miliardi
per la costruzione di tutte queste opere. Allora... ma, sia chiaro,
questo io non lo dico in polemica col Presidente della Giunta,
perché naturalmente il Presidente della Giunta l'ha detto così,
perché glielo avranno detto, non so chi, quelli che avranno
preparato il piano...
Ora, io parlo di quella cifra così, non dico esattamente di due
miliardi, ma è molto più probabile superarli, i due miliardi, che
rimanere al di sotto. Ad ogni modo, indipendentemente da questo,
cosa significherebbe? Che la Regione dovrebbe cacciarli fuori per
urbanizzare una zona di proprietà di una società, la quale società
trae tutti i benefici.
È vero che noi facciamo parte con un capitale azionario del 20%,
va bene, ma se la paga la società, noi pagheremo solo il 20% e gli
altri 80 pagheranno gli altri soci; mentre invece così sarebbe un
azionista della Società, che è la Regione, col 20% di azioni, che
paga tutto, tutte le spese di urbanizzazione, poi si tratterà anche
della manutenzione di tutte queste opere.
Ad ogni modo, io su questo volevo solo accennare e attirare
l'attenzione del Consiglio su questo fatto, ma c'è però, io non ne
faccio una questione su cui dobbiamo rispondere subito, adesso,
ecc... Io ne accennavo, se si concorda sulle proposte fatte, e
penso sia accettata la sospensione dal Consiglio, per trovare un
accordo, ecc. trovando questa linea di accordo, sulle proposte di
Caveri, su cui io sono d'accordo, io direi, se è possibile, teniamo
anche presente questo nel senso di non impegnarsi, di non
impegnare, già oggi, che togliete lì, dove si parla, va bene, se si
toglie lì, "nelle previsioni dei quattro anni futuri..." e allora
noi non ci impegniamo, ed allora può andare...
Cusumano (P.L.I.)
- Non ho niente da dire, anzi, facciamo
al più presto questa specie di riunione, in maniera di risolvere il
problema che è necessario risolvere, è inutile continuare a dire le
cose trite e ritrite.
Bionaz (D.C.)
- Allora io chiederei che... siamo
d'accordo, evidentemente, dico subito che le proposte, almeno così,
le proposte più accettabili, indubbiamente sono quelle del Geom.
Chamonin, perché mi sembra che le altre abbiano, diciamo, vadano un
po' troppo lontano. Comunque, questa non è una ragione perché non
se ne discuta. Io chiederei allora che ci vediamo, però non è il
caso che ci dobbiamo vedere tutti assieme; chiediamo la
sospensione, la accetto volentieri, e poi ci vediamo, insomma, tra
gruppi... vi pare? D'accordo?
Vediamoci tra di noi insomma, dobbiamo vedere se andiamo
d'accordo tra di noi insomma, prima...
Montesano (P.S.D.I.)
- Bene, allora c'è una sospensione
del Consiglio, i gruppi si vedono fra loro e poi si vedono tutti
insieme.
Andrione
(U.V.)
- Permette una domanda, che vale
anche per l'avvocato Bionaz, cioè, quando i gruppi saranno messi
insieme, forse sarebbe bene che ci fosse una rappresentanza per
ogni gruppo.
Montesano (P.S.D.I.)
- Naturale, cioè non facciamo una
seduta consiliare...
Andrione
(U.V.)
- ...Ma ogni gruppo delega...
bisognerebbe stabilire...
Montesano (P.S.D.I.)
- ...Possono essere uno o due...
---
Seduta sospesa dalle ore 16,40 alle ore 18,28.
---
Montesano (P.S.D.I.)
- Prego i Signori Consiglieri di
prendere posto, e la parola è all'avvocato Caveri.
Caveri
(U.V.)
- Come già detto in precedenza, i
nostri due gruppi, concordemente, propongono degli emendamenti,
quindi, l'articolo 2 rimarrebbe, diciamo, formulato in questo modo:
"È approvato ai sensi del citato articolo 2, lettera g), dello
Statuto regionale il piano regolatore urbanistico e paesaggistico
della Conca di Pila di cui agli allegati, disegni B e C, e alla
unita relazione, allegato 1, contenente le norme di attuazione
urbanistico-edilizia". Sin qui è il vostro testo. Noi aggiungeremo,
e vi daremo adesso il testo scritto, aggiungeremo le seguenti
frasi: "Al quale piano, però, vengono apportate le modificazioni
conseguenti all'applicazione dei seguenti principi:
a) inedificabilità della zona del Jardin Public;
b) della parte situata a nord della zona 1B di cui all'allegato,
delimitata tra lo skilift e la seggiovia di Chamolé".
Poi, chiediamo pure una lettera e) soppressione della strada
Beutère... no, una lettera c)...
d) soppressione della strada di accesso al Jardin Public.
Questa sarebbe l'aggiunta all'articolo 2.
Poi proponiamo un nuovo articolo 3, formulato in questo modo:
"Non può essere autorizzata la trasferibilità delle cubature nelle
varie zone".
Poi il Consigliere Manganoni vi proporrà, in coerenza con quanto
da lui sostenuto in questo dibattito, un nuovo articolo 4.
Manganoni
(P.C.I.)
- Questa è una proposta che io
trasformerò in emendamento da aggiungere un articolo, che verrebbe
dopo il 3, o da inserire come paragrafo in un articolo, come lo
volete.
"I progetti particolareggiati di utilizzazione dovranno essere
approvati dal Consiglio regionale su proposta della Giunta".
Montesano (P.S.D.I.)
- Io prego i proponenti di farmi
giungere il testo.
Consigliere Manganoni, se mi fa un piccolo, per cortesia, un
piccolo appunto...
Bionaz (D.C.)
- Dunque, in fondo c'è da fare una
constatazione di ordine generale, ed è questa: che quando si ha
della buona volontà, come tutti abbiamo dimostrato, qualche cosa ne
viene fuori, e c'è da chiedersi come mai non abbiamo raggiunto ieri
questo risultato, anche se non è ancora unanime, e abbiamo perso
una giornata in discussioni.
Le proposte della Giunta e del nostro gruppo sono queste: 1)
viene esclusa dal presente piano regolatore tutta la parte già
inserita nella zona 1B dell'allegato D, situata a partire da 100
metri a levante e parallela alla proiezione ortogonale sul terreno
della linea mediana dei cavi della seggiovia Pila Chamolé. Cioè
viene esclusa tutta la zona di Beutère, viene esclusa dal piano
regolatore, cioè non fa parte di questo piano particolareggiato; 2)
viene altresì esclusa dal presente piano regolatore tutta la parte
a sud-est superiore alla curva dei livelli dei metri 2000 della
zona 3 dell'allegato B, denominato "Jardin Public"; 3) la Società
Alpila dovrà provvedere al rimboschimento sulle fasce laterali alle
strade... e fino ai limiti di essi, e la successiva curva, fino al
sicuro attecchimento ed al rimboschimento in zone da destinarsi, di
una superficie doppia di quella definitivamente occupata da sedime
stradale.
Viene soppresso il terzo ed ultimo comma dell'articolo 3 della
legge.
In sostanza, la questione del Jardin Public viene accolta, al di
sopra dei 2000 metri, secondo la planimetria, allegato B, che viene
allegata agli atti, però con la modifica, con la modifica come
viene precisata nel testo che ho letto, viene esclusa tutta quella
zona.
Secondo... questo è il Jardin Public, al di sopra dei 2000
perché ci siamo fatti dire dove è esattamente questa zona del
Jardin Public, e praticamente sappiamo adesso che è al di sopra
della linea dei 2000, e quella la si esclude, e la si esclude anche
come costruzione di strada; cioè, al di sopra dei 2000 non ci sarà
neanche più la strada.
Per quanto riguarda la parte di Beutère, la zona a levante
risultante dalla linea parallela di 100 metri alla proiezione della
funivia, della seggiovia, viene esclusa dal piano regolatore. Così
tutta quella foresta può rimanere intatta e questo inconveniente
che viene segnalato come grave è assolutamente da escludere.
Si accoglie, come del resto in queste proposte che sono state le
più aderenti alle possibilità che abbiamo oggi, si accoglie anche
la terza proposta fatta dal Geom. Chamonin, di rimboschire e di
imporre alla società Alpila una certa cura in questa, diremo, in
questa opera di rimboschimento.
Per quanto riguarda le spese, diciamo, gli impegni di spesa
previsti all'ultima parte dell'articolo 3, si sopprime, perché non
è necessario; vuole dire che faranno parte di quel piano di
finanziamento che l'assessorato ai Lavori Pubblici e al Turismo
metteranno in azione a favore del Comune di Gressan.
Io ritengo che queste siano, diciamo, nei limiti accettabili
delle proposte destinate ad accontentare anche i più esigenti fra i
Consiglieri regionali, perché non bisogna dimenticare che non
possiamo valicare certi limiti di rottura fra la convenienza di
adottare il piano, e di non adottarlo. Ora, ripeto, se si vuole che
si metta in azione tutta questa procedura, se si vuole che si
faccia qualche cosa per Pila, non bisogna andare oltre il
ragionevole.
Non bisogna neanche dimenticare, e questa è la prima premessa
che io faccio, che, nella pratica, i padroni dell'Alpila siamo noi,
è la Regione la padrona dell'Alpila, e ve lo dimostro, ve lo
dimostro, guardate. Non è mai successo questo, è la prima volta, e
quando io ho fatto queste proposte il Presidente dell'Alpila mi
disse, ma senta un po' Lei, ma dove le va a prendere queste
diaboliche... che ci mettono in condizioni, insomma, di dover
subire la Regione in tutto e per tutto. Io gli ho detto, guardi,
siccome voi avete invocato la presenza della Regione nella Società
e ci date testimonianza che la Regione può essere un elemento,
diciamo, moderatore, perché non può essere considerato un elemento
speculatore, voi dovete accettare queste nostre proposte, e la
proposta è quella del veto.
Io mi ricordo, e questo, mi sono maestri i comunisti del
Consiglio di sicurezza, loro hanno il diritto di veto...
(si
sente una voce in lontananza)...
non da voi, da quelli che
all'Onu si servono di diritto di veto. Ho detto, beh, vediamo un
po' se può servire qualche volta anche a noi questo, e me ne sono
servito. Adesso questo, se ne... perché Lei non sarebbe d'accordo
su questo? Non risolve niente, e io Le dirò che risolve tutto, non
niente, perché l'articolo 19 dello statuto dell'Alpila recita in
questi termini: "Le deliberazioni del Consiglio di amministrazione
e del Comitato esecutivo sono valide se prese a maggioranza
assoluta di voti, e con il voto favorevole di almeno uno dei membri
nominati dalla Regione Valle d'Aosta".
(si sente in lontananza la voce di Germano)
...Sentite, o
qui siamo tutti venduti, voi, noi, tutti insieme, o siamo tutti
venduti, o siamo tutti corrotti, o siamo tutti, diremo, dei
concussori, o almeno, quello che io non credo, io ho fiducia, io ho
fiducia...
(si sente Germano in lontananza)
...Senta, Lei
non può dubitare sulla buona fede e sull'onestà del prossimo fin
quando non ne dia le prove ecco; qui ci sono degli amministratori
che possono servirsi di questo diritto di veto, e se ne serviranno
certamente quando le decisioni non debbano essere conformi agli
interessi della Valle però questo, questo, non è mai stato fatto
nel passato, e io avrei voluto, e lo dicevo un momento fa al
Presidente della SAV che quando si è fatto lo statuto della Società
Autostrade si fosse messo un articolo del genere, si fosse messo, e
credo che il Presidente della SAV avrebbe avuto molto più facile
dirimere certe questioni, lui e tutti gli amministratori
insieme.
Comunque, questo diritto c'è e di questo diritto ce ne
serviremo.
Detto questo, mi sembra che le garanzie, le garanzie, perché la
società Alpila non possa commettere delle speculazioni, non possa
assolutamente agire nel senso di compromettere, sia la tutela del
paesaggio, sia la conservazione del patrimonio paesaggistico, mi
sembra che con questo... ci siano queste garanzie, non solo, ma ci
siamo anche le garanzie che finalmente questo piano salvaguarda in
un modo, diremo, più ragionevole, nel modo accettabile, nel modo,
diciamo, da non rompere questo equilibrio che deve esistere tra la
convenienza di fare qualche cosa, di mettere in azione questo
piano, e la necessità, la necessità di conservare la caratteristica
che noi vogliamo conservare alla Conca di Pila.
Quando abbiamo queste garanzie, ed io penso che voi non potete
dubitare che ci siano, nulla deve, mi pare, ancora trattenersi
dall'approvazione del disegno di legge che abbiamo proposto. E
questo mi lascia altrettanto più tranquillo, dal momento che sia il
Comune di Gressan, perché il Comune di Gressan dopo aver esaminato
a fondo questa questione, si è dimostrato favorevole e ha avuto,
anzi, diremmo, il coraggio di intraprendere degli atti deliberativi
che ci mettono al riparo da quello che può essere per noi un'accusa
di avere travalicato le competenze del Comune, e tranquillizza la
Regione, tutti i valdostani che, anche se è la prima volta che
questo succede, che noi intendiamo non fermarci davanti alle prime
difficoltà, ma che troveremo anche la risolvente di questo
problema, che è un interesse e del Comune di Gressan e di tutta la
Valle d'Aosta; non solo, ma che si avvia su un piano realistico, di
adozione di questi provvedimenti che si rivelano tanto più
necessari oggi che la Valle si prepara ad affrontare tutto un
avvenire che riguarda il turismo.
Ora, abbiamo fatto quello che possiamo e quello che abbiamo
potuto; siccome abbiamo anche dimostrato che nelle volumetrie non
ci siamo discostati da quelle che sono state adottate per la
collina di Aosta, e quelle che sono state adottate a Torino per la
salvaguardia della collina di Torino, mi sembra che non siamo
andati oltre il seminato e che ci siamo contenuti in limiti che
sono ragionevoli.
Con questo io propongo che il Consiglio, accettando le proposte
che sono state fatte con molta oculatezza dal Geom. Chamonin, voti
la legge così come è stata modificata.
Dunque, io chiederei, infine, che la votazione si faccia con
voto palese, per appello nominale.
Montesano (P.S.D.I.)
- ...Però limitatamente, noi
possiamo fare l'appello nominale limitatamente agli articoli, la
legge va votata a scrutinio segreto... Il Presidente ha chiesto
l'appello nominale per la votazione degli articoli, perché ha
chiesto della legge, non lo può fare questo, l'appello nominale per
la votazione degli articoli, la legge va votata comunque a
scrutinio segreto.
Germano (P.C.I.)
- Noi chiediamo la votazione a scrutinio
segreto degli emendamenti...
Montesano (P.S.D.I.)
- Siccome sono emendamenti
aggiuntivi io devo mettere in votazione prima la legge; soltanto
che devo chiarire una cosa... scusi Consigliere Manganoni se la
interrompo, per la questione degli emendamenti, ci sono degli
emendamenti che mi sono stati presentati... sei dalla proposta del
Consigliere Caveri e uno dalla proposta del Consigliere Manganoni.
A mio avviso, gli emendamenti proposti dal Consigliere Caveri
dovrebbero trovare, io dico il mio parere, dovrebbero trovare sede
naturale nell'allegato 1, cioè che specifica il piano regolatore; e
quindi, se loro sono d'accordo, io li metterei in quella sede in
cui si tratta di piano regolatore. Ad ogni modo è un mio parere e
poi Lei naturalmente potrà dire quello che crede; l'altro, invece,
può trovare sede con un articolo aggiuntivo che l'articolo 4, mi
pare... Ecco, lasciamo parlare Manganoni e poi...
Bionaz (D.C.)
- Solo questo, noi di vero e proprio
emendamento ne abbiamo uno solo, che è quello di soppressione del
terzo comma dell'articolo 3, perché il resto, noi, la modifica,
viene presentata con la planimetria, l'altro viene modificato così,
qui adesso viene fatto in un modo un po' rudimentale, ma verrà,
viene presentato, questo, che io ho letto, viene presentato così la
planimetria, emendamento c'è solo la soppressione del terzo comma
dell'articolo 3; quello che io ho letto è la precisazione che viene
fatta a parte perché potrebbe essere necessaria...
Montesano (P.S.D.I.)
- Guardi, Presidente, per favore, io
desidero, desidero, scusi avvocato Caveri, Consigliere Manganoni,
desidero che quelle proposte che Lei ha letto, siano portate come
precisazione nell'allegato 1, che specifica il piano regolatore;
ecco, allora, bisogna che mi siano presentate e io le posso mettere
poi a modifica...
Bionaz (D.C.)
- Senz'altro, ma io le ho precisate così
per essere più chiari e io... siccome non fanno parte, cioè, fanno
parte sì, ma sono riprodotte nella planimetria, quello che fa fede
è la planimetria, ma se Lei ritiene che sia utile che ripresentiamo
come allegato alla legge, va bene, va bene...
Caveri
(U.V.)
- No, io non pretendo di parlare
prima del Consigliere Manganoni sulla questione di merito, poiché
sulla questione di merito io parlerò secondo l'ordine stabilito
cronologicamente e non pretendo nemmeno di parlare in questo
momento dell'osservazione fatta da Lei sulla sede degli
emendamenti; io anticipo soltanto che ho inteso presentare degli
emendamenti sulla legge e insisto in questo senso, se sarà
necessario io svilupperò questo mio pensiero dopo che avrà parlato
il Consigliere Manganoni; quindi io mi riservo di parlare su due
argomenti.
Manganoni
(P.C.I.)
- Dall'intervento del
Presidente Bionaz ho l'impressione, se ho ben capito, che gli
emendamenti da noi proposti non vengono accettati, se ho capito
bene; perché, non so, se vengono accettati, ed allora il mio
intervento diventa inutile.
Ho capito bene? Cioè, non vengono accettati?
Ecco, e allora, e allora, vedete, qui, io non voglio riaprire le
polemiche e portare le discussioni all'infinito; voglio fare alcune
puntualizzazioni. Dunque, sia chiaro, e adesso è stato dimostrato,
la buona volontà di tutti di definire il problema di Pila: se siamo
in buona fede, questo lo dobbiamo ammettere; io da parte mia
ammetto la buona volontà anche vostra, l'intenzione vostra di
definire il problema di Pila, come è intenzione nostra. Questo, per
precisare, perché voialtri, non adesso, ma prima l'avete detto, noi
non vogliamo arenare, vogliamo che non si faccia niente. Quindi
adesso è stato dimostrato che questo non è vero.
Ora, voi, però, vorreste che noi approviamo la legge, quella
legge, che dite voi, è di una estrema semplicità, ci diciamo, avete
ragione, è talmente semplice che non dice niente e che lascia la
possibilità di fare tutto quello che si vuole a Pila.
Si potranno mettere dei freni solamente coi piani
particolareggiati.
Ora, noi non vi abbiamo chiesto la luna, non è che vi abbiamo
chiesto delle cose esagerate; questi emendamenti si riducono a ben
poca cosa; è vero che ne avete accettato parzialmente uno, e avete
accettato per l'intero l'emendamento Chamonin. Cosa chiede
Chamonin, di fatto? Che nelle zone dove passeranno le strade e che
naturalmente vengono sconvolte dai mezzi meccanici, se io ho ben
capito, se non ho capito chiederei che mi si precisi, e quindi la
foresta viene danneggiata, che lì si mettano delle piantine, perché
crescano ancora. Io vi dirò: ma questo, fa ridere, su buona parte
delle strade che abbiamo costruito in Valle, va da sé che nelle
scarpate ci si devono mettere a dimora delle piante, in molte zone,
come per esempio a Pila, cioè nelle zone non troppo soleggiate,
queste piante crescono da sole, per seminazione naturale, però,
mettendole a dimora, si può anticipare la loro crescita di diversi
anni; quindi io penso che non avrete dovuto fare uno sforzo
notevole per accogliere questo emendamento, cioè di rimettere le
piante nelle scarpate. Vi dicevo, parliamo di cose serie... ora, i
piani, c'è un'altra questione che... un altro fatto che mi lascia
perplesso e che fa sorgere non solo in me, ma forse anche nei miei
colleghi, dei dubbi; voi qui vi opponete affinché i piani di
attuazione vengano portati all'approvazione del Consiglio, nella
legge urbanistica, che voi ci proponete di discutere in questa
stessa sessione al punto, sempre, 33, dell'ordine del giorno "Legge
regionale recante norme in materia urbanistica e di tutela del
paesaggio in Valle", all'articolo 10 voi dite "I piani
particolareggiati di attuazione, quindi, questi, sono adottati con
delibera del Consiglio regionale".
Quindi voi ammettete sulla legge che discuteremo, non so, domani
o dopodomani, che i piani particolareggiati di attuazione devono
essere approvati dal Consiglio, leggete, pagina 6, articolo 10
dell'allegato 33, perché, per approvare questi piani
particolareggiati adesso in discussione, voi volete escludere il
Consiglio; ecco, ecco che questo fatto fa sorgere dei dubbi; si
dice, ma perché la Giunta, se, per la legge, che passerà dopo, è
d'accordo che passi in Consiglio, adesso qui non, qui il Consiglio
lo vuole a tutti i costi escludere. Ed allora, permettete, noi
possiamo anche pensare che questa vostra persistenza nel volere
escludere il Consiglio nasconda chissà quali disegni, chissà quali
intenzioni, abbiate pazienza, perché lo respingete?
Perché, vedete, approvando questa legge, è rimesso tutto alla
discrezionalità della Giunta; io non ve lo ripeto adesso, ma questa
mattina vi avevo dimostrato con delle cifre, e con dei dati che io
ho rilevato da questi piani, no, quindi non fatti da noi,
presentati da voi, che era possibile costruire a Pila un condominio
alto 44 metri; io ho detto... 44 metri, non 44 piani, perché tu
devi sapere, Chabod, che un piano ha dai 2,50 ai 3 metri, e quindi
non bisogna confondere i metri con i piani. Ora, vi ho detto,
dimostratemi, con i dati, che io mi sbaglio; cosa ha detto Benzo?
Benzo ha detto che Manganoni, con delle cifre ingarbugliate, ha
cercato di dimostrare ecc... ma non ha smentito, perché le mie
cifre erano 3 cifre: 22 20x20 fa 44; per 17.000 mc; quindi erano
poche cifre, chiarissime, non ingarbugliate; allora, se questa mia
ipotesi fosse stata sbagliata, Benzo, che è anche ingegnere, mi
avrebbe detto "Manganoni, ti sei sbagliato"; le cifre, queste cifre
danno questo risultato e non quello che hai parlato tu, e anziché
44 metri, se ne possono costruire solo 42, o solo 5 o solo 10, ma
Benzo questo non l'ha detto.
Quindi non ha smentito la possibilità di costruire un condominio
di 44 metri, con questa legge che noi approviamo oggi, questo
quindi conferma i nostri dubbi, le nostre perplessità di mettere
tutto in mano alla Giunta, perché, vedete, lo si potrà evitare,
questo condominio di 44 metri se, con i piani particolareggiati di
attuazione, ma se questi piani particolareggiati di attuazione
dovessero prevedere un condominio di 44 metri, o anche solo di 25
metri o di 18, è nella facoltà della Giunta di approvare o meno,
non più del Consiglio. Noi ne siamo esclusi, noi Consiglio ed
allora la Giunta, sia chiaro, io non voglio riferirmi a quella
Giunta, cioè alla Giunta attuale, perché, le Giunte non sono
eterne, le Giunte si susseguono, domani vi può essere un'altra
Giunta, vi può essere ancora quella, ve ne può essere un'altra, ed
allora, questa nostra diffidenza nei confronti della Giunta non è,
sia chiaro, contro voi, attuali componenti della Giunta, ma contro
qualsiasi Giunta e noi siamo del parere che il parere di 35
Consiglieri, ebbene, ci può tranquillizzare di più che non quello
di 7 membri della Giunta; quindi, io insisto su questo fatto, che
voi non volete darci quelle garanzie, e qui non si tratta, qui non
si tratta di diminuire in questo campo, qui, con questo mio
emendamento, di diminuire o aumentare il limite di fabbricabilità,
si tratta poi di passare i piani particolareggiati al Consiglio,
voi vi opponete.
Sul fatto che la Valle ha il 20% di azioni della Società Alpila,
se noi abbiamo il 20%, gli altri ne hanno l'80, e quindi, io penso
che la voce più grossa possa farla che ne ha l'80 e non chi ne ha
20, anche tenuto conto di un fatto, diamo pure atto che gli
amministratori, che i rappresentanti della Regione, in seno
all'Alpila, se hanno a cuore gli interessi della Regione più di
quelli dell'Alpila, come dovrebbe essere, no, ammettiamo pure che
sia così, però si troveranno contro tutti gli azionisti che faranno
un blocco, perché gli altri azionisti, non hanno nessun interesse a
difendere il paesaggio, ecc... gli altri azionisti hanno interesse
di speculare il più possibile per intascare il più possibile di
quattrini; quello va da sé, perché non crediamo che quelli che
dicono... promettono di investire miliardi, ho precisato, dicono e
promettono, perché io non so se i miliardi ci sono già, ebbene,
intendono farli fruttare il più possibile; per farli fruttare il
più possibile, cosa significa? Bisognerà sfruttare il più
possibile, e naturalmente sfruttare il più possibile vuole dire
deturpare il più possibile il paesaggio.
Quindi, quei rappresentanti del 20%, contro i rappresentanti
dell'80%, non so come riusciranno a difendersi; ma vi sono dei
precedenti che ci inducono a diffidare delle nostre rappresentanze
in questa società; vi potrei citare tanti casi, perché noi siamo
azionisti di tante società, e per lo più noi siamo degli azionisti
per cacciare fuori quattrini, questa à la madre Regione, vero, dove
tutti battono cassa, ben lieti che madre Regione entri nelle
società, perché, dice quella là, almeno chiediamo i quattrini; ma
voglio limitarmi ad un solo fatto, noi facciamo parte della SAV, la
società delle autostrade; i rappresentanti della Regione nella SAV
erano d'accordo che sul tratto di autostrada Quincinetto-Verrès,
cioè il tratto costruito dalla SAV, si pagasse la tariffa, cioè il
pedaggio più alto d'Italia? Più alto di tutte le autostrade
d'Italia? Noi, nella SAV, nell'Autostrada, abbiamo addirittura la
Presidenza, perché il Presidente dell'autostrada della SAV da
Quincinetto ad Aosta è un membro, un membro nominato dal Consiglio
regionale che fa parte della Società e che hanno fatto Presidente;
ora, il Presidente dell'autostrada, nominato da voi, dalla Giunta
era d'accordo su questo fatto? Ora, i casi sono due: se lui era
d'accordo, allora vuole dire che si sentiva molto azionista,
rappresentante della SAV e non della Regione; se non era d'accordo,
invece, ed io voglio anche credere alla sua onestà, che non sia
stato d'accordo ad applicare le tariffe dei pedaggi più alti di
tutte le autostrade d'Italia, però vuole dire che la sua voce non
ha contato di fronte a tutti gli altri azionisti...
(si sente la
voce di Bionaz)
...quel veto, se fosse scritto chiaro, ma io ho
l'impressione, non conosco bene la formula, ma ho l'impressione che
qui si tratti, sì, di parole molto ingarbugliate, quelle alle quali
accennava Benzo questa mattina quando si riferiva alle mie cifre
che non erano ingarbugliate per niente, ma erano delle cifre,
quindi, come possiamo noi avere fiducia in questo, quando, ve ne
potrei citare una infinità di altri, ma rimaniamo a quelli, quando
noi facciamo parte della società per tirare fuori i quattrini, però
chi comanda sono sempre gli altri e noi purtroppo dobbiamo subire,
come abbiamo subito nell'autostrada.
Ora, dice, il Presidente Bionaz, come volumetria non abbiamo
superato gli indici di edificabilità della collina di Torino e
della collina di Aosta: ma Bionaz, la collina di Aosta non è Pila,
eh, Pila, si trova da 1500 a 2000 metri; ha tutto un carattere
diverso dalla zona di Aosta, quindi il paragone, il confronto, il
confronto non regge, perché noi dovremmo, tutto al più, fare un
confronto con una zona che abbia le stesse caratteristiche, che
abbia le stesse attitudini che ha Pila, perché il Presidente Bionaz
non mi fa quest'altro confronto? Io gliene dò l'occasione, perché
non fa il confronto con l'indice di fabbricabilità di Verbier,
ecco. Verbier, sì, ha le caratteristiche di Pila, ma non la collina
di Aosta, la collina di Torino; ma la collina di Aosta, va bene,
perché la collina di Aosta non è Pila, la collina di Aosta si trova
qui, la zona residenziale dove gli abitanti della Città si
ricostruiranno le case per uscire da questo fumo che è Aosta, per
non prendere la silicosi come si stanno prendendo tutti qui ad
Aosta... in una collina che si arrivi ad un indice di
fabbricabilità dello 0,9, o dell'1% è normale, ma non a Pila. Ma,
io vi ho posto questa domanda; vi ho citato un caso, il caso di una
zona che ha le stesse caratteristiche di Pila; vi ho citato
Verbier, in Svizzera, dove si è presentato il cachet locale, dove
non ci sono i condomini, non ci sono quei cubi che non finiscono
più di cemento armato, ebbene, Presidente vorrà farmi questo
confronto e dirmi "A Verbier, l'indice di costruibilità è "x", noi,
a Pila, non l'abbiamo superato"; questo per convincere, ma non fare
il confronto con la collina di Torino o la collina di Aosta, che ha
niente a che vedere con Pila.
Ad ogni modo, io per adesso termino, ribadendo questo, ribadendo
questo, affinché sia chiaro e che non ci si speculi sopra, è
intenzione viva nostra, di concludere e di fare qualche cosa per
Pila, però noi siamo del parere che bisogna fare presto, sì, ma
fare bene, non fare presto e fare male, fare presto e fare bene, e
da quello, per questa ragione, abbiamo presentato quegli
emendamenti che poi non cambiano la sostanza delle vostre proposte,
tendono solo a mettere, se non un limite, almeno un freno alle
possibilità degli speculatori, che ci saranno naturalmente nella...
quelli che guardano solamente i quattrini, di costruire a Pila
quegli orrori che noi vediamo già in tante altre stazioni, anche
valdostane: andiamo al Breuil, andiamo a Courmayeur, andiamo ad
Ayas ed altrove; quindi, per salvare, per evitare queste
brutture...
Caveri
(U.V.)
- Se non Le rincresce dovrebbe fare
qualche domanda il Consigliere Fosson.
Montesano (P.S.D.I.)
- Guardi, ci sono parecchie
richieste. Cosa vuole?
Pedrini
(P.L.I.)
- ...Manganoni, che come al
solito qualche volta parla senza sapere quello che dice, perché non
è la SAV che ha fissato il pedaggio caro, perché noi della SAV
l'avremmo voluto molto inferiore; chi fissa il pedaggio è l'ANAS e
soltanto l'ANAS e noi siamo calcolati, è una diversa
classificazione di autostrade, di pianure, di montagne, ecc... noi,
essendo classificati autostrada di montagna, siamo sottoposti
all'ANAS, la quale fissa lei il prezzo del pedaggio; quindi né la
SAV, né altri...
Manganoni
(P.C.I.)
- ...Noi non comandiamo niente,
sono sempre gli altri che comandano, però noi contiamo solo perché
tiriamo fuori i quattrini...
(
battibecco tra Pedrini e Manganoni)
Montesano (P.S.D.I.)
- Consigliere Fosson, Lei è dopo il
Consigliere Barone, vuole parlare prima?
Fosson
(U.V.)
- ...Avrei anche qualche chiarimento
da chiedere per questo; qui ci troviamo di fronte che, ogni volta
che abbiamo un allegato nuovo, specialmente di carte, scopriamo
delle cose nuove, e scopriamo qualche cosa che è diverso da quello
che abbiamo discusso fino allora; e mi permetto e vorrei un
chiarimento, prima di tutto, su quest'ultimo allegato che ho visto
di là e che mi sono permesso di prendere, che non avevo visto
prima, questo, perché quello riportato, la copia che è stata
riportata per noi, non sto a ripetere, ma non si capiva niente, per
i tratteggi, e se ad un certo momento il quadrettato vuole dire una
cosa, il tratteggio da destra a sinistra vuole dire un'altra, il
tratteggio da sinistra a destra ne vuole dire un'altra, e quello
quadrettato piccolo ne vuole dire un'altra, ad un certo momento, se
abbiamo una macchia nera completa, non si capisce più niente.
Però, guardando questo, che è più grande, e che si vede meglio,
e l'ho visto solo un momento fa, chiederei, la zona 1 A, dove c'è
un indice di fabbricabilità del 0,50, se, avere dei lumi, qual è la
zona che è costruibile nel punto 1 A, in base a questo allegato;
prima cosa. Perché qui non vedo il grande, dove il tratteggio è più
chiaro, non vedo il tratteggio che si riferisce alla zona
costruibile...
(parla sottovoce)
...il caravaning, ma il
parcheggio non è zona costruibile, perché se è parcheggio per le
roulottes, non è costruibile... Vorrei solo dall'Ing. Benzo, che
lui è un tecnico in materia, che mi sappia dire se vi è una zona
costruibile nel punto 1 A.
Benzo
(D.C.)
- Io Le dico quello che è sul
disegno, sul disegno è molto chiaro, no, la tratteggiatura delle
aree di interesse pubblico, c'è il caravaning e il campeggio, che è
questa tratteggiatura a linea larga...
Fosson
(U.V.)
- Allora, io chiedo perché c'è un
indice di fabbricabilità dello 0,50%?
Benzo
(D.C.)
- A meno che, come mi fa osservare
anche il collega Geom. Maquignaz, non ci sia un errore di
tratteggiatura, il che significhi che questa zona, questa
tratteggiatura larga non sia stata completata, perché vedo che la
larghezza è la stessa, dalla tratteggiatura ottagonale, perché
effettivamente, nella tabella allegata alla legge, nell'allegato 1,
noi abbiamo zona 1 A, 0,50 di costruibilità totale, e quindi è
esatta la sua osservazione, sotto questo profilo...
(parla
sottovoce)
...c'è un errore di tratteggiatura...
Fosson
(U.V.)
- ...Per il Prof. Montesano posso
ripetere, anche per l'Ing. Benzo, se... Noi, chiedo scusa al
Consiglio se ripeto per la quarta o quinta volta la stessa cosa;
dalle piante che abbiamo avuto, dagli allegati che sono stati dati
a noi ieri mattina, non si poteva capire i tratteggi, i vari
tratteggi, perché c'erano delle macchie nere; ora, pensando e
vedendo...
(interruzione di Benzo)
...permetta un momento che risponda al Prof. Montesano...
Quindi, non si vedevano i tratteggi, e vedendo, nello specchietto
che nella zona 1 A, c'è un indice di fabbricabilità dello 0,50%, è
chiaro che uno pensi che si può, c'è una zona di costruzione dove
si può edificare lo 0,50%; un momento fa, avendo sospeso la seduta,
dopo la riunione che è stata fatta dagli altri gruppi, abbiamo
avuto in visione quest'altra carta più grande che avremmo dovuto
averla 10 giorni fa, insieme con altri allegati e guardando, così,
siccome noi non siamo esperti ma vediamo, fino a prova contraria, i
disegni li sappiamo leggere, guardando la zona 1 A e guardando i
vari tratteggi corrispondenti che sono riportati di fianco, io ho
visto che nella zona 1 A, non c'è nessuna zona costruibile; quindi,
io chiedo questi chiarimenti.
Benzo
(D.C.)
- Posso rispondere... comunque, è
chiaro indubbiamente che nella... nello studio che è stato
effettuato c'è la costruibilità, è chiarissimo che nella zona 1 A
c'è lo 0,50 di costruibilità media, di cui 0,40 per tipo di
abitazione, e lo dice anche addirittura la dizione qui, lo dice:
"Regione 1 A e 1 B sono residenziali e destinate all'insediamento
delle attrezzature e degli edifici della stazione turistica",
quindi è chiarissimo il concetto; facilmente nell'esecuzione,
chiamiamo, del tecnico disegnatore e vorrei vedere chi non erra in
queste cose, avrà certamente dimenticato... ma la destinazione è
chiara, lo ripete due volte nelle norme di attuazione, quindi è
chiaro che quella zona ha lo 0,50 di cubatura media; questo è
chiaro; comunque è chiaro che nella legge c'è, la zona 1 A, si sa,
scusi, se una zona ha una certa cubatura attribuita e la zona è
definita nel suo perimetro, è definita come zona A ha questa
cubatura anche se manca il tratteggio...
Montesano (P.S.D.I.)
- ...
(richiamo del
Presidente)
.
Fosson
(U.V.)
- L'Ing. Benzo dice...
Benzo
(D.C.)
- ...che oltretutto, giustamente...
che tutta la zona prevista dall'allegato A è già tutta tra quelle
considerate costruibili, quindi è proprio un difetto diciamo...
Fosson
(U.V.)
- Un momento, io lascio giudicare ai
vari Consiglieri se la spiegazione dell'Ing. Benzo è chiarissima,
perché non so come l'Ing. Benzo possa dire che è tutto chiarissimo,
perché io allora faccio una domanda, Le faccio un'altra domanda,
all'Ing. Benzo, anch'io ho notato ed è appunto qui il contrasto che
sull'allegato, sulle norme di attuazione si parla di indici di
fabbricabilità, però su questo punto, sul disegno vedo che c'è una
parte a caravaning, e questo, anche nel vecchio piano c'era,
caravaning; ora fino a prova contraria, dove c'è il parcheggio per
il caravaning, non c'è costruzione; c'è un'altra zona,
tratteggiata...
Benzo
(D.C.)
- Per determinati servizi, se mi
permette, gli stessi campeggi hanno i servizi, non i caravaning, se
sa cosa sono, quindi necessitano di servizi molto più diversificati
dagli altri.
Fosson
(U.V.)
- Vorrà mica dirmi che per un
caravaning ci vuole uno 0,50% e perché, scusi, qui è in contrasto
ancora una volta con Lei, perché ad un certo momento dà una
spiegazione e poi ne dà un'altra mentre qui sopra, allora, nelle
norme di attuazione non si parla, si parla di abitazioni 0,40%,
quello non ha niente a che fare con il caravaning, si parla dello
0,10 di alberghi...
Benzo
(D.C.)
- ...Gliel'ho detto che è previsto
nella legge, ma, ripeto, se Lei vuole tirare le linee ortogonali,
le tiri e poi dopo...
Fosson
(U.V.)
- Ma, no, tiri le righe, io devo
chiedere a Lei perché stiamo discutendo su questo...
(si sente
in lontananza la voce di Bionaz)
...Sentite io...
Benzo
(D.C.)
- ...Non l'ho mica fatto io sa il
disegno, Lei chieda pure sempre a me, io Le rispondo molto
volentieri...
Fosson
(U.V.)
- Ma a chi devo rispondere? Non lo
so chi l'abbia fatto il disegno...
Benzo
(D.C.)
- Non so se per fare il disegnatore
dovevo fare l'ingegnere, ma comunque, rispondo anche come
disegnatore...
Fosson
(U.V.)
- ...Forse sarebbe bene perché le
permetterebbe di rispondere anche meglio, venendo dalla
gavetta...
Benzo
(D.C.)
- ...Si vede che Lei è uno
specialista del disegno...
Fosson
(U.V.)
- Sì, probabilmente, probabilmente,
probabilmente...
Montesano (P.S.D.I.)
- Io prego però di fare continuare
l'intervento al Consigliere Fosson, vada avanti, e così...
Fosson
(U.V.)
- Però, io chiedo, ad un certo
momento, io non posso indirizzarmi a chi ha fatto il disegno,
perché non so chi l'abbia fatto il disegno e d'altra parte a chi
devo rivolgermi, devo rivolgermi per chiedere i chiarimenti ai
membri della Giunta. Ho pensato che l'Ing. Benzo, che era il
tecnico più qualificato se poteva dare... se non vuole rispondere
lui può rispondere...
Benzo
(D.C.)
- Innanzitutto, se mi permette... le
sue osservazioni è giusto che le faccia, nessuno... non c'è da
chiedere, vede che se l'è già spiegato da solo...
Fosson
(U.V.)
- No, io non mi sono ancora dato una
spiegazione, scusi, ma adesso qui, prolunghiamo la discussione,
però, se... mentre negli altri raggruppamenti ci sono delle zone
ben definite dove si costruisce e noi abbiamo fatto delle
osservazioni su queste zone, su questo punto 1 A, ammettiamo che
sia giusto quello che è stato messo nelle norme, prendiamo per
buono questo, però qui, dobbiamo sapere dove si costruisce, perché,
vede, è tutto chiarissimo, forse c'è una cosa chiarissima, se si
permette il trasferimento delle quote edificabili da una zona ad
un'altra zona, allora può essere chiarissimo, tutto cioè può essere
chiarissimo che su questa zona dove non dovranno sorgere
costruzioni, salvo quei servizi, che ammettiamo, per il caravaning,
perché dove c'è una zona forestale non c'è necessità di servizi,
dove c'è zona agraria, non c'è necessità di servizi, quindi,
eventualmente la cosa si potrebbe solo spiegare, se si vuole
trasferire questa possibilità di costruzioni sulla zona 1 A, per
aumentare ancora quell'indice di fabbricabilità sulle altre zone,
indice di fabbricabilità che noi riteniamo già eccessivo. Quindi,
la mia domanda non è una domanda ingenua in questo momento, ed è
una domanda che ritengo pertinente perché, per discutere di questo
problema, e per discutere ed approvare quello che sta scritto in
queste norme di attuazione, noi abbiamo bisogno di sapere se
s'intende costruire, e questo è un particolare del tutto rilevante,
ma se si intende costruire con questo indice volumetrico su questa
zona, oppure si pensa che questo indice volumetrico destinato a
questa zona lo si vuole trasferire su un'altra zona? Questa mi
sembra che sia una domanda importante almeno per questo primo
settore ed è questo che io chiedo, perché fin quando voi mi dite,
si sarà sbagliato il disegnatore a fare il tratteggio, la risposta
non soddisfa, perché altre volte che ho fatto delle osservazioni,
avete detto "si è sbagliata la dattilografa", un'altra volta si
sbaglia il disegnatore, ma noi abbiamo il diritto di sapere con
precisione quello che andiamo a votare e quello che stiamo
discutendo perché... di discutere questo problema nel nostro
Consiglio, perché bisognerebbe essere un po' più seri e avere
eventualmente visto ed approfondito questo problema
dettagliatamente; e se probabilmente aveste sentito gli uffici che
dovevate sentire, queste cose forse sarebbero venute fuori perché
come sono venute fuori a noi, vedendoci dieci minuti dall'altra
parte, certamente che i tecnici dei vari uffici avrebbero potuto
esaminare a fondo la questione.
Mi fa notare giustamente che quelle supposizioni che io ho fatto
adesso, ultimamente corrispondono al vero perché alla fine del
punto 3 si dice "agli effetti del trasferimento della cubatura la
zona 1, per quanto suddivisa in due sottozone, con densità di
fabbricazione diversa, costituisce una zona unica" e quindi è
chiaro che la sua spiegazione... ancora una volta volevano
nascondere la verità perché stava dicendo che su quella zona c'è...
si sarà sbagliato il disegnatore e si deve costruire qualche cosa,
invece è chiaro dal punto tre che questa volumetria è trasferibile
senz'altro sulla parte 1 B, su quello che ha già un indice
volumetrico dello 0,70, che è già un indice alto.
Quindi, io ripeto, un attimo, una cosa ancora sulla zona alta,
perché questi allegati, e faccio questi rilievi sugli allegati e mi
stupisco, non solo non possiamo accettare, ma mi stupisco che siano
dati ai Consiglieri degli allegati così, l'ho già detto questa
mattina, così imprecisi, perché nella zona alta, quella che dite
del Jardin Public e che adesso siete disposti a stralciare, la zona
sopra i 2000 metri, in questo allegato non si chiama Jardin Public,
si chiama Pan Perdu. Ora, Pan Perdu non è là sopra, perché non
possiamo neanche impostare una discussione anche sui nomi e su
quello che è portato in questo specchietto, certamente che siamo
sviati completamente da tutte le nostre discussioni.
Ora, la zona del Jardin Public non è limitata a quella superiore
ai 2000 metri da quella quota di livello, ma scende, una parte,
fino più o meno alla seconda, dove c'è un'altra delimitazione fra
la zona due e la zona tre, su questo punto. Prendiamo atto che
avete stralciato la questione della foresta di Beutère, resta la
parte bassa, a parte la questione del Jardin Public che, come dico,
nella sua integrità è la zona sopra i 2000 metri, ma è anche quella
che scende fino alla delimitazione della zona 2 e zona 3, tra
parentesi la zona che viene eventualmente ad essere soppressa è
quella dove c'è un parcheggio terminale, un parcheggio terminale,
in base a questi disegni, resta la parte dell'apertura delle piste
che possono scendere fino a Les Fleurs, perché, con la chiusura
completa della zona a nord del Plateau di Pila, questa possibilità
viene data solo attraverso il vallone di Beutère. Quindi, se si
deve fare qualche cosa qui, noi l'abbiamo detto cosa pensavamo,
ribadiamo il concetto che pur con una apertura limitata, che
dovrebbe essere sempre dell'ordine di una cinquantina di metri, si
debba dare la possibilità del passaggio delle piste, perché le
piste che scendono da Pila devono poter continuare come sono
adesso, fino almeno a Les Fleurs. Questa parte di costruzione,
tolto il passaggio di queste piste, dovrà essere visto in modo che
stia dalla parte della pendenza, eventualmente, in maniera che non
copra senz'altro la vista, e non chiuda come un catino,
completamente la parte del pianoro di Pila. Per le altre
osservazioni, non sto a ripeterle in questo momento, perché le
abbiamo ampiamente illustrate; resta effettivamente ancora, come ho
detto prima, tutta la parte del Jardin Public nella sua integrità,
cioè non solo la parte terminale dove è previsto, attualmente, che
termini la strada e dove è previsto un parcheggio che è nella zona
effettivamente la più bella, però c'è tutta la parte di quella
valletta che scende con leggero declivio e si ricollega all'altra
faccia che non ha il bosco. Ci sono gli indici di fabbricabilità
che sono senz'altro troppo alti e qui noi, quando entreremo nei
particolari vorremmo fare alcune altre proposte di emendamenti
perché se per qualche zona, come è stato già detto questa mattina,
si possono ammettere anche degli indici di fabbricabilità di una
certa importanza e si possono lasciare anche quelli che sono
portati sopra questo specchietto e parlo specialmente nella zona
della Dora, e parlo specialmente della zona che va verso Pos che
sono zone piuttosto defilate, le une perché sono in basso, quella
di Pos, l'altra perché ha come sfondo tutta la montagna ed è una
zona abbastanza larga, però nella zona particolarmente di Pila,
nella zona 1 B, dove si pensa ancora di fare il trasferimento della
volumetria della zona 1 A, in questa zona bisogna assolutamente
diminuire la volumetria.
Io non ho per il momento altro da aggiungere.
Montesano (P.S.D.I.)
- ...Consigliere Fosson, ho sentito
adesso Lei dire "Faremo qualche emendamento"; se c'è da fare
qualche emendamento me lo presenti in tempo utile perché una volta
che vanno in votazione gli articoli...
Fosson
(U.V.)
- Per gli articoli della legge io
non ho emendamenti...
Barone (P.C.I.)
- Io farò un intervento molto breve
perché sono due giorni che il Consiglio, molto proficuamente, sta
discutendo di un problema che sta a cuore non solo ai cittadini di
Aosta, ma a tutti i valdostani.
Si è detto da molte parti che questi interventi così lunghi
hanno un po' il sapore di ostruzionismo, ma io non credo che sia la
definizione esatta. La stessa frequenza numerosissima, io ho
l'onore di appartenere al Consiglio regionale dell'anno 1954, non
ho mai visto una partecipazione di pubblico così numerosa, è segno
che il problema veramente è sentito.
Vorrei dire che se il problema è sentito è perché la popolazione
sente che c'è una industria nel mondo, io non mi sono preparato,
perché io agisco di istinto, tanto è vero che molte delle cose che
io volevo dire forse non le dirò, perché gli interventi che sanno
di chilometraggio tolgono via la congenialità delle mie
espressioni.
Vorrei dire che ho capito che c'è una industria che nel mondo è
la più importante, cioè l'industria della formazione della mente; a
questo io vorrei dire che abbiamo contribuito tutti, minoranza e
maggioranza, nell'illustrare le nostre rispettive posizioni. Io non
ho l'illusione che la maggioranza possa accogliere quelli che sono
stati i nostri emendamenti, quelli che ha proposto l'onorevole
Caveri, stilati in cinque punti. Mi pare che le posizioni si sono
un po' fossilizzate, ecc... ci potrebbe essere anche una revisione
delle proprie posizioni in extremis, e che qualcuno voglia salvarsi
la coscienza in corner, all'ultimo momento; io non lo so, io non lo
so, dico la mia opinione.
Però voglio fare, voglio esprimere un mio principio di ordine
generale, che esula anche un po' forse dalla discussione, forse non
è proprio pertinente alla discussione.
Due giorni fa si è discusso della possibilità e del diritto che
ha il Consiglio della Valle di continuare a legiferare dopo il 25
novembre. Siamo stati tutti concordi nel dire, noi dobbiamo stilare
un ordine del giorno in tal senso, a parte la leggera disquisizione
di carattere levantino che ha scisso, diciamo così, l'unanime
volontà di affermare un principio, noi siamo stati d'accordo. Però,
io vorrei fare una piccola osservazione, se mi è concesso, alla
maggioranza. Non bisogna mai portare ad esempio dei casi che
potrebbero essere deteriori, diciamo, bisogna sempre portare i casi
che semmai cercano di migliorare il livello del Consiglio.
L'altro giorno si diceva: "come mai allora... d'altronde voi,
quando eravate in maggioranza, non avete portato, non avete scritto
al Dr. Querci, ecc... il quale impugnava, senza nessun basamento
legalitario, il fatto che questo diritto della Valle venisse
sancito"; ammettiamo, per assurdo, che ci possa essere stata una
mancanza, non è su questo principio che ci si possa basare per
dire: se qualcuno eventualmente ha errato, continuiamo ad errare;
io voglio dire questo. Ed allora faccio una seconda osservazione
che è un po' più pertinente e cioè pertinente all'argomento che noi
abbiamo discusso oggi; la bomba l'ha già fatta scoppiare prima
Manganoni; Manganoni fa scoppiare le bombe, io mi limito a fare
scoppiare una piccola bombetta, si dice "Nella fascia collinare di
Aosta si è stabilito un indice volumetrico dello 0,80", a Torino
non lo so. Ma, ammettiamo anche qui, che si sia fatto male, a parte
che le zone sono completamente diverse, a me piacerebbe che si
fosse detto questo invece: "siamo andati ad informarci che a
Cortina d'Ampezzo l'indice volumetrico invece è dello 0,20 o
dello...", io non lo so qual è, cioè, noi dobbiamo cercare di
migliorare, semmai e di riguardare, se è possibile, gli sbagli che
abbiamo fatto. Ora, io dico questo, voi avete accettato, ed avete
fatto in parte bene, alcuni emendamenti proposti, sono pochi; voi
vi siete emendati di alcune venialità, questo lo dico a titolo mio
personale, ma non avete cancellato ancora i peccati mortali che
potreste avere eventualmente sulla coscienza; ora c'è un giudice
supremo, che è quello che chiamavano già con diversi nomi i
filosofi antichi, io direi che è il supremo, chi è questo Supremo?
È la coscienza, bisogna andare a dormire tranquilli, cioè bisogna
pensare di correggersi, cioè bisogna cercare innanzitutto di fare
migliorare il Consiglio regionale, il livello della discussione del
Consiglio regionale, e a quelli che dicono "Noi non facciamo parte
della maggioranza", come ad esempio il mio amico il Comm. Pedrini,
perché lui dice, ingenuamente dice "ma la gente dice che, veramente
il Presidente della Giunta sarei io", ma lui non ci crede... ci
potrebbe essere, ci potrebbe essere, non so, un Consigliere del
Rassemblement che dice: io in fieri posso essere l'assessore di
domani. Beh, guardate, attualmente voi dite, voi dite, noi non
facciamo parte della Giunta, no, e allora voi accettate il
principio della depauperazione, dell'esautoramento del Consiglio
regionale, affidando quelle deliberazioni particolareggiate, tutte
quante, alla Giunta, esautorando voi stessi? Io vi faccio questa
domanda. Voi siete consiglieri regionali e non fate parte della
Giunta; la mia domanda pare abbastanza pertinente; voi volete
esautorare, voi siete degli autolesionisti, ma non solo per voi,
per i futuri consiglieri che siederanno su questi banchi?
Caveri
(U.V.)
- Dr. Montesano, Lei ieri sera mi ha
fatto un rilievo e cioè che ho parlato ieri sera... e stamane non
ha fatto il marcatempo nei miei confronti, ma penso che il mio
intervento non sia stato breve e quindi questi precedenti mi
inducono ad essere brevissimo e a fare semplicemente una replica su
certe cose inesatte che sono state dette in questa ultima ripresa
della discussione sul piano di Pila.
Qualcuno oggi ha ripetuto 40 volte la seguente frase: "Noi
vogliamo fare qualche cosa" e si ha l'aria di dire che i
predecessori non hanno fatto niente e che la Società Alpila sia
stata inventata dalla Giunta attuale; ed allora consentitemi di
ricordare a quelli che hanno la memoria corta, o che forse trovano
comodo di dimenticare quello che sanno benissimo, che con delibera
di Giunta del 17 dicembre 1965, la Giunta eletta verso la fine di
novembre del 1963 si occupava proprio della costituzione della
società Alpila e in quella riunione di Giunta il sottoscritto
"riferiva alla Giunta in merito a recenti colloqui avuti con i
rappresentanti della Società STIFA, nonché degli Istituti Bancari
S. Paolo e Cassa di Risparmio, ai fini della proposta costituzione
di una società per azioni denominata Alpila, avente per scopo
sociale la valorizzazione della Conca di Pila, ecc...". Io salto
tutto il mio lungo intervento, mi riferisco all'intervento
dell'Assessore Fosson che "riteneva che poter decidere in merito
fosse necessario sapere il programma di iniziative che si
prefiggeva la costituenda società".
E la Giunta, alla fine "prendeva atto di quanto sopra
concordando unanime di sentire il parere del Consiglio regionale
nella prossima adunanza, in merito alla proposta di partecipazione
della Regione autonoma della Valle d'Aosta alla costituenda società
per azioni Alpila"; e questo è stato fatto e noi abbiamo portato
l'argomento all'ordine del giorno del Consiglio regionale, il quale
ha deliberato in merito.
E poi vi è, tra le tante, un'altra delibera, del 28 dicembre
1965; in tale seduta il sottoscritto riferiva al Consiglio questa,
mi correggo, questa è la delibera del Consiglio regionale e, in
tale seduta, riferiva al Consiglio in merito a recenti colloqui
avuti con i rappresentanti della società STIFA, della Banca S.
Paolo, della Cassa di Risparmio di Torino, della società FIAT di
Torino, ai fini della prevista costituzione di una società per
azioni da denominarsi Alpila e, in seguito a questo, il Consiglio
regionale esprimeva il suo parere favorevole. Successivamente, e
ciò risulta da un verbale, veniva a nostra cura costituito il
comitato promotore avente per scopo la costituzione di una società
per azione da denominarsi Alpila; a tale riunione partecipavano,
oltre che i membri della Giunta, il Sig. Barbeau della Società
STIFA, il Sig. Jacques Bouredil, direttore generale aggiunto, in
rappresentanza della Société Générale des Participations et des
placements, il Dr. Marioletti, direttore della Cassa di Risparmio,
il Direttore dell'Istituto di S. Paolo, gli Assessori Andrione,
Fosson e Savioz, il Sig. Langas e io vi risparmio la lettura del
lungo verbale che fissava gli scopi di questa società di cui si
costituiva il comitato promotore.
Quindi, noi non abbiamo aspettato che qualcuno oggi ci dicesse
per 40 volte che bisognava fare qualche cosa, perché qualche cosa
abbiamo pur fatto anche noi, e aggiungo anche questo: tutto quello
che è stato fatto finora, tra l'altro la strada da Peroulaz a les
Fleurs a Pila è stata proprio fatta da noi e da noi è stata curata
la costituzione di quelle piccole società che hanno creato la
seggiovia da Pila a Chamolé, ecc... Ma, in quella frase "Noi
vogliamo fare qualche cosa, non vogliamo che non si faccia nulla",
c'è il riflesso di uno slogan di piccola e bassa demagogia che è
stato fatto correre, specialmente nel Comune di Gressan, quasi che
noi fossimo della teoria di non fare nulla. Noi siamo della teoria
che bisogna valorizzare Pila, e l'abbiamo dimostrato non solo con
le parole, l'abbiamo dimostrato con i fatti, ma noi riteniamo che
si possa fare e di debba fare bene, così come hanno fatto bene gli
amministratori di Cortina, di Megève e di Portofino, che hanno
saputo tutelare la bellezza del loro paesaggio e gli aspetti
storici ed artistici delle case; invece voi indulgete a quella
stupida superstizione frutto di una concezione che non è civile e
cioè che la prosperità di una stazione invernale o comunque di una
stazione turistica sia indissolubile dalla costruzione di
grattacieli o di torri di 30 o 40 metri, è questa la superstizione
di cui voi siete vittime.
Ma questo, non solo per una carenza di preparazione, culturale e
intellettuale, di cui avete dato in questi due giorni larga prova,
ma anche per altri motivi che io vi illustrerò più tardi.
Noi oggi abbiamo sentito dire delle cose sconvolgenti a
proposito di rapporti planivolumetrici, abbiamo sentito da membri
della Giunta fare il paragone tra la collina di Torino e la zona di
Pila, come se si potesse paragonare i rapporti planivolumetrici di
un concentrico urbano, sia pure in collina, con una zona di alta
montagna, che ha caratteristiche e necessità ben diverse. Per
qualificarvi basterebbe questo vostro paragone. Voi parlate di un
diritto di veto; noi non crediamo che questo diritto di veto, anche
se scritto sulla carta, non crediamo che sarà mai esercitato da
voi, perché voi non avete la volontà politica di resistere ai
gruppi di speculatori, e voi lo avete dimostrato oggi, anche in
sede, in questa sede di discussione davanti al Consiglio regionale
del piano regolatore di Pila perché voi, nel respingere gran parte
delle nostre proposte conciliative, salvo due che voi avete
accettate, voi dimostrate che per voi, per confessione vostra,
perché lo avete detto con la vostra lingua, con la vostra bocca,
c'è un limite, avete detto, che è rappresentato dai gruppi privati,
e quindi voi non vi servirete mai di questo strumento del diritto
di veto, perché d'altra parte, voi oggi avete dato la dimostrazione
che voi servite quei padroni del vapore che sono quelli che vi
sostengono coi vostri giornali, perché quegli stessi giornali, che
sono di proprietà di quegli stessi padroni del vapore, domani
scriveranno che è stato varato il piano di Pila, e avranno il
coraggio, l'audacia e l'impudenza di dire che questo piano salva la
bellezza del paesaggio di Pila.
Ma voi di essere succubi dei padroni del vapore voi lo avete
dimostrato anche l'altro giorno, quando, dopo una lunga polemica in
Consiglio, che è stata inutile, voi avete optato per la rinuncia a
quella teleferica da St. Vincent allo Zerbion che era nei voti
delle popolazioni di Châtillon, di St. Vincent, di Antey, di La
Magdeleine e di Promiod, voi non avete tenuto conto dei desideri
della popolazione, perché quegli altri padroni del vapore erano
della teoria che era meglio di fare i campi di bocce, i campi di
tennis, e il campo di golf.
Queste sono queste sono verità di cui voi stessi e non noi
abbiamo, voi stessi avete dato la dimostrazione.
Vi è un'altra dichiarazione vostra, e io non cito i nomi delle
persone perché voglio evitare le polemiche personali, ma qualcuno
di voi oggi ha detto che questo dibattito è stato inutile; se
qualcuno ha seguito questo dibattito, ha avuto la prova provata che
questo dibattito è stato fecondo di risultati perché attraverso
questo dibattito è stata fatta l'istruttoria di questa pratica, di
questo problema, che voi non avevate fatto perché tutti hanno avuto
la dimostrazione che voi vi siete presentati al Consiglio
impreparati, sommamente impreparati su questo problema, senza
conoscerne i termini, senza conoscere le località, senza conoscere
i nomi persino delle località, e abbiamo ascoltato le più spassose
dichiarazioni contraddittorie, perché uno di voi ha detto: "Il
nostro non è il piano Chapis" e il suo collega di destra lo ha
smentito cinque minuti dopo e ha detto "Il nostro è il piano del
Sig, Chapis, che è il più grande architetto del mondo"; qualcuno di
voi ha riconosciuto che le architetture del piano Chapis sono in
stile assiro-babilonese, come abbiamo detto noi per primi, e allora
abbiamo fatto bene noi di impedire che quelle architetture
assiro-babilonesi sorgessero a Pila; e voi dite, parlando del
problema della foresta sopra Pila: e qui voi non avete accettato
quella nostra proposta conciliante di rinunciare a quella barbara
strada che barbaramente distruggerà il bosco tra Pila e il Jardin
Public, e voi parlando di questo problema avete detto "Sì, dovremo
tagliare delle piante per fare questa strada, ma noi pianteremo
delle altre piantine". Io dico, questa storia, questa vostra
battuta mi ricorda che molti anni fa il Col. Caio, che
evidentemente aveva dei gusti simili ai vostri, aveva raso al suolo
tutte le piante del viale della Stazione, e allora c'è stato un
bello spirito che ha fatto venire una compagnia di variété, di
rivista e ha fatto rappresentare una rivista nella quale si
prendevano in giro le autorità del tempo. Ed allora c'erano due
personaggi che si trovavano sul palcoscenico e uno chiede all'altro
"Ma perché l'han taglià le piante del corso della station" e
l'altro ha detto, ha risposto, prima ha detto, come Benzo: "Ma è
chiaro" - perché Benzo dice che è sempre tutto chiaro, anche quando
tutto è buio come a mezzanotte - e dice "Ma 'ciar, per piantene
d'autre pi cite" e voi fate la stessa cosa, voi distruggete il
bosco sopra Pila per poi poter ripiantare delle piante più piccole.
Così voi difendete molto bene il patrimonio forestale della Valle
d'Aosta, e voi dite che questo dibattito è stato inutile, quando in
un documento, di cui naturalmente non ci avevate dato
comunicazione, e che ci avete esibito durante questo dibattito, in
questo documento, si confonde la zona di Beutère con la zona di
Acque Fredde, e la zona di Beutère, che è situata notoriamente a
nord est della Regione Fosseret, viene indicata col nome di Acque
Fredde, che invece è situata a ponente: "Piccola confusione" dice
l'Ing. Benzo, e abbiamo dovuto sentire dal Benzo, che è pure un
ingegnere dire "Sì, ma è un piccolo malinteso, perché i tecnici
invece di guardare la carta in questo senso, l'hanno guardata
nell'altro senso, cioè in senso capovolto".
Il dibattito non è stato inutile perché voi non conoscevate il
problema del Jardin Public, e tutto il dibattito di oggi l'ha
dimostrato. Io vi dò atti che noi, che voi avete accettato una
delle nostre quattro proposte concilianti, cioè avete finalmente,
dopo 24 ore di una discussione non inutile, ma feconda di
risultati, avete accettato il principio della non edificabilità del
Jardin Public, quindi il fatto che voi avete accettato questo
principio dimostra che questo dibattito non è stato inutile, ma è
stato almeno fecondo di qualche risultato.
Strada di Beutère: voi non conoscevate affatto il problema della
strada che avrebbe distrutto quella foresta di Beutère, voi avevate
mandato a noi gli allegati, ma non vi eravate neanche accorti che
c'era quella strada e non vi eravate accorti che era previsto un
ponte. Io vi dò atto che voi avete accettato questa nostra
osservazione e vi dò atto che avete cancellato sia la strada sia il
ponte, ma questo cosa dimostra? Dimostra che quello che noi abbiamo
detto era fondato, tanto è vero che voi lo avete accettato, e
questo dimostra che, contrariamente a quello che dite, una solita
gazzetta, noi non siamo qui per fare dell'ostruzionismo, noi non
siamo qui per menare in lungo, noi siamo qui per dare il contributo
del nostro consiglio e delle nostre conoscenze dei vari
problemi.
Io dico questo: che quello che è stato sottoposto al Consiglio
regionale non è un piano, sono, a noi avete dato tre disegnini, tre
disegnini dai quali non è facile di capire quello che si vuole fare
e semmai questi disegni sono fatti così bene che saranno certamente
fonte di grandi malintesi.
Ma a questo proposito, piccola parentesi, io vi voglio fare una
raccomandazione. Un momento fa l'assessore Fosson ha notato che in
quella zona 1 A, la zona era tratteggiata come non suscettibile di
costruzione, mentre invece, in un altro allegato, si indicava
l'indice di costruzione di quella zona. Qualcuno ha detto che il
disegnatore si è sbagliato a tratteggiare in un determinato modo, e
che avrebbe dovuto tratteggiare in un altro modo; però, sia ben
chiaro, io a parte questa polemica tra Benzo e Fosson, sulla quale
non ritorno. Io, per la serietà e per la regolarità di questa
pratica, io invito formalmente la Giunta a fare firmare dal
progettista questi disegni, a farli datare, e a farli autenticare
dal Segretario Generale dell'Amministrazione, perché solo così noi
abbiamo la garanzia dell'autenticità di questi papiri, che sono
soltanto dei papiri e niente altro, fino a quando questi disegni
non portano la firma del progettista, la data e l'autenticazione
del Segretario generale; così si istruisce una pratica
amministrativa. Quale garanzia abbiamo noi, al momento,
dell'autenticità di questi documenti e che non si faccia
l'escamotage dell'ultimo momento.
Voi vi siete assunta oggi una pesante responsabilità, quando voi
avete respinto quel nostro emendamento nel quale noi chiedevamo che
non si costruisse sull'estremo bordo nord, sull'estremo limite nord
del pianoro di Pila, voi, proprio perché siete non i titolari, o
gli esercenti del diritto di veto, ma perché voi obbedite agli
interessi privati, voi avete deciso di fare una fila di case in
fondo ai prati di Pila, e così gli sciatori e i turisti che
arriveranno in quel punto avranno il piacere di vedere una fila di
case e non vedranno più, come si può vedere adesso, né il Monte
Bianco, né il Velan, né il Grand Combin, né il Monte Rosa, né il
Cervino. Io vi faccio i miei complimenti per questa bella
decisione.
Un momento, quando è, un mese fa, alla televisione abbiamo visto
un documentario, e, cosa eccezionale per la nostra televisione, che
vale così poco, dobbiamo dire che questo documentario era una cosa
notevole, poiché dimostrava la necessità di difendere la montagna,
la bellezza della montagna, l'ambiente forestale ecologico, e
l'equilibrio biologico della montagna, e noi Valdostani abbiamo
avuto il dolore di vedervi additare dalla televisione, a tutta la
Nazione italiana, come quella popolazione che non è sensibile a
questi problemi. E per documentare queste cose la televisione, in
quel documentario ha presentato a tutti i tele... come si chiamano?
Tutti gli utenti della televisione, le fotografie di quelle
sconcezze che si sono fatte a Breuil Cervinia, e quando questo
simulacro di piano sarà stato eseguito e sarà stato attuato, noi
avremo certamente il dispiacere di vedere di nuovo alla televisione
un documentario nel quale si faranno vedere le torri alte 30 metri,
i grattacieli, i blocchi di cemento armato, e col commento che i
valdostani non sanno difendere la bellezza delle loro montagne. Ma
di queste cose sarete voi, e soltanto voi, i responsabili, perché
noi, per quanto tempo ci siamo accaniti in questa battaglia ideale,
non per difendere interessi privati, ai quali noi siamo
completamente indifferenti, ma per difendere dei nobili ideali.
Quindi, io dico, e concludo, niente ostruzionismo da parte
nostra, noi abbiamo parlato a lungo, abbiamo parlato
esaurientemente, dicendo alla Giunta, richiamando l'attenzione
della Giunta su fatti che la Giunta ignorava nel modo più assoluto,
ma noi questo l'abbiamo fatto per difendere un patrimonio ideale
della nostra Valle che voi invece state compromettendo: perché?
Perché voi vi siete lasciati prendere dalla psicosi preelettorale,
e voi temevate il rimprovero che qualcuno vi potesse dire che non
avevate risolto il problema di Pila. Era una piccola accusa questa
in confronto alle accuse che oggi una parte più intelligente, più
provveduta, a livello culturale ed intellettuale più alto, può
rivolgervi giustamente, e non soltanto gli abitanti della Valle
d'Aosta, ma tutti coloro che in Italia e fuori hanno ancora quel
senso del bello, al quale voi siete completamente estranei, perché
voi, scusatemi, questa parola dura, voi siete i Beoti della Valle
d'Aosta, voi siete degni dell'antica Beozia che era nota perché
mancava completamente di una concezione civile di quelli che devono
essere gli interessi collettivi. A voi gli interessi collettivi che
sono tutti interessi ideali, a voi non interessano, non interessano
perché siete incapaci perfino di sentirli.
Montesano (P.S.D.I.)
- Consigliere Caveri, questa ultima
frase è un po' pesante per il Consiglio...
(si sente Caveri in
lontananza) ...
va bene, è un apprezzamento politico, ma dice,
siete incapaci di concepire, mi sembra, mi sembra un po'
grave...
Ora, Consigliere Germano...
(si sente in lontananza un battibecco Bordon-Caveri)
Germano (P.C.I.)
- Bordon, sei sempre stato bravo, adesso
che tocca a me cominci già?
Io credo che questo strascico alla discussione non ci sarebbe
perché abbiamo avuto agio di esprimere le nostre posizioni, di fare
le nostre proposte, non abbiamo sentito molte risposte, per la
verità; però, secondo me si poteva evitare se l'avvocato Bionaz non
avesse quel brutto vizietto, vizietto, di fare sempre della
politica anche quando non si deve fare della politica. Deve dire,
l'aveva già detto questa mattina, questa mattina ha detto "Abbiamo
perso la giornata", adesso deve dire di nuovo "Abbiamo perso un
giorno"; non è vero, non è vero, non l'abbiamo perso perché qualche
miglioramento, anche se poco, c'è stato, quindi, se non ci fosse
stata la nostra opposizione, questo miglioramento non sarebbe
avvenuto, quindi non si è perso un giorno.
Ma poi vi è anche un'altra ragione, un'altra ragione per cui noi
a volte perdiamo del tempo, perché vi è un'altra posizione politica
nell'avvocato Bionaz, ed è quella di non considerare, di non
valutare il Consiglio. Lui dice, l'ha detto questa mattina: "Ma, se
vincete le elezioni, voi dite di vincere le elezioni, domani siete
voi Giunta, quindi comandate tutto voi, non siete contenti"? No,
non siamo contenti, anche se vinciamo le elezioni, perché noi
abbiamo una visione corretta di quelli che sono i compiti della
Giunta e di quelli che sono i compiti del Consiglio, cosa che voi
non avete; e come si dimostra che non l'avete? A parte che
probabilmente voteranno contro il tuo emendamento, a parte questo,
ma come si è sviluppata questa discussione? Qui non faccio dei
rimproveri al Presidente del Consiglio, perché il Presidente del
Consiglio ci ha trasmesso gli allegati quando glieli hanno mandati,
col personale che c'è, però, nella realtà cosa è avvenuto? L'ordine
del giorno del Consiglio deve pervenire dieci giorni prima della
seduta; è arrivato, corredato dei suoi allegati, è arrivato dei
giorni prima, l'ordine del giorno; gli allegati sono arrivati due
giorni prima; gli allegati di questa questione sono arrivati il
giorno del Consiglio, nessuno li capiva, nessuno li poteva
interpretare, sono arrivati il giorno del Consiglio; ma questo è
rispettare il Consiglio? Questo è pretendere che i Consiglieri
portino un contributo serio, elaborato, studiato, preparato... per
migliorare le iniziative? No. Questo è disprezzare, disprezzare il
Consiglio.
Ma, andiamo avanti, ti danno un allegato il primo giorno, ne
vediamo un altro alla sera, ne vediamo un altro oggi, alla
conclusione, tre tipi di allegati. Ora, io mi domando seriamente
quale sarà l'allegato che voi unite a questa legge, e se questo
allegato che voi unite alla legge, pretendete di poter dire che il
Consiglio ha votato su questo; non lo so come lo farete, non lo so,
perché un allegato che fosse allegato sul quale discutiamo, non ce
l'abbiamo ancora neanche adesso, eppure dovremmo averlo in visione
da dieci giorni prima, prima del Consiglio.
Poi, si dice: "Ma i tecnici non li abbiamo sentiti, perché la
Giunta è una cosa importante, lo facciamo noi"; ma i tecnici
servono proprio per questo; ad ogni allegato l'istruzione della
pratica, vuole dire che alla decisione politica che si assume, si
allega il parere dei tecnici, quelli nostri, a volte anche di
tecnici esterni; qui non abbiamo avuto il parere di un tecnico e
gli allegati non sono firmati da nessun tecnico; non sappiamo chi
sono e non si possono queste cose risolverle dicendo dopo,
nell'applicazione, chiameremo i tecnici; no, i tecnici bisogna
chiamarli per fare il piatto, perché il piatto, quando è fatto, lo
mangiamo come è, non possiamo cambiarlo, non possiamo fare un'altra
cosa, dobbiamo mangiare quello lì; e quali sono le cose che voi non
avete accettato? Sono le cose di fondo, quelle che interessano le
tasche degli speculatori, gli interessi di quell'80% che c'è
nell'Alpila; voi non avete voluto toccare gli indici volumetrici; e
perché non li avete voluti toccare? Ce l'avete detto, perché se no
gli altri non accettano; allora voi, per vostra ammissione, date a
questi il massimo profitto; non avete tentato di dire, offriamone
uno medio, di modo che siano interessati lo stesso, ma si possa
rispettare di più la bellezza, che alla lunga, poi, sarebbe anche
interesse loro, perché non è detto che una stazione dotata di
grattacieli possa avere un grande sviluppo; ci sono esempi dove uno
sviluppo del genere ha portato ad una riduzione del turismo;
quindi, voi questo punto non lo avete voluto toccare, eppure noi
abbiamo dimostrato questa mattina, con ampiezza, e oggi la cosa
viene ancora aumentata, perché questa mattina, dicevamo, il settore
1 B, 22 ettari, allo 0,7 mc. per mq. porta mc. 157.000. In questa
zona, dato che si tiene libero il campetto, bisogna che si
costruisca tutto intorno, e viene fuori un biscione alto e largo 10
metri, e lungo 1300; oppure, un biscione, alto e largo 20 metri, e
lungo 650, non dico l'altra per esagerazione; ma adesso bisogna
correggere questo biscione, perché abbiamo appreso all'ultimo
momento, dall'ultimo allegato, che tutta la costruibilità che c'è
sulla zona 1 B, 1 A, viene trasferita all'1 B e sono altri, grosso
modo 27500 mc. che si aggiungono; questo biscione diventa ancora
una cosa più grossa, più esagerata di prima; questo voi non lo
avete voluto toccare, e qual è la scoperta, da Diabolik o da 007,
che fa il nostro avvocato Bionaz, dice "Io ho inventato il veto", e
ha rassicurato parecchi di quelli che erano preoccupati come noi,
con questo veto.
Ma cos'è questo veto? Dice che per essere approvate, le
deliberazioni - mi corregga se sbaglio - devono avere il voto di
almeno uno dei rappresentanti della Regione; avvocato Bionaz, ma i
rappresentanti della Regione, se non mi sbaglio, m'hanno detto che
ce ne sono quattro; due di questi sono dei classici voltagabbana,
l'hanno già fatto, lo possono ancora fare, perché voler insistere
su questa cosa? Siamo di fronte a cifre di 10, 8, 9, non so, 12
miliardi; io non faccio mica dei nomi, voi li conoscete, teneteveli
per voi, è chiaro che chi è abituato a cambiare giacca, la giacca
continua a cambiarla; è un costume che certi uomini hanno, cosa
volete fare; quindi non mi dite queste cose, che quello è un veto,
quello non è un veto, il veto era se si diceva: "Se c'è il voto
contrario di uno della Regione non si può fare", allora è un veto,
allora si era sicuri, ma non in quel modo.
Poi l'altra grande scoperta, facendo gli elogi all'amico
Andrione, beh, le spese le togliamo, saranno poi oggetto di un
piano, dove turismo e lavori pubblici vedranno loro i soldi e così
via; ma questo cosa vuole dire? Vuole dire che i piani per
l'urbanizzazione li paghiamo noi, e che l'Alpila si prende solo i
soldi della zonizzazione, e dell'edificazione che farà, o vuole
dire che paga l'Alpila la sua parte, se vuole avere anche i
profitti? Non è mica un terreno che si scansa così facilmente, a
cuor leggero; io non discuto se sono 400 milioni o se sono due
miliardi, ma è chiaro che qui ci sarà il tentativo di addossare
all'Ente pubblico le spese di urbanizzazione primaria, e agli
speculatori i vantaggi che la speculazione su questi terreni darà;
questa è la situazione.
Allora, noi non è che vogliamo fare perdere altro tempo perché
abbiamo già detto le cose come stanno, tutti qui a parole siamo
stati dell'opinione che bisogna impedire una nuova Cervinia, siamo
stati dell'opinione che non ci deve essere uno scempio di questa
zona, tutti abbiamo detto "vogliamo che questa zona sia sfruttata
in modo razionale, in modo che serva e alla zona e agli abitanti e,
come interesse generale, alla Valle d'Aosta"; è chiaro però che se
noi voteremo questa legge senza modificare gli indici volumetrici,
c'è poco da fare, noi avremo lì un'altra Cervinia, ma peggiorata,
peggiorata rispetto a quella che è Cervinia. Non solo, ma se non
stiamo ben attenti, noi ci troveremo di fronte a dover pagare le
spese di urbanizzazione, a vantaggio di una Società che nell'80% è
una società privata. Per cui, io raccomando ancora di pensarci
sopra, come votiamo, di pensarci sopra perché non è che questo sia
una grande cosa per le elezioni; so che alcuni di voi pensano a
questo come ad un fatto elettorale; il fatto elettorale è sempre
una cosa contingente; può servire per queste elezioni, lo possiamo
pagare in altre elezioni, perché elezioni ne avverranno ancora, e i
fatti daranno ragione a chi ha ragione; pensiamoci sopra, non
succede tutto in quel mese di aprile, perché saremo ancora qui, o
maggioranza o minoranza e vedremo le cose come andranno, e ci
batteremo ancora. Teniamo presente invece un altro fatto, che se
noi, a cuor leggero, non modifichiamo queste cose, queste cose che
sono indispensabili, noi voteremo per fare sì che Pila diventi un
giardino di cemento armato invece di essere il giardino che è
attualmente.
Chamonin
(U.V.)
- Sarò bravissimo ed erano delle
considerazioni personali che volevo fare, su delle considerazioni
fatte da consiglieri nei miei riguardi.
Manganoni non aveva bisogno di fare dell'ironia su quanto avevo
chiesto e che è stato accettato, perché per la precisione non avevo
chiesto le tre piantine che lui dice, ma avevo chiesto tre cose:
avevo chiesto, precisamente, la non edificabilità del Jardin
Public, per le strade avevo chiesto un adeguamento dei tracciati ed
il rimboschimento non solo delle scarpate, ma del doppio del
terreno occupato stabilmente dal sedime, in modo da non depauperare
il patrimonio boschivo; e come terza cosa avevo chiesto una diversa
sistemazione della strada di accesso a Beutère e possibilmente lo
stralcio di questa lottizzazione.
Sono lieto, sono lieto che tutto questo sia stato accettato.
E al Prof. Barone dirò che queste osservazioni le ho fatte
secondo la mia coscienza, queste osservazioni le ho fatte secondo
la mia coscienza, e secondo le modeste, modestissime capacità che
posseggo, pur professandomi ignorante in materia di urbanistica,
fra i tanti emeriti urbanisti che siedono in questo Consiglio.
Bionaz (D.C.)
-
(Si sente una voce in lontananza)
...Già, ma devo pur rispondere a quello che mi avete detto, se non
volete aver sempre ragione voi, abbiate pazienza...
Dunque, è apparso effettivamente, da tutta la discussione, che
c'è la volontà di definire il problema di Pila; io mi sono opposto
a che i piani particolareggiati vengano approvati dal Consiglio,
perché? Ci sono delle ragioni, ci sono delle ragioni. Intanto, la
Giunta, qui, presenta due garanzie: quella che io ritengo logica, e
che ritengo anche normale, di avere la possibilità e di avere anche
i mezzi per giudicare, per giudicare l'opportunità o meno di
approvare certi piani; secondo: un'altra garanzia, ed è quella del
diritto di veto in seno al Consiglio di amministrazione dell'Alpila
e questo è molto importante. Evidentemente voi non darete molta
importanza a queste cose, perché, nel passato, non vi siete mai
serviti di questo veto. Io penso che se ce ne siamo serviti, è
nell'interesse del paese, della Valle, e questo è un merito che
certamente, certamente, è destinato a metterci al riparo di molte
sorprese.
Secondariamente, c'è una esigenza di celerità, di celerità; i
piani regionali, se non presentano una certa urgenza, potrebbero
anche venire al Consiglio, ma qui c'è dell'urgenza; perché c'è
dell'urgenza? Voi sapete che non siamo ancora sicuri, non siamo
ancora sicuri, io lo spero, che sia possibile, sì, di poter ancora
deliberare dopo la scadenza, e... è un concetto che è stato
ribadito dal collega Barone; non solo, non solo, dice, 20% contro
80%, ma non è vero, non è vero che noi dobbiamo sopportare i voleri
dell'80%, non è vero niente, perché noi qui, proprio con questo
diritto di non approvare le delibere, l'80% non conta niente. Potrà
contare, naturalmente, per quella che è la predisposizione di certe
impostazioni, ma quando vedessimo che queste impostazioni non sono
accettabili, sono deteriori e non convengono alla Valle, noi
abbiamo il mezzo per poterle respingere; quindi, su questo insisto,
abbiamo il mezzo. Non perché noi vogliamo creare delle difficoltà e
sottoporre ad un altro organismo superiore a quello della Giunta
l'approvazione di questi piani, perché ci sono delle ragioni di
celerità, di urgenza, non solo, ma ci sono delle garanzie
sufficienti perché la Giunta possa fare... sia in condizione di
poter far bene.
Poi, dicevate un momento fa che alla SAV si era dovuto
accettare, non so io, dei pedaggi particolari: se noi avessimo
avuto i mezzi che abbiamo con questa, con questo atto, vi assicuro
che... d'accordo, però, Lei ha poi dato la spiegazione esatta, ha
detto, non siamo qui, addirittura siamo estromessi, ma io ho
parlato, parlavo di altre questioni che Lei certamente si è trovato
a dover dirimere, dove se avesse avuto la possibilità con i suoi
colleghi, rappresentanti della Valle, di mettere un no, credo che
avrebbe superato delle situazioni anche difficili, questo
certamente.
Dice, Manganoni, continuando, dice, indice di edificabilità,
confronto che non regge della collina di Aosta con la collina di
Torino; ma scusate, è un confronto comparativo, è un confronto che
si cerca per sapere se proprio si sono commesse delle enormità,
vediamo qui 0,90%, Torino 0,70%, Torino passa per essere la Città
più gelosa, diciamo, e anche meglio attrezzata, in fatto di piani,
0,70 la collina di Torino, che è poi tutto un gioiello, non diciamo
mica che sia l'optimum quello che vi presentiamo, non lo diciamo
questo, però diciamo che è tutto quello che si può fare, tutto
quello che si può fare e perché prendiamo dei paragoni? Prendiamo
dei paragoni anche per tranquillizzare il Consiglio che delle
enormità, anche in questo caso, non le abbiamo commesse, e siamo
convinti di non averle commesse.
Fosson dice, non vi è trasferimento di indici, da zona a zona: è
vero, per la zona 1 A, 1 B c'è, però è stato detto, non potere dire
che abbiamo fatto dei sotterfugi, è detto chiaramente. Per questo
io volevo soltanto che fosse chiaro questo, è stato detto e scritto
nella relazione, e voi potete dire che qui abbiamo cercato di
menarvi per il naso; non è assolutamente vero, d'altronde è una
cosa che non si dovrebbe mai fare e che non abbiamo fatto.
Il collega Barone dice "È un problema molto sentito", sì, è
molto sentito, è vero, ma collega Barone, è da 20 anni che se ne
parla, è da 20 anni che si parla del problema di Pila, è più di 20
anni, perché mi ricordo che, se non sbaglio, il progetto Olivetti
era ancora, diremo, nei primi anni, prima della Liberazione, e poi
c'è stato, mi pare, presentato anche dopo; pensi un po', con tutto
questo tempo che è trascorso, se il problema di Pila non fosse un
problema sentito, ma è giusto che sia sentito, un problema qui, una
zona che si affaccia sulla città di Aosta, è una bella zona, e
perché non dovrebbe essere sentito? E non abbiamo il merito di
farlo resuscitare noi questo problema perché qui se ne è discusso,
che c'è molto pubblico che ci sente; no, e perché proprio c'è tutto
un passato, tutto un passato che si ricollega a questa questione, e
naturalmente è sentito, e noi abbiamo, perché l'abbiamo proprio
voluto affrontare anche in extremis, negli ultimi tempi della
nostra legislatura, perché proprio ci sentiamo in dovere di non
lasciarlo, di non prolungare oltre questa attesa, e non solo noi,
ma questo dovere l'ha sentito specialmente il Comune di Gressan e
bisogna dare atto di questo agli amministratori di Gressan, che
hanno voluto, hanno fatto di tutto perché si fossero accelerate le
procedure e oggi si potesse decidere finalmente su questa
questione.
Collega Barone, non è vero che il Consiglio, che quelli che,
diciamo, approvano la nostra impostazione, che sia la Giunta ad
approvare i piani, non è vero che sono degli autolesionisti, sono
gente che si rende conto della funzionalità dell'organo che deve
predisporre, che deve giudicare di questi piani, della
funzionalità, perché si potrebbe anche dire, ma sì, è bene, lo
faccia il Consiglio, ma se tutte le volte che c'è una richiesta di
edificazione si viene a portarla in Consiglio, ditemi voi se non
cadiamo in un eccesso opposto a quello che vorremmo raggiungere,
allo scopo che vorremmo raggiungere, dunque non c'è nessun
autolesionismo, c'è semplicemente, io lo dico molto amichevolmente,
c'è semplicemente una preoccupazione che gli organi che sono
predisposti a certe funzioni siano funzionali e possano lavorare in
un clima, naturalmente, in un clima di agibilità, che consenta di
risolvere il problema.
Poi devo rispondere alla chilometrica replica dell'avvocato
Caveri. L'avvocato Caveri dice "Siamo noi che abbiamo predisposto
la Società Alpila"; benissimo, questo merito, se ce l'ha, nessuno
glielo toglie, nessuno; ma allora che merito, se questo merito c'è
e c'è questa preoccupazione, lasciamo indietro tutto il passato,
non conta niente, meriti o non meriti, non conta niente, guardiamo
all'avvenire e guardiamo specialmente di accelerare questi tempi,
perché se ci culliamo nei meriti che abbiamo avuto nel passato, e
nel presente e per il futuro non facciamo niente, abbiate pazienza,
tutti questi meriti scompaiono. E non è neanche il caso poi che si
possono invocare, assolutamente, non si potranno invocare, quando
tutto si ferma, perché? Perché non ci si sente di andare avanti e
di affrontare i problemi in un modo frontale, perché questo è un
problema che va affrontato in un modo frontale, come del resto è
stato fatto qui.
Poi, i grattacieli, ma si continua ad insistere che bisogna
evitare i grattacieli a Pila. Ma io vi assicuro che abbiamo tutti i
mezzi, ve lo dico per la centesima volta, se è necessario abbiamo
tutti i mezzi e gli strumenti e nostra disposizione per evitare
tutti questi inconvenienti; ma voi continuate a dire che noi daremo
uno strumento, che noi siamo per approvare uno strumento che non ci
consente di poter fermare queste speculazioni e che non potremo,
naturalmente, neanche fermare i grattacieli.
Io non sono assolutamente convinto di questo, e sono
assolutamente convinto del contrario. Dunque, nessuna paura, sarà
fatto tutto quello che deve essere fatto per non urtare né il buon
gusto, né il passaggio e per conservare a quella zona quelle
caratteristiche che veramente meritano di essere conservate.
I paragoni fra Torino e Pila, ma è evidente che li facciamo, ma,
ripeto quello che ho detto un momento fa; si fanno a scopo
comparativo, perché ci tranquillizza il fatto di avere adottato,
non so, di aver approvato degli indici che non sono così enormi,
che non sono a distanza così chilometrica da quello che si fa
altrove, ma questo è chiaro. Ora, non è mica che diciamo che questo
è l'optimum, è quello che si deve ottenere, che si può ottenere.
Dite "voi siete i servitori di quell'80% di azionisti della
Società", ma abbiate pazienza, se lo facessimo da noi soli, questa
valorizzazione di Pila, se fosse soltanto la Regione a pensarci, la
Regione potrebbe anche prendere le decisioni che vuole, però, qui,
abbiamo da fare anche con altri, è una società che indubbiamente
deve anche guardare, nell'insieme, diciamo, a certe esigenze. Ora,
quando si arriva al limite, diciamo, al limite onesto e corretto di
quello che sono le possibilità di investimento, bisogna anche
rendersi conto che non bisogna andare oltre perché potrebbe anche,
diciamo, rompersi quell'equilibrio possibile, ed allora si cadrebbe
nell'eccesso opposto, non si può più fare nulla perché adesso più
nessuno vuole sentire parlare di questa compartecipazione.
Penso che anche voi siete preoccupati di questo aspetto, a parte
che io sono convinto che voi voterete questa legge, a parte questo
fatto, ma anche voi siete preoccupati di questo, perché l'unica
società, e, anzi, vi date anche il vanto di averla creata voi, di
aver creato voi... noi, perché è stata costituita il 26 novembre
dell'anno scorso, ma vi date comunque il vanto di aver predisposto
il necessario perché potesse, diciamo, vedere il giorno, questa
società, e allora li avete proprio scelti voi questi componenti e
se li avete scelti è perché proprio bisognava prendere, scegliere
dei componenti, banche, istituti, enti, che dessero una certa
garanzia, garanzia particolarmente di disponibilità di capitali,
perché purtroppo senza quelli non facciamo niente, non facciamo
assolutamente nulla, e ricadiamo, naturalmente, così, nel nulla,
perché non si fa niente, non ci sono i soldi, e si continua ad
aspettare, e si continua ad aspettare, e Gressan continua ad
aspettare e tutta la zona di Pila, naturalmente, nell'attesa che si
costruisca una baracca di più, o delle case di sei piani, di là,
ecc... così, a bâtons rompus, come dice Andrione, così, senza
nessuna regolamentazione. Oggi si vuole presentare una legge che è
lo strumento più valido per la protezione di questa località, e noi
ci sentiamo dire che saremo giudicati come gli assassini di Pila,
abbiate pazienza! Sono delle espressioni che si sentono qui, perché
qui è il luogo dove noi veniamo a lavarci i panni, dove veniamo a
farci, a scambiarci le gentilezze, ma questo non corrisponde
neanche al vostro convincimento, certamente non corrisponde neanche
al vostro convincimento, perché altrimenti, altrimenti, non avreste
riconosciuto che ove è possibile accogliere certe proposte, le
abbiamo accolte, e voi lo riconoscete, le abbiamo accolte. Oltre
quello noi non ci sentiamo perché? Perché non vogliamo giungere
alla rottura. Ora, sappiamo, non è una supposizione, è una
dichiarazione che è stata fatta da quelli, dai responsabili del
Consiglio di amministrazione, scadono delle opzioni, ci sono, da
altri Presidenti, si dice "o si realizza qualche cosa o altrimenti
io non mi sento di presiedere una società che, bene o male, non
vuole fare niente", allora noi diciamo, andiamo pure, facciamo pure
tutto il possibile per limitare certe, diciamo, certe libertà, però
limitiamole nel margine di quello che è consentito per poter non
rompere quell'equilibrio che è quello del quale bisogna
assolutamente tenere conto quando bisogna andare a cercare dei
capitali e questi capitali certe esigenze ce l'hanno.
Perciò è chiaro che non serviamo assolutamente i padroni del
vapore; questi padroni del vapore, intanto non esistono per me i
padroni del vapore, perché i padroni del vapore siamo noi, io sono
sempre di questo convincimento, scusate se lo ripeto, padroni di
questo vapore siamo noi, siamo noi! Il paragone con la questione
dello Zerbion, ma anche qui cadete in contraddizione perché siete
proprio stati voi che avete previsto la possibilità della
sostituzione della funivia dello Zerbion, siete stati proprio voi a
prevederlo, e l'avete preveduta nel contratto, e qui è stato
giustificato il perché si è modificata la convenzione, il perché si
è modificato il piano di realizzazione delle opere di St. Vincent,
l'abbiamo giustificato e i Consiglieri l'hanno votato nel,,,
bisogna fare questo, perché questo conviene fare; ma, naturalmente
voi non l'avete votata perché, chiaro, sì, sì, il Consiglio l'ha
votato, dunque mi pare che su questo non c'è più nessun dubbio.
Dibattito inutile: ma quando io dico che questo dibattito è
stato inutile mi riferisco a tutte le ripetizioni che sono state
fatte qui da ieri ad oggi, Caveri ha parlato per mezz'ora un
momento fa ed ha ripetuto esattamente tutto quello che aveva già
detto ieri, tutto quello che era stato già detto ieri l'ha ripetuto
oggi, naturalmente rincarando la dose per quelli che sono gli elogi
alla Giunta e a noi, e questo, naturalmente, questa è una cosa che
è così congeniale al suo temperamento che non ci stupisce,
evidentemente.
Ben, voi mi dite, bisogna fare firmare questi progetti:
guardate, qui ci sono le piante, così come... quei disegni, così
come sono stati presentati; fino adesso questi disegni li trasmetto
al Presidente del Consiglio e pregherò il Presidente del Consiglio
di firmarli lui, dopo che li avrò firmati anch'io, perché questi
sono veramente le copie autentiche delle... delle modifiche che noi
abbiamo proposto oggi e che crediamo il Consiglio vorrà approvare,
in modo che non ci siano dubbi, che si possa poi cambiare, ecc...
ecc...
(voce di Caveri in lontananza)
Caveri
(U.V.)
- ...Firmati ed autenticati... quei
documenti che ci avete...
Bionaz (D.C.)
- Sono uguali... sono quelli... Dunque, su
questo nessun dubbio, e poi quando si specifica, come abbiamo
voluto fare in un emendamento aggiuntivo, non alla legge, ma alla
relazione, mi pare che possiamo essere tranquilli.
Evidentemente, voi ci parlate sempre che non ci assumiamo delle
responsabilità terribili, ma scusate, quando noi non abbiamo voluto
assumere delle responsabilità, ma ce ne siamo assunte e questa è
un'altra di quelle volte nelle quali noi assumiamo le nostre
responsabilità, ma assumiamo anche la responsabilità di fare in
modo che questo progetto di Pila, che questa valorizzazione di Pila
si abbia da realizzare, e non solo che rimanga sulla carta, si
abbia da realizzare, ecco...
Come finale del suo intervento, l'avvocato Caveri ha detto che
noi non siamo certamente dalla parte più intelligente e provveduta
dell'opinione, certamente; anche questo noi accettiamo, vuole dire
che gli intelligenti stanno tutti dall'altra parte e noi stiamo da
questa, però, se quelli sono gli intelligenti, dimostrano almeno di
non avere della buona volontà; noi, se siamo inferiori come
intelligenza, però come buona volontà dimostriamo di averne più di
voi, questo certamente è un dato di fatto che non potete
contraddire...
(si sente Caveri in lontananza)
Caveri
(U.V.)
- Ancora una volta Lei deforma
quello che io ho detto, io non ho detto niente affatto questo... Mi
consenta, Dr. Montesano, io ho detto che la parte più intelligente
e più provveduta della popolazione disapproverà quello che state
facendo, non ho detto che voi siate meno intelligenti di noi. Come
al solito Lei cerca di deformare quello che dicono gli altri... Dr.
Montesano, non riesco a capire perché Lei scampanella, perché io
avevo il consenso del Sig. Bionaz di questa replica.
Bionaz (D.C.)
- Senta,
neque
bat neque tal
,
da tutto quello che ha detto prima; è il necessario corollario...
Glielo ho detto, ma noi accettiamo anche questo, cosa volete, è la
salutatio
vespertina
di oggi, e noi La accettiamo,
cosa volete, ma gli ho detto che almeno, se non abbiamo quello,
abbiamo la buona volontà.
Germano dice "Però il colmo di tutto questo è che non si voglia
accettare la competenza del Consiglio a giudicare, perché io, sig.
Bionaz, sono quello che esautora il Consiglio dai suoi poteri,
dalle sue funzioni". Ma, Germano, e Lei poi mi viene sempre a dire
che io entro in polemica, ma, ma allora dica, io entro in polemica,
ma scusi, ma esautorare il Consiglio, è una cosa che si ottiene, o
che si fa, facendo quello che facciamo noi, o quello che si fa,
chiudendo a fil di ferro il Palazzo regionale? Me lo vuole dire?
Ecco, quello sì che è esautorare il Consiglio, quello vuole dire
neanche lasciarlo avvicinare al luogo dove deve esercitare le sue
funzioni; ecco, ma insomma, non le dica queste, esautoriamo il
Consiglio, non riteniamo che sia necessario, non riteniamo che sia
necessario il Consiglio, basta, e ve lo giustificate, mi
pare...
No, non abbiamo accettato di modificare gli indici volumetrici
per la stessa ragione che ho già detto prima, perché non vogliamo
che modificando o abbassandoli, abbassando, si corra il rischio, si
corra il rischio di rompere quell'equilibrio che deve essere
assolutamente rispettato ai fini, proprio, della realizzazione di
questa iniziativa, e poi, del resto, scusate, quando abbiamo, e ve
lo ripeto ancora, quando abbiamo in mano i mezzi che abbiamo, e gli
strumenti che abbiamo, mi sembra che possiamo anche essere creduti,
essere creduti se vi assicuriamo che faremo del nostro meglio e che
otterremo certamente il risultato di non lasciare che la zona di
Pila venga profanata, venga deturpata.
E poi, l'ultima cosa che io non ho capito è questa, dice "Ma ci
sono dei rappresentanti della Regione, che sono questi quattro
rappresentanti, ma che fiducia noi dobbiamo avere in questi
rappresentanti"? I rappresentanti, se non mi sbaglio sono: il Dr.
Balestri, l'Assessore Balestri, l'Assessore Benzo, il Sig. Chabod e
l'Assessore Bordon.
Mi sembra che non ci sia, non ho nessuna ragione, insomma,
almeno io come Presidente, nessuna ragione per dubitare, per
dubitare che non debbano fare il loro dovere. Dice "voltagabbana",
ma non so a che cosa si riferiva, a che cosa attribuiva questa,
diciamo, questo particolare aspetto, diciamo, della loro attività,
io non lo so, ma io non credo che se domani la Giunta dovesse dire,
in Consiglio di amministrazione dell'Alpila "vi dovete comportare
così", non ho nessuna ragione per ritenere che devono fare il
contrario; e non avete neanche voi questa ragione, non l'avete
neanche voi.
Cosa, per quanto riguarda le spese e per l'urbanizzazione, può
anche darsi, può anche darsi che nella sua, diremo, nel suo
insieme, le spese di urbanizzazione oltrepassino il miliardo, però
quelle, quelle che noi affrontiamo, quelle che noi affrontiamo, non
debbono certamente oltrepassare i 400 milioni. Insomma, la somma
dovrebbe essere quella ed allora vedete che rientriamo nella nostra
percentuale, nella nostra percentuale, oltre che... rientriamo
nell'ordine di idee di fare un piano che, attribuendo una certa
somma ed un certo finanziamento al Comune di Gressan, permette
proprio di raggiungere questo scopo; ma non è che paghiamo per
altri quello che altri dovrebbero pagare loro stessi; non è vero
niente! Se si contiene la spesa in questi limiti, diluita in
quattro o cinque anni, non creeremo nessun sconvolgimento alle
finanze regionali, nessuno.
L'ultima esortazione di Germano è quella di pensarci ancora su,
ma guardate, siamo qui da lunedì mattina e da ieri dibattiamo
questo problema; abbiamo ritenuto di accogliere i suggerimenti di
un tecnico, del Geom. Chamonin, che vede le cose sotto un profilo
certamente molto più esatto di quanto non lo vedo io, ma abbiamo
ritenuto di fare quelle modifiche, di accogliere quegli
emendamenti, quelle modifiche che sono da noi ritenute accettabili.
Ora, non vi riconosciamo mica il merito di aver sviscerato il
problema, tutt'altro! Io, ad esempio, conosco meglio il problema
oggi di quanto non lo conoscevo ieri; però se volevamo questo
risultato lo ottenevamo certamente già stamattina, e tutto quello
che è stato ripetuto qui certamente non ha giovato alla serenità
della discussione e non ha giovato neanche a quelli che sono,
diciamo, i risultati raggiunti, perché il Consigliere Andrione, già
stamane, ha affacciato certe ipotesi che noi abbiamo accettato;
quella, per esempio, delle spese e quella del Jardin Public, è una
cosa che siccome, anche noi, vedevamo opportuna, già stamattina,
scambiandoci delle idee anche con alcuni dei nostri avversari,
dicevamo, è una cosa che si può accogliere.
Dunque, vedete che il risultato c'è stato; sono d'accordo con
voi, però è un risultato che si poteva raggiungere ieri, anziché
raggiungere oggi.
Comunque, comunque, avvocato Caveri, non sorrida, sorrida pure,
ma si convinca di una cosa, si convinca di una cosa, che, per la
prima volta, presentiamo una legge che ha il merito, il merito di
poter regolarizzare, di poter disciplinare la valorizzazione di un
centro turistico importante. Abbiamo i mezzi giuridici, i mezzi
tecnici e i mezzi finanziari per affrontare questo problema;
facciamolo perché è urgente farlo, sia per le scadenze nostre, sia
per le scadenze che anche l'Alpila ha. E acquisteremo i meriti,
tutti insieme, il Consiglio acquisterà dei meriti, non per il
Paradiso, che dice Lei, perché non credo che sia molto convinto di
questi meriti, no, ci acquisteremo i meriti davanti a tutta la
popolazione della Valle d'Aosta, e anche di fronte alla popolazione
di Gressan, che da molto tempo aspetta proprio che la Giunta
regionale affronti questo problema, e non avremo, io penso, da
pentirci, se sapremo usare, se sapremo usare, con parsimonia, sì,
ma anche con decisione, quei diritti che ci spettano, sia come
compartecipanti alla Società, sia come Consiglieri che hanno
diritto di imporsi anche nel Consiglio di amministrazione.
Montesano (P.S.D.I.)
- Allora, io vorrei dire questo: il
Consigliere Germano mi ha chiesto la parola, però prima della
votazione della legge, le dichiarazioni di voto e quindi...
Germano (P.C.I.)
- ...o... la fine che fanno gli
emendamenti...
Montesano (P.S.D.I.)
- Allora, chiudiamo con i due
interventi del Consigliere Germano e del Consigliere Caveri.
Caveri
(U.V.)
- ...Dr. Montesano, io non parlo più
sulla questione di merito, mi riservo di fare delle osservazioni
sugli emendamenti e insisto che debbono essere emendamenti della
legge e non degli allegati.
Montesano (P.S.D.I.)
- Sì, ma Consigliere Caveri, io Le
dico, la mia osservazione, che ho fatta allora, era un mio punto di
vista; Lei l'ha respinta, quindi siamo d'accordo con Lei, di
portarli come emendamento alle leggi. Ora, per ogni articolo, ogni
Consigliere sa che c'è una discussione, c'è una discussione, quindi
gli emendamenti saranno portati alla votazione e quindi saranno
esaminati dal Consiglio.
Allora, la parola al Consigliere Germano.
Germano (P.C.I.)
- Brevissima, direi telegrafica.
Prima la questione che sbroglio in poche parole perché non
voglio aprire una polemica che non finirebbe mai; noi non abbiamo
impedito la funzionalità del Consiglio, noi abbiamo contestato che
il Consiglio non era in grado di funzionare e abbiamo commesso la
grande colpa di impedire, di cercare di impedire il funzionamento
di 17 su 35, che non è un funzionamento, e di rivolgerci al Popolo
per avere delle elezioni, la formazione di un nuovo Consiglio.
Chiuso, chiuso.
Seconda questione: questa è più, direi, la questione di fondo,
dipende da questo il nostro voto: l'avvocato Bionaz dice: "Noi non
siamo soggetti a quell'80%, noi siamo liberi di fare quello che
vogliamo, anzi, abbiamo anche il diritto di veto". Non è vero, non
è vero, perché noi cominciamo qui, in Consiglio, almeno qualcuno
comincerà in Consiglio a fare quello che vuole quell'80%, perché
l'avete detto voi "Non possiamo abbassare gli indici, altrimenti
quelli non ci stanno", c'è poco da fare, cominciamo già qui in
Consiglio, adesso, perché? Ma spiegatemi voi come potete impedire,
ad un proprietario, ad un futuro acquirente, o alla stessa società,
di costruire un edificio secondo le condizioni che la legge gli
detta; non potete impedirlo; la legge gli dà il diritto di
costruire lo 0,70% per ogni mq. e questo, vogliate o no, bisogna
che costruisca lo 0,70% ed allora, dove si sfogherà lo 0,70%, in
larghezza, in lunghezza, in altezza, dove volete, ma sarà quello
che la legge prescrive, non potrà esser diversamente.
Ora, io ho fatto l'esempio questa mattina: zona A, e adesso
abbiamo appreso che anche zona B e zona A sono unite, sono 25
ettari, press'a poco, sono 184.200 mc. che si faranno nella zona B,
in un tratto lungo un chilometro e mezzo; o si fa per un chilometro
e mezzo un edificio, alto 10 metri, e largo 10 metri, o si fa per
750 metri, cioè per metà, un edificio alto 20 largo 20 e spesso,
20, o ne farete uno altro 750 metri, e lungo e largo 20. Non c'è
niente da fare, non potrete dire, io farò il diritto di veto: ma
cosa? Io ho acquistato questo terreno perché ha questa potestà di
costruzione, quello dello 0,70, e quindi devo costruire su questo
0,70. Non c'è niente da fare, non c'è nessuno che potrà vietare
questo. L'unica che può vietare questo è la legge. Se noi invece
dello 0,70, diciamo lo 0,50 e il nostro emendamento non chiede per
le altre zone, dove c'è lo 0,45 e dove c'è lo 0,25, chiede soltanto
per questa, solo per questa.
Quindi, io ho già finito il discorso su questo argomento, credo
che tutti siamo abbastanza capaci e coscienti di capire queste
cose, nessuno potrà impedire questa costruzione, perché la legge ne
dà il diritto; se la legge non gliene dà il diritto e lo riduce,
allora, sì, ma se non lo facciamo, non cambia assolutamente
niente.
Due parole solo per le spese, perché, dice "Saranno 1 miliardo,
400 milioni sono la nostra parte, il nostro 20%", il nostro 20%,
no, 400 milioni sono le spese che si accolla la Regione e poi
quelle che si accolla l'Alpila, pagheremo di nuovo il nostro 20%,
questi 400 milioni sono in più, perché questa gente a cui diamo
questi diritti dovrebbe provvedere per la sua parte anche la
Regione, alla costruzione della urbanizzazione primaria. Questo
avviene in tutti i contratti che gli enti locali fanno con imprese,
con società e così via...
Montesano (P.S.D.I.)
- Allora, passiamo alla votazione
articolo per articolo. Io vorrei precisare, prima di tutto, due
cose: primo, pregare i Signori Consiglieri di mantenersi
possibilmente al loro posto, perché c'è una votazione, un po'
laboriosa, di questi articoli, c'è da votare secondo le richieste
presentate da due Consiglieri, di emendamenti; è vero, mi corregga
Germano se io non dico esattamente, gli emendamenti sono stati
richiesti dal Consigliere Germano, a nome di cinque consiglieri,
debbono essere votati a votazione a scrutinio segreto, e poi c'è la
votazione degli articoli per appello nominale, richiesta dal
Presidente Bionaz, a nome di cinque Consiglieri.
Perciò è una votazione un po' laboriosa e dobbiamo avere
pazienza, che si faccia, che si dia seguito a queste richieste.
Adesso richiamiamo i Consiglieri che sono fuori, se vogliono
entrare... manca solo Cusumano, c'è o è andato via?
Allora, preciso ancora che gli emendamenti vanno votati prima
dell'articolo, sono emendamenti aggiuntivi tutti, e quindi vanno
votati prima degli articoli.
Naturalmente ci sono cinque emendamenti all'articolo 2, poi c'è
un emendamento all'articolo 3, poi c'è un emendamento del
Consigliere Manganoni, che è un articolo aggiuntivo, il 4, e poi ci
sono degli emendamenti aggiuntivi all'allegato 1, e poi c'è un
emendamento soppressivo all'articolo 3, presentato dal Presidente
della Giunta.
Fosson
(U.V.)
- Volevo solo chiedere, sempre per
la chiarezza; prima di votare la legge, noi votiamo anche
l'allegato 1...
Montesano (P.S.D.I.)
- Dopo lo votiamo.
Fosson
(U.V.)
- No, perché praticamente, dico, ad
un certo momento bisognerà pur vedere perché se ci sono degli
emendamenti all'allegato 1, se si fanno degli emendamenti
all'allegato 1, avendo votato la legge... ci sono degli emendamenti
alla legge; ho capito quello che ha detto Lei prima: emendamenti
alla legge, agli articoli della legge; ci sono degli emendamenti,
almeno ce n'è uno fino adesso, emendamento all'allegato...
(dialogo Montesano - Fosson)
Montesano (P.S.D.I.)
- ...Quindi gli emendamenti
presentati dall'On.le Caveri sono alla legge... emendamenti
aggiuntivi... gli emendamenti presentati dall'On.le Caveri sono
alla legge...
Fosson
(U.V.)
- D'accordo, d'accordo, ma, dico,
possono esserci degli emendamenti nell'esame anche delle norme di
attuazione, che poi fanno parte della legge...
Montesano (P.S.D.I.)
- ...Ma non possiamo votare prima
l'allegato prima della legge. Non è stato fatto mai, io non
ricordo; non è stato fatto mai; ora, giustamente l'avvocato Caveri,
probabilmente proprio per questa ragione, ha voluto che gli
emendamenti andassero nella legge, è vero avvocato?
Fosson
(U.V.)
- Un momento, forse c'è un
malinteso... D'accordo che bisogna votare prima tutti gli
emendamenti e tutti gli articoli della legge, ma prima di votare la
legge nella sua interezza, bisognerà pure vedere anche l'allegato,
è questo...
Montesano (P.S.D.I.)
- Sì, sì, ha ragione.
Fosson
(U.V.)
- C'è solo un malinteso in
quello...
Caveri
(U.V.)
- Lei interpretava il perché io ho
presentato gli emendamenti alla legge; ma, mi perdoni, ma
l'interpretazione del mio pensiero non è esatta, cioè, il mio
intento è questo: ho presentato gli emendamenti alla legge, perché
se degli emendamenti sono inseriti in una legge, hanno una ben
maggiore efficacia giuridica che se sono emendamenti degli
allegati; per questa ragione.
Montesano (P.S.D.I.)
- Giusto.
Bionaz (D.C.)
- Vorrei precisare, signor Presidente, che
gli emendamenti da inserire all'articolo 8 dell'allegato non sono
emendamenti né aggiuntivi né sono emendamenti di precisazione,
integrativi, però sono già contenuti nella, diremo, sono già
contenuti nelle modifiche che sono state apportate alle
planimetrie.
Montesano (P.S.D.I.)
- In ogni modo, non ha importanza,
Presidente, di questa definizione perché mettiamo, al n. 8 mi pare,
è stato... i numeri sono 7 dell'allegato, mettiamo al n. 8 il testo
di quella aggiunta.
Bionaz (D.C.)
- Però di emendamenti alla legge ce n'è uno
solo ed è soppressivo.
Montesano (P.S.D.I.)
- Articolo 1
(la segretaria
legge)
Manganoni
(P.L.I.)
- Scusi, l'allegato A sarebbe
questo... no? Perché qui c'è scritto, allora, precisiamo, ecco è
questa la domanda che io vorrei porre... Noi come allegati abbiamo
avuto questo sgorbio, poi, oggi, abbiamo preso visione di
planimetrie leggibili, che si possono chiamare planimetrie, dove
effettivamente si capisce quello che si vuole fare a Pila, mentre
da questo sgorbio non si capisce assolutamente niente, no. Ora, io
vi chiedo, voi per allegato A, cioè, quello che sarà allegato alla
legge, no...
Montesano (P.S.D.I.)
- È quello da cui è stata riprodotta
questa copia un po' infelice, ma è l'originale... è lo
stesso...
Manganoni
(P.L.I.)
- Sì, ma è così?
Montesano (P.S.D.I.)
- No, non è così, è fatta
meglio.
Manganoni
(P.L.I.)
- No, non per polemizzare... lo
vuole aprire... ah, ah, quello, ecco... se allegate quello, quello
è leggibile, quello è comprensibile, a me preoccupava solo che voi
prendeste come allegato, come è scritto qui, come allegato A...
però vedete, la polemica è chiusa, la discussione è chiusa, però,
se voi ci davate quello, invece di darci questo...
Montesano (P.S.D.I.)
- Altre osservazioni?
Chi approva l'articolo 1 alzi la mano. Contrari? Astenuti? Il
Consiglio approva con 34 voti.
Adesso andiamo all'articolo 2, dobbiamo votare a scrutinio
segreto il primo emendamento del Consigliere Caveri "È dichiarata
inedificabile la zona del Jardin Public"... C'è la richiesta da
parte del Consigliere Germano, a nome di cinque Consiglieri, per la
votazione segreta; quindi perciò sarà un po' lunga, sarà un po'
indaginosa. Un momento... Dunque, c'è da fare osservazioni?
Consigliere Lustrissy.
Lustrissy
(D.C.)
- Questi emendamenti possono
costituire un testo unico in aggiunta all'articolo 2...
Montesano (P.S.D.I.)
- Ogni emendamento deve essere
votato volta per volta.
Lustrissy
(D.C.)
- D'accordo, però è un testo.
Germano (P.C.I.)
- Io mi auguro, Lustrissy, che almeno
qualcuno sia accettato, almeno qualcuno...
Montesano (P.S.D.I.)
- Per gli articoli, scusi, è stato
chiesto, io mi sono segnato, Presidente Bionaz, votazione per
appello nominale degli articoli... va bene, allora bisognava che mi
si dicesse... Allora, osservazioni? Il significato del voto:
pallina bianca accoglie l'emendamento, pallina nera respinge
l'emendamento.
Articolo 2, primo emendamento, dopo ci saranno gli altri: "È
dichiarata inedificabile la zona del Jardin Public".
Bionaz (D.C.)
- ...Siccome anche noi, nella pratica,
questo emendamento lo abbiamo inserito nella planimetria,
evidentemente votiamo questo. Perché non votiamo l'emendamento
suggerito dall'avvocato Caveri, perché? Perché qui non è detto dove
è il Jardin Public e in che cosa consiste, invece nella nostra
planimetria sono contenuti anche i margini ai confini, perciò, da
parte nostra, votiamo contro questo emendamento per l'insufficienza
della sua formulazione.
Caveri
(U.V.)
- ...Sufficienza, esiste solo per
chi non so, come non sa il Sig. Bionaz dove è il Jardin Public. Noi
sappiamo dove è il Jardin Public, quindi non occorre dire di
più.
Montesano (P.S.D.I.)
- Se ci sono altre osservazioni,
perché, iniziata la votazione, non è concessa più la parola.
Risultato della votazione: presenti 34, votanti 34, maggioranza
18, favorevoli 15, contrari 19. Il Consiglio respinge.
Si passa al secondo emendamento, dell'articolo 2
"È
dichiarata inedificabile nella parte di cui all'allegato B, zona 1
B, situata a nord, delimitata dallo ski lift della seggiovia di
Chamolé".
Osservazioni?
Andrione
(U.V.)
- Scusi, è forse la dattilografa
"È dichiarata inedificabile la parte della zona di cui
all'allegato B"
... e via dicendo... No, semplicemente per
l'italiano,
Montesano (P.S.D.I.)
- Risultato della votazione.
Presenti 34, maggioranza 19, favorevoli 14, contrari 20. Il
Consiglio respinge.
Consigliere Germano, mi permetto di domandare se Lei ritiene
ancora di mantenere questa votazione segreta, fino in fondo? Va
bene... Allora...
Germano (P.C.I.)
- ...Che non è molto segreta...
Montesano (P.S.D.I.)
- Perché non è molto segreta? Con le
palline...
Germano (P.C.I.)
- Secondo me, permetta Presidente, ma
bisognerebbe arrivare, almeno per quelle importanti che vogliamo
proprio segrete, che i Consiglieri vadano nelle due urne a mettere
dentro; perché così tutti vedono... Il pubblico vede tutto quello
che votano...
Montesano (P.S.D.I.)
- Consigliere Germano... io dicevo
l'altro giorno... una piccola parentesi, dicevo l'altro giorno che
qui bisognerebbe spostare e mettere l'urna qui... In ogni modo, in
Sicilia hanno abolito il voto segreto alla... Va bene, allora
passiamo alla... al terzo emendamento presentato dall'On.le Caveri,
sempre all'articolo 2:
"È soppressa la strada di
Beutère"
.
Bionaz (D.C.)
- Io volevo soltanto dire che anche in
questa occasione noi ci riferiamo sempre alla nostra modifica della
pianta che poi corrisponde press'a poco anche a questo emendamento,
però noi non votiamo questo emendamento perché il nostro è già
contenuto in queste planimetrie che sono allegate agli atti della
legge.
Montesano (P.S.D.I.)
- Risultato della votazione:
favorevoli 14, contrari 20. Il Consiglio respinge.
Si passa al quarto emendamento: "
È soppressa la strada di
allacciamento al Jardin Public
".
Favorevoli 14, contrari 20. Il Consiglio respinge.
Si passa al quinto emendamento, sempre all'articolo 2.
Andrione
(U.V.)
- Per la chiarezza, invece di
scrivere
"Gli indici volumetrici di cui all'allegato B"
, La
pregherei di scrivere "
Gli indici volumetrici delle zone 1 A e 1
B sono diminuiti di un terzo"
.
Montesano (P.S.D.I.)
- Risultato della votazione:
favorevoli 14, contrari 20. Il Consiglio respinge.
Adesso non c'è nessun altro, mi pare, nessun altro emendamento
all'articolo 2. Viene votato, per appello nominale, l'articolo
2.
Siggia
(P.C.I.)
-
(legge)
Montesano (P.S.D.I.)
- Chi approva dice "Sì" alla
chiamata del proprio nome, e chi non approva dice "No".
Manganoni
(P.C.I.)
- Volevo fare osservare una
cosa, anzi, due cose... Allora qui l'ultimo comma l'abbiamo già
stralciato...
Montesano (P.S.D.I.)
- ...Dopo l'articolo 3, è un
articolo aggiuntivo...
Siggia
(P.C.I.)
-
(procede all'appello nominale
per la votazione)
Montesano (P.S.D.I.)
- Risultato della votazione:
favorevoli 20, contrari 14. Il Consiglio approva.
Si passa all'articolo 3. Questo articolo 3 ha due emendamenti:
uno proposto dall'On.le Caveri e l'altro proposto dal Presidente
della Giunta. Il primo è aggiuntivo e dice questo: "
Non può
essere autorizzata la trasferibilità di cubatura nelle varie
zone
", e quindi cominciamo a votare questo, per il voto
segreto. Rimane nella... ancora... va bene.
Germano (P.C.I.)
- Senta, non ci interessano quelli
presentati da loro, ci interessano solo i nostri; io ho chiesto la
votazione segreta su tutti, ma ci interessano solo i nostri, i
loro...
Montesano (P.S.D.I.)
- Allora, si vota il primo
emendamento, quello presentato dall'On.le Caveri...
Risultato della votazione: favorevoli 14, contrari 20. Il
Consiglio respinge.
Si passa all'emendamento presentato dal Presidente della Giunta,
che è successivo. Viene soppresso il terzo ed ultimo comma
dell'articolo 3 del disegno di legge, e precisamente: "
Le spese
conseguenti saranno stanziate nei bilanci regionali del prossimo
quadriennio".
Viene abolito.
Allora, questo lo votiamo per alzata di mano, perché non
mantiene la richiesta...
Germano (P.C.I.)
- Noi prendiamo atto che in questo
emendamento si accetta una richiesta fatta dalla minoranza, e lo
votiamo.
Montesano (P.S.D.I.)
- Allora, chi vota l'emendamento
Bionaz alzi la mano. Chi è contrario? Astenuti? Risultato della
votazione: maggioranza 19, favorevoli 34 su 34, all'unanimità.
Allora, si passa alla votazione per appello nominale
dell'articolo 3.
Siggia
(P.C.I.)
-
(legge)
Manganoni
(P.C.I.)
- Presidente, io voglio
attirare l'attenzione del Consiglio su un fatto: il piano
regolatore urbanistico e paesaggistico della Conca di Pila sarà
inserito nel piano regolatore e urbanistico e paesaggistico del
quale costituirà parte integrante. D'accordo. Però io vi faccio
ancora osservare questo: all'articolo 10, l'articolo 10 dice "I
piani particolareggiati di attuazione del piano regolatore sono
adottati con delibera del Consiglio regionale", cioè, io voglio
ancora insistere su questo: noi stiamo varando una legge
urbanistica che voi ci avete inviato e che è sull'ordine del
giorno, al punto 33. Noi, su questa legge prevediamo che i piani di
attuazione vengano sottoposti all'approvazione del Consiglio.
Questo, che fa parte, dice... noi qui, non, cioè, io ho
l'impressione che noi, con questa decisione, approvando questo
articolo, già violiamo questa legge che, in questo momento non è
approvata, ma sarà approvata fra due giorni, o tre o uno, o domani,
e allora noi stiamo già violando, approvando questo, l'articolo 10
della legge urbanistica che approveremo fra alcuni giorni.
Ora, io dico, se noi cominciamo, se siamo già noi a cominciare a
violare le leggi che stiamo facendo, come potremo pretendere dal
cittadino, che le rispetti?
Montesano (P.S.D.I.)
- Altre osservazioni? E allora,
appello nominale, si risponde sì o no...
(Siggia procede all'appello nominale per la
votazione)
Montesano (P.S.D.I.)
- Risultato della votazione:
favorevoli 20, contrari 14. Il Consiglio approva.
Si passa ad un articolo aggiuntivo presentato dal Consigliere
Manganoni, che prenderebbe il posto dell'articolo 4:
"I progetti
particolareggiati di utilizzazione dovranno essere approvati dal
Consiglio regionale, su proposta della Giunta".
Si passa alla
votazione segreta. Risultato: favorevoli 14, contrari 20, il
Consiglio respinge.
Si passa... quindi viene mantenuto il n. 4 dell'articolo...
della legge; questo articolo, era articolo di chiusura, se il
Presidente Bionaz mantiene la richiesta di appello nominale, se non
lo facciamo per alzata di mano. Chi approva alzi la mano. Contrari?
Favorevoli 20, contrari 14, il Consiglio approva.
Si passa all'allegato: io chiederei qui c'è "Elenco allegati
alla legge regionale"... cosa significa questo 1 A, B, C, bisogna
votarli?
Allora, si vota l'elenco degli allegati alla legge regionale,
dichiarazione di zona di particolare importanza turistica, ecc...
1... corografia, b) planimetria, c) planimetria.
Chi è favorevole alzi la mano... Non stiamo votando l'allegato
1, stiamo votando l'elenco che c'è a pagina 2... Io metto in
votazione questa elencazione che è fatta qui, poi metteremo in
votazione, con gli emendamenti, l'allegato 1, a pagina 4.
Chiaro?
Allegato 1: chi approva alzi la mano. Contrari? Astenuti?
Favorevoli 20, contrari 14, il Consiglio approva.
A) Corografia della conca di Pila, scala 1/10000. Chi approva
alzi la mano. Favorevoli 20, contrari 14, il Consiglio approva.
B) Planimetria. Chi approva alzi la mano. Contrari, astenuti?
...
C) Planimetria del settore di prima attuazione, 1/2000; chi
approva alzi la mano. Contrari? Astenuti? Favorevoli 20, contrari
14, il Consiglio approva.
Si passa all'allegato 1, sulle "Norme di attuazione urbanistica
ed edilizie". Su questo allegato c'è un punto 8, che è un
emendamento aggiuntivo da inserire, quale numero 8 all'allegato n.
1 della legge regionale "Norme... urbanistico edilizie", presentate
dal Presidente della Giunta Bionaz.
Qui il Consigliere Germano non ha richiesto la votazione
segreta...
Germano (P.C.I.)
- Noi votiamo a favore perché sono state
accettate parte delle questioni poste.
Fosson
(U.V.)
- In questo allegato, io avevo
proposto degli emendamenti che oramai sono superati perché si sono
fatte delle votazioni nella legge, ma vorrei ancora fare un
emendamento aggiuntivo.
Montesano (P.S.D.I.)
- Guardi, bisogna presentarli prima
della votazione, io mi permetto di dirLe questo, prima di iniziare
la votazione. Qui per la legge bisognerebbe presentare il giorno
prima, anzi, invece abbiamo sempre usato di presentare, però,
sempre prima dell'inizio della votazione, quindi, Consigliere
Fosson, io Le faccio questo rilievo, per ragioni di prassi che è
stata usata sempre.
Fosson
(U.V.)
- Ma praticamente, io avevo
preannunciato, un momento fa, quando ho detto per le votazioni, ho
detto, ho detto che in questo allegato 1, avrei avuto qualche
emendamento da fare.
Montesano (P.S.D.I.)
- Mi dispiace, sa, qui, perché Lei
forse poteva...
Fosson
(U.V.)
- Perché questo allegato non
l'abbiamo ancora votato...
Montesano (P.S.D.I.)
- Lo so, lo so, ma gli emendamenti
devono essere proposti prima dell'inizio della votazione: anzi, se
vogliamo andare oltre io vi leggo...
"Gli emendamenti debbono, di regola" - e noi dimentichiamo
sempre questo - "essere presentati per iscritto al Presidente del
Consiglio, almeno 24 ore prima della discussione degli articoli a
cui si riferiscono. Il Presidente del Consiglio ne trasmette copia
al Presidente della Giunta e alla Commissione competente. Gli
emendamenti e le varianti" - pag. 691 - che importano direttamente
o indirettamente... spese..." quindi... per cui... vede...
Fosson
(U.V.)
- Ma tutte le volte che abbiamo
presentato gli emendamenti, fino adesso quando discutevamo i vari
articoli, non si è tenuto conto di questo...
Montesano (P.S.D.I.)
- No, prima si è fatto, io mi sono
permesso di dire, forse Lei non ricorda bene; si è fatto prima
dell'inizio della votazione... Se il Consiglio è d'accordo...
Fosson
(U.V.)
- ...Non sono degli emendamenti che
portano delle nuove spese per il Consiglio...
Montesano (P.S.D.I.)
- Quindi mi dispiace... se il
Consiglio è unanime...
Fosson
(U.V.)
- Guardi, non è una questione
capitale, tanto abbiamo visto come sono andate le cose... quindi,
posso rinunciare anche a questi emendamenti, tanto da quei banchi
non si vuole accettare niente, quindi, anche questo, se ad un certo
momento voi avete soppresso quelle che erano le spese di
urbanizzazione da parte della Regione, è logico che io facevo qui
un nuovo punto, al punto 6, dove si diceva "Indicazione delle opere
di urbanizzazione primaria e secondaria", mi sembra che era una
questione attinente a tutto quello che è stato discusso e che va
messo in questa parte dell'allegato, e al punto 7, al punto 7,
dicevo "Sottomissione seguenti vincoli e oneri", con in fondo
"Oneri di utilizzazione primaria e secondaria e questo era in
armonia, in armonia con quello che è stato richiesto di sopprimere
all'articolo 3 della legge.
Caveri
(U.V.)
- Scusi, Presidente, un momento "Gli
articoli aggiuntivi e gli emendamenti debbono, di regola, essere
presentati per iscritto..." almeno ecc. "Di regola" quindi: poi
finora noi non abbiamo mai applicato questo articolo; vuole dire
che, a buon rendere, alla prossima occasione... faremo noi la
questione.
Montesano (P.S.D.I.)
- Avvocato Caveri, Le volevo
precisare che questo articolo non è stato mai applicato e che il
buon senso, diciamo così, la prassi, ha determinato quella condotta
che io ho seguito... Però, è stata anche seguita sempre la condotta
di presentare gli emendamenti prima della discussione. Dico, io non
ho niente in contrario che il Consigliere Fosson presenti anche
questo emendamento, così, per fare una votazione.
Quindi, io prego il Presidente della Giunta che possa aderire a
questa, a questa presentazione di emendamento, lo mettiamo in
votazione e così...
Andrione
(U.V.)
- Io volevo semplicemente chiedere
questo, per abbreviare un pochettino questa discussione: dato che
la questione di Fosson è solo di buon senso, credete di poterla
accogliere, siamo tutti d'accordo, non credete di poterla
accogliere, non mettiamo questo emendamento e punto e basta... È
una questione di conseguenzialità...
Bionaz (D.C.)
- Abbiamo proprio voglia di perdere del
tempo, scusate... ma adesso...
Fosson
(U.V.)
- Ogni volta che parliamo noi
facciamo perdere del tempo... Non è per perdere tempo...
Germano (P.C.I.)
- ...Dichiarazione di voto, proprio per
non perdere tempo.
Montesano (P.S.D.I.)
- Allora, è messo in votazione
l'emendamento che va al punto 8 dell'allegato 1, presentato dal
Presidente della Giunta, per alzata di mano; chi è favorevole alzi
la mano. Contrari? Astenuti? Il Consiglio approva all'unanimità...
con 34 voti.
Allora, mettiamo ai voti, per alzata di mano, l'allegato 1
"Norme di attuazione urbanistiche ed edilizie".
Favorevoli? Contrari? Risultato della votazione: favorevoli 20,
contrari 14, il Consiglio approva.
Allora si passa alla votazione a scrutinio segreto della
legge.
Risultato della votazione: favorevoli 20, contrari 14, il
Consiglio approva.
Allora, chiudiamo l'adunanza e la aggiorniamo a domani alle
9,30.
---
La seduta è tolta alle ore 22,00.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK