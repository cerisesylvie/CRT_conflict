Consiglio Regionale della Valle d'Aosta - Oggetto del Consiglio n. 722 del 2 luglio 2019 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
CONSIGLIO REGIONALE
Attività consiliare d'aula
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 722 del 2 luglio 2019 - Resoconto
OBJET N° 722/XV - Communications du Président de la Région.
Débat sur la nouvelle situation politique.
Rini (Presidente) -
Punto n. 2 all'ordine del giorno. La
parola al Presidente Fosson.
Fosson (PNV-AC-FV)
- Signor Presidente del Consiglio,
colleghi e colleghe, ritengo necessario, corretto e doveroso
informare il Consiglio regionale della nuova realtà che si è
delineata attraverso un accordo amministrativo programmatico, al
quale si è giunti attraverso una particolare iniziativa condivisa,
un percorso, una strada siglata nei giorni scorsi dai Consiglieri
regionali che sostengono il Governo regionale e poi validato dai
rispettivi movimenti politici. Un accordo che sia in grado di
sostenere l'attività di questo Consiglio per approvare le riforme
necessarie e urgenti, così come quelle riforme che sono ormai in
dirittura d'arrivo. L'importanza di avere i numeri per farlo è nota
a tutti. È per garantire quella stabilità di cui la nostra Regione,
soprattutto la macchina amministrativa, ha bisogno e di cui i
nostri cittadini ci chiedono ragione, perché ne sentono la
mancanza. È singolare come in questi giorni tante persone che
abbiamo incontrato: imprenditori, operai, piccole industrie, ci
chiedano di garantire e di fare di tutto affinché non ci sia un
vuoto amministrativo.
Per chi è legato alle vecchie forme di governo che trovano la
propria iscrizione in una netta definizione fra maggioranza e
opposizione - forme però che hanno dimostrato la loro precarietà,
una non consistenza completa - questa nuova realtà programmatica
amministrativa, che si pone forse in un modo anomalo, ha finalità
predeterminate con verifiche temporali periodiche. È una situazione
che non siamo abituati a riconoscere, ma perché ormai a livello
anche centrale o di altre amministrazioni e di altri contesti
regionali è sperimentata e valida. D'altronde non vi sono a breve
altre soluzioni politiche perseguibili poiché anche le elezioni con
l'attuale legge non sono una garanzia di stabilità e di
governabilità futura. Chi corre e chi grida: "Voglio le elezioni"
non so se lo fa per dare una stabilità in futuro alla Valle d'Aosta
con questa norma elettorale o ci siano invece altre considerazioni.
È per questo che al centro di questo percorso abbiamo cercato di
fare emergere il senso di responsabilità, così come quelle
attenzioni a determinate tematiche già presenti nel programma di
legislatura presentato nel dicembre 2018, finalizzate a migliorare
la qualità dei servizi e delle azioni che l'Amministrazione
regionale può e deve portare avanti per i cittadini e in favore del
territorio.
Nell'aprire un nuovo e auspicato percorso di dialogo abbiamo
trovato chi ha voluto ascoltare e confrontarsi. Anche altri lo
hanno fatto, ma poi hanno avuto delle remore o dei blocchi a monte,
per cui non hanno potuto portare avanti questo discorso e questo
confronto verso il quale avevamo percepito una certa sensibilità.
In questi mesi di governo - questo lo posso dire sicuramente - sono
stati ottenuti dei risultati positivi in una situazione difficile,
precaria, affrontando delle emergenze e circostanze istituzionali
delicate, tangibili, che non si erano verificate in Valle d'Aosta
da tanti, tanti anni e forse mai. Molte questioni hanno avuto una
risposta, anche quelle che erano da tempo silenti. Tante cose
c'erano in arretrato e per alcune si può percepire una soluzione.
Questo per il lavoro anche di tutto questo Consiglio.
Oggi viene ribadita e rinsaldata la ricostituita compattezza dei
17. Una cosa che mi ha sicuramente spronato in questo nuovo
tentativo è verificare come, nell'ambito dei 17, nell'ambito della
Giunta, ci sia una sinergia, una capacità di confronto e di lavoro
notevoli; 17 donne e uomini che arrivano da percorsi politici e
personali molto diversi e che si sono ritrovati attorno ad un
progetto amministrativo comune, i cui intendimenti rimangono forti
e saldi, e che vogliono, all'unanimità, continuare questo percorso.
Partendo da queste basi, ho avuto mandato di verificare la
possibilità di proseguire l'azione di governo condividendo il
percorso tecnico amministrativo con un'altra forza presente in
questo Consiglio regionale, Rete Civica, impegnandoci
reciprocamente ad una collaborazione mirata per consentire il
corretto e regolare funzionamento dell'Assemblea consiliare e di
consegnare alla Valle d'Aosta provvedimenti strutturali sui quali
costruire il futuro sociale ed economico della regione. Con Rete
Civica, noi 17 abbiamo scritto nuove condivise priorità, che poi vi
leggerò, sulle quali si dovranno muovere il Consiglio regionale e
il Governo. Un grazie a chi con noi ha avuto voglia di costruire,
di condividere un percorso che, seppur difficile, si inizia in
questa situazione.
Nel nostro progetto di costruzione vi sono: la legge elettorale
su tutto, per dare stabilità ai futuri governi della Valle d'Aosta;
una precisa calendarizzazione degli obiettivi da raggiungere per
dare ancora più slancio al progetto di ammodernamento che la nostra
ferrovia ha messo in campo in questi pochi mesi di governo;
percorsi mirati per sostenere la sanità; una programmazione
complessiva - come ho già detto - per la questione CVA.
Vi leggerò adesso i reciproci impegni sottoscritti in data
odierna, con una premessa: "
Le elezioni regionali del maggio
2018 caratterizzate da un sistema proporzionale puro, vista
l'assenza di correzioni e preventivi, hanno consegnato alla Valle
un quadro politico molto frammentato. In questo contesto, per
addivenire alla formazione di un governo, si sono rese necessarie
le ricerche di convergenza fra i diversi gruppi, nonostante le
differenze di estrazione politica. Dopo l'insuccesso però di una
precedente esperienza di governo a trazione leghista nel dicembre
2018, la collaborazione fra i gruppi autonomisti ha dato vita al
governo presieduto e in carica attualmente da me. Nel giugno 2019
l'abbandono della maggioranza da parte di un Consigliere ha
determinato una situazione di crisi politica con il manifestarsi di
richieste di dimissioni dell'intera Giunta. Tuttavia dimettersi in
una situazione in cui non esistono di fatto le condizioni per una
maggioranza diversa, significherebbe andare verso lo scioglimento
del Consiglio regionale ad appena un anno dalla sua elezione e
avrebbe gravi conseguenze rispetto ad una azione amministrativa che
già paga le negative ricadute di una perdurante instabilità di
governo e che si inserisce in un contesto socioeconomico
particolarmente deteriorato. Del resto le nuove elezioni con
l'attuale quadro normativo in materia elettorale non danno alcuna
certezza sull'effettiva possibilità per gli elettori di esprimersi
rispetto ad opzioni alternative di governo e alla successiva
nascita di una maggioranza di un governo di legislatura che
garantisca la necessaria stabilità. Occorre uno sforzo di
innovazione rispetto ai riti e alle regole della politica di questi
ultimi anni. Per questo i gruppi di Alliance Valdôtaine, Union
Valdôtaine, Stella Alpina, PNV, Front Valdôtain e il gruppo di Rete
Civica decidono di assumere impegni reciproci di collaborazione
mirata al fine di consentire il funzionamento corretto e regolare
del Consiglio regionale e di varare provvedimenti strutturali che
sono di assoluto interesse per la comunità valdostana. Una
collaborazione in forma inusuale fra forze che mantengono visioni
diverse, che non comporta modificazioni nella composizione della
Giunta e che costituisce un accordo amministrativo e non la nascita
di una nuova maggioranza organica, caratterizzandosi per esse una
risposta ad una situazione del tutto emergenziale. L'assunzione di
impegni reciproci, la collaborazione riguarda l'impegno
dell'approvazione di provvedimenti necessari ed opportuni su temi
di grande rilevanza per la comunità valdostana: riforma
istituzionale, norma di attuazione per l'utilizzo delle acque,
Piano regionale per l'emergenza climatica, pacchetto lavoro, sanità
e diritto alla salute, pacchetto ferrovia e mobilità. Il confronto,
prima di assumere atti rilevanti su dossier problematici e
sensibili, come ad esempio Casinò, CVA, Piano di tutela delle
acque, impianti idroelettrici, collegamenti funiviari intervallivi
e riforma del turismo. Confronto inoltre su tutti i punti necessari
per la buona conduzione dell'attività amministrativa. L'intesa per
fare in modo che il Consiglio regionale funzioni, sia gestito
correttamente, possa svolgere il suo ruolo centrale nella politica
valdostana senza subire uno scioglimento affrettato, senza subire e
patire paralisi nel suo funzionamento, né soccombere ad azioni
ostruzionistiche, anche attraverso la revisione del Regolamento. Un
atteggiamento di collaborazione, di dialogo, di buon senso e di
costruttività che del resto è auspicabile in tutti i gruppi
consiliari. L'impegno è a non prestare iniziative strumentali prive
di solide motivazioni. L'impegno a fornire un supporto tecnico là
dove necessario anche per la regolamentare composizione delle
Commissioni permanenti. La disponibilità ad un confronto reale e
approfondito sulla variazione di bilancio imminente
- questa è
un'altra emergenza: se non si approva il bilancio, i soldi non
andranno ai cittadini valdostani -,
in modo da giungere ad una
programmazione che sia ampiamente condivisa, possibilmente anche
con gruppi di minoranza
- è un'apertura al dialogo che avevo
già fatto nel precedente governo, probabilmente posizioni
personali, situazioni che si sono venute a creare hanno fatto sì
che questo dialogo con questo Consiglio sia stato molto limitato -.
Lo svolgimento di ruoli che rimangono distinti fra diverse
componenti nello spirito di una leale collaborazione, possibilmente
con tutti i gruppi del Consiglio regionale. La comune intesa che la
libera espressione dei vari gruppi nei lavori di Commissione
consiliare in Consiglio regionale dovrà avvenire salvaguardando
l'unità di azione e la realizzazione del progetto di
collaborazione. Poiché la sottoscrizione dei reciproci impegni non
costituisce formazione di una nuova organica maggioranza, saranno
individuati appositi momenti di confronto, tavoli comuni di lavoro
e riunioni di coordinamento pre-consiliare. I gruppi consiliari
continueranno a svolgere attivamente il proprio ruolo avvalendosi
degli strumenti previsti.
".
Gli obiettivi. Il primo obiettivo istituzionale, nel confermare
le recenti novità introdotte nella normativa elettorale, è
l'impegno di approvare una legge in breve tempo, al più presto, che
consenta trasparenza, stabilità e rappresentanza; una legge che dia
la possibilità agli elettori di scegliere direttamente il governo
della Regione. L'autorità esecutiva ricadrà esclusivamente su un
organo legittimato direttamente dal popolo nella forma alternativa
dell'elezione diretta del Presidente o dell'intera Giunta,
conoscendo in anticipo il suo programma e la sua maggioranza. È
quanto già avviene in quasi tutte le Regioni italiane, tranne la
Valle d'Aosta e Bolzano. Io sono fermamente convinto che questo sia
un passo importante per garantire stabilità alla Regione Valle
d'Aosta. Una legge inoltre che tuteli la rappresentatività
abbassando l'attuale soglia di sbarramento, così come sul fronte
degli enti locali sarà necessario portare a termine il lavoro
iniziato in Commissione in merito alle elezioni comunali, valutando
le proposte del CPEL di affrontare la revisione del sistema
organizzativo degli enti locali. In una seduta di gennaio, in sede
CPEL, avevamo già gettato le basi per un confronto che poi non c'è
stato, se non su altri punti.
Obiettivi amministrativi: una norma di attuazione dello Statuto
sull'utilizzo delle acque e sospensione della quotazione in Borsa
di CVA sino all'esito della procedura; agire tramite rappresentanti
valdostani nella Commissione paritetica perché la Regione autonoma
Valle d'Aosta ottenga la piena competenza a disciplinare con
propria legge le procedure di utilizzo delle acque prevedendo
anche, per le grandi derivazioni, specifiche e particolari
procedure a favore di società che siano interamente pubbliche e
strumento operativo della politica regionale. Parallelamente
all'
iter
della Commissione paritetica saranno avviati gli
approfondimenti sui vari scenari possibili per superare i vincoli
attuali al buon funzionamento della società, dettati principalmente
dalla legge Madia. È individuato nel febbraio 2020 il termine per
l'approvazione delle norme di attuazione, trascorso il quale
dovranno essere riconsiderate tutte le alternative possibili.
Strategia di contrasto al cambiamento climatico: si tratta di
redigere le linee guida che coordinano e autorizzano i vari piani
regionali in materia di qualità dell'aria, di energia e di
trasporti in coerenza con l'obiettivo di una Valle d'Aosta
Fossil Free
, ai sensi dell'ordine del giorno del Consiglio
regionale approvato nel dicembre 2018. Una programmazione di
interventi indispensabili per dare un contributo concreto alla
lotta contro i cambiamenti climatici. Contemporaneamente occorre
approvare un'incisiva legge regionale per la mobilità sostenibile e
la progressiva riconversione dei sistemi di trasporto verso una
propulsione elettrica.
Per un pacchetto di lavoro: approvare un nuovo piano delle
politiche del lavoro dotato di risorse finanziarie adeguate che
vadano ad integrare e siano complementari a quelle previste dal
fondo sociale europeo su cui si stanno e si sono ottenuti dei
risultati negli ultimi mesi. La riorganizzazione del quadro
normativo delle politiche del lavoro e dell'inclusione sociale,
anche attraverso l'adozione di una norma di attuazione dello
Statuto; elaborare e attivare in collaborazione con i Comuni un
programma straordinario di interventi di manutenzione e cura del
territorio, con un consistente numero di piccole e piccolissime
opere di affidare al tessuto imprenditoriale locale, in particolare
nel settore dell'edilizia.
Per la sanità: valutazione dell'assetto organizzativo
dell'Assessorato della sanità e politiche sociali; è appena stato
modificato nella sua struttura e dovremo verificare se gli effetti
saranno, come pensiamo, positivi. Intervento sui ticket sanitari,
cioè sulle quote di compartecipazione all'acquisto dei farmaci al
fine di estendere l'estensione a nuove patologie e categorie di
utenti e ampliare significamente la platea degli aventi diritto ad
esenzione per reddito. Individuazione di criteri innovativi per
rendere attrattivo ai professionisti sanitari il sistema sanitario
regionale. Sui ticket già avevamo un programma di governo
precedente, ma esserci trovati una mobilità passiva da pagare
sicuramente ha bloccato queste iniziative finora, ma che adesso
vogliamo riprendere in mano con uno studio preciso di esenzione dei
ticket a chi ne ha più bisogno e ha meno risorse.
Pacchetto ferrovie e mobilità: approvazione del programma
strategico per la ferrovia, azione nei confronti di RFI per la
rapida formalizzazione dell'incarico di progettazione definitiva
dell'elettrificazione della linea Ivrea/Aosta e programmazione di
interventi per la riapertura della linea Aosta/Pré-Saint-Didier.
Uno studio di fattibilità per il tram-treno del Monte Bianco con
valutazione dell'intera tratta ferrotranviaria di Aosta/Courmayeur.
Inoltre affidamento nello studio di fattibilità della ciclovia di
fondovalle da Pont-Saint-Martin a Courmayeur, tutti progetti che
erano già allo studio.
Sono previsti dei referenti per i vari obiettivi, che non sono
dei
tutor
, non sono una Giunta fantasma, ma sono persone con
competenza che verranno proposte per un confronto che - come ho
detto - noi auspichiamo.
Si conviene che per ognuno degli obiettivi Rete Civica
individuerà un proprio referente anche esterno al Consiglio, che
collaborerà con gli Assessori competenti o con i loro delegati. Il
lavoro dei referenti sarà svolto a titolo gratuito. A partire dal
mese di settembre il Presidente della Regione organizzerà
periodicamente un momento di confronto sullo stato di avanzamento e
di realizzazione degli obiettivi.
In tutti gli accordi seri ci sono dei cronoprogrammi, che non
sono dei libri dei sogni: riforma istituzionale (entro novembre
2019); norma di attuazione delle acque (febbraio 2020); linea guida
di contrasto al cambiamento climatico (febbraio 2020); approvazione
della legge regionale per la mobilità sostenibile (luglio 2019);
piano delle politiche del lavoro (dicembre 2019); norma di
attuazione in materia di politica di inclusione (maggio 2020);
valutazione dell'assetto organizzativo dell'Assessorato della
sanità (marzo2020); ampliamento delle esenzioni dal pagamento dei
ticket (gennaio 2020); nuovi criteri per rendere più attrattivo il
sistema sanitario (gennaio 2020); programma strategico della
ferrovia (luglio 2019); affidamento in carico definitivo,
progettazione ed elettrificazione (accordo 2019); programmazione ai
fini della riapertura dell'Aosta/Pré-Saint-Didier (novembre 2019);
affidamento studio di fattibilità tram-treno Monte Bianco (ottobre
2019); affidamento di studio di fattibilità ciclovia
Pont-Saint-Martin/Courmayeur (ottobre 2019). Gli impegni reciproci
si esauriscono a conclusione dell'approvazione dei provvedimenti
sopraindicati e comunque entro il mese di luglio, quando sarà
presentato alla comunità il rapporto sul lavoro svolto e le
considerazioni susseguenti. I reciproci impegni sono sottoscritti
da tutti questi 19 Consiglieri.
Per terminare, signori Consiglieri e colleghi, dialogo, impegno
e verifica dei risultati: sono queste le parole che vogliamo che
caratterizzino il nostro nuovo percorso. Questa è un'ulteriore
scommessa, che era già iniziata a dicembre 2018. Pochi credevano
che saremmo rimasti insieme con storie così diverse e con idee così
diverse per tanto tempo. È un'azione di grande responsabilità. Nel
nuovo percorso che ci troviamo ad affrontare non vi sono da
spartire posizioni di interesse, c'è poco, poche posizioni di
potere, ma tanti e tanti problemi da risolvere che chiedono
soluzioni. È una realtà che, oltre ad una grande responsabilità,
presuppone e ha bisogno - la scommessa è su quello - di una grande
e notevole maturità politica, della capacità di rinunciare a
posizioni e preconcetti ideologiche per trattare con competenza nel
dialogo e nel confronto ogni problema. Saranno i risultati a
definire la validità o meno di questo progetto. Vi ringrazio.
Presidente -
Apriamo quindi la discussione. Ha chiesto la
parola la collega Spelgatti.
Spelgatti (LEGA VDA)
- Sarò velocissima, perché direi che
non c'è molto da dire. Il discorso è assolutamente eccezionale;
manca la pace nel mondo, però normalmente quella è la chiusura che
si fa ad un discorso di insediamento più serio rispetto a quello
che è stato fatto in questo momento.
Volevo solo porre una domanda. Lei continua a parlare di
"situazione emergenziale" e la domanda è: scusi, ma quale
situazione emergenziale? Avete governato la Valle negli ultimi
decenni, c'è stata una brevissima parentesi - parentesi di sei mesi
- in cui non siete stati al governo. Direi che conta poco per
quanto riguarda tutto ciò che è stato fatto in Valle d'Aosta e la
situazione in cui si è oggi. Quindi siete sempre voi, avete
governato sempre voi, siete di nuovo voi. Dov'è l'emergenza? La
situazione è esattamente quella che avete creato voi! Dov'è
l'emergenza? Nello scorso Consiglio per la prima volta avete perso
il diciottesimo e adesso avete già di nuovo i diciannove. Dov'è
l'emergenza? Perché non riuscite a lavorare? Qual è il problema?
Smettetela soltanto di prendere in giro tutti i valdostani, anche
perché tanto i valdostani finalmente non si fanno più prendere in
giro.
Vi dico solo: continuate pure così tranquillamente, perché state
ottenendo un risultato che dal nostro punto di vista è
assolutamente eccezionale. Non solo state distruggendo voi stessi
perché, per fortuna, sono convinta che alle prossime elezioni non
verrete più riconfermati, ma state distruggendo i vostri movimenti.
Questo onestamente mi dispiace, perché sicuramente anche
all'interno dei vostri movimenti ci sono persone molto serie.
Comunque state ottenendo un risultato incredibile: state devastando
tutto. Spiace per la Valle d'Aosta, spiace moltissimo per la Valle
d'Aosta, visto e considerato che i valdostani non si meritano
questo. I valdostani hanno parlato chiaro.
Non capisco il vostro problema a tornare ad elezioni, visto che
vantate questo fatto incredibile di essere riusciti a ricompattarvi
tutti quanti. Meraviglioso! Adesso che siete tutti così compatti,
tutti e 17 così compatti, tutti i movimenti così compatti, non vedo
quale sia la vostra paura a tornare ad elezioni. Tornate tutti
insieme, fate la vostra corazzata e poi vedremo quali saranno i
risultati! Evidentemente avete paura, questa è l'unica chiave di
lettura di tutto quello che state facendo. Rete Civica addirittura
si vergogna di entrare in maggioranza. La cosa è decisamente
umiliante per tutti i movimenti che fanno parte della maggioranza,
ma d'altronde l'umiliazione più grossa ce l'avete nel momento in
cui addirittura dovete avere i
tutor
di Rete Civica per
venire a controllare quello che fate, addirittura ogni Assessore
adesso verrà monitorato da Rete Civica! Io un'umiliazione così
credo che per ognuno di voi sia insostenibile, ma mi chiedo
veramente i vostri movimenti cosa possono dire nell'essere
addirittura tutorati da Rete Civica. Complimenti e buon lavoro,
tanto ci ritroveremo molto presto.
Presidente -
Ha chiesto la parola il collega Manfrin.
Manfrin (LEGA VDA)
- Rispondo già io alla collega
Spelgatti.
Credo che la crisi si sia un po' originata dall'arresto di un
Consigliere regionale che sosteneva questa maggioranza e credo che
sia un po' anche questa una delle motivazioni per le quali
ovviamente Rete Civica si vergogna a dire che è entrata in
maggioranza, eppure questo è un dato di fatto. Diciamo che questo è
un accordo che nasce come il più classico degli "inciuci di
palazzo".
A dire che è un inciucio di palazzo non siamo certamente noi, ma
sono gli stessi segretari dei movimenti che rappresentano i
Consiglieri in quest'Assise. Questo è quello che ha appunto detto
il segretario dell'Union Valdôtaine, Lavevaz, che dice che l'intesa
con Rete Civica gli è stata consegnata solo venerdì ed è un
documento elaborato nelle "segrete stanze" senza il coinvolgimento
dei movimenti. "
A mio modo di vedere
- continua Lavevaz -
su un passaggio del genere condotto in questo modo ci sono dei
problemi, ci si trincera dietro al fatto che quello con Rete Civica
è un accordo amministrativo, ma a me pare che questa intesa abbia
anche una notevole valenza politica. Inoltre ci troviamo di fronte
ad un documento praticamente chiuso: prendere o lasciare. Non posso
accettare l'improvvisa accelerazione e la richiesta di ratifica in
urgenza. I Consiglieri di Union Valdôtaine hanno chiesto di
coinvolgere le commissioni politiche, ma a quanto pare è stato uno
scrupolo solo nostro
". Questo è quanto dichiara il segretario
di uno dei movimenti che appoggiano questa maggioranza. Direi che è
abbastanza imbarazzante, se non fosse che la stessa dichiarazione
la fa anche il segretario di Stella Alpina. Anche lui dice: "
Il
documento con Rete Civica l'ho avuto solo due giorni fa. Ho
convocato gli organismi del movimento per lunedì, ma non potremo
fare altro che prenderne atto
". Diciamo che sono movimenti che
quando esprimo il dissenso si astengono in maniera molto forte e
uno di questi è il democristianissimo Rete Civica.
Torniamo alle dichiarazioni che, invece, aveva fatto un altro
segretario, ovvero quello dell'UVP, che aveva detto: "
Il
Movimento si è espresso e ha stabilito che tenere in piedi una
maggioranza di 17 con un appoggio esterno sui temi non è
praticabile, né ammissibile. Non siamo lì per mantenere una
maggioranza a tutti costi, ma per portare a termine dei dossier
importanti e urgenti
". Questa maggioranza, a quanto ci dicono,
evidentemente non è organica, ma è a 17 con un sostegno esterno,
quindi evidentemente non si sono realizzate quelle condizioni che
l'UVP poneva come essenziali, eppure si va avanti lo stesso.
Riprendo anche quanto dichiarato dalla collega Minelli: "
Di
sicuro non abbiamo intenzione di entrare in questa maggioranza, non
c'è nemmeno nessuna intenzione di sostenerla
- ha dichiarato
lei -.
Non è una cosa che abbiamo preso in considerazione, anzi,
in un anno ci sono stati due governi e siamo sempre stati
assolutamente distanti da entrambe le maggioranze
". Facciamo
però un passo indietro, e queste sono dichiarazioni uscite adesso.
Ma perché Rete Civica si vergogna maniera così importante di
appoggiare questa maggioranza? Ve lo spiego io, e ve lo spiego
leggendovi un comunicato uscito a giugno 2018 dove allora Impegno
Civico - qui riconosco la nettezza invece della posizione della
collega Pulz, che ha deciso di abbandonare il gruppo - sosteneva:
"
Un governo sostenuto da tutti tranne Union Valdôtaine e LEGA.
La possibilità da valutare è un governo sostenuto da tutte le forze
presenti, escluso Union Valdôtaine e LEGA
- ovviamente si
rivolgeva nel momento in cui c'era la formazione del governo -
che unisca l'energia per compiere un atto di generosità concreta
ed esprima la discontinuità rispetto al passato
". Mi ascolti
bene, collega Minelli, e soprattutto lei, collega Bertin, che della
lotta alla legalità, al sistema e a tutto il resto ne ha fatto una
sua bandiera:
"... opponendosi con forza al sistema clientelare
di malgoverno di matrice unionista che abbiamo sopportato troppo a
lungo
". Lo stesso sistema che in questo momento lei si appresta
a sostenere, collega Bertin!
Sempre invece ad ottobre 2018, la collega Minelli diceva:
"
Noi non abbiamo sostenuto questa maggioranza raffazzonata e non
abbiamo intenzione di sostenerla
- ovviamente si rivolgeva alla
maggioranza a guida LEGA -
ma allo stesso modo teniamo
fortemente il ritorno di chi in quest'Aula ha governato per tanto
tempo e per cui abbiamo avuto l'esperienza di riconoscere un
malgoverno
". Lo ha detto lei, collega Minelli, in prima
persona, che quelli che sostiene adesso su un esempio di
malgoverno... lo ha detto lei e lo ha detto il suo gruppo, che
quello dell'Union Valdôtaine è un sistema da cui ponete le
distanze, l'avete detto voi! Oggi vi rimangiate tutto quello che
avete detto con buona pace di chi ha creduto in voi e vi ha dato
fiducia ovviamente!
La cosa divertente è la formula di questo governo, una formula
dove Rete Civica non entra maggioranza, perché nel documento si
leggeva che la sottoscrizione dei reciproci impegni non costituisce
la formazione di una nuova maggioranza. "
Il gruppo di minoranza
sottoscrittore non partecipa alle riunioni di maggioranza -
quindi si vergognano perfino di partecipare alle riunioni di
maggioranza -
ma avrà piena libertà -
come del resto tutti i
gruppi consiliari -
di presentare iniziative ispettive, mozioni
e proposte di legge
". Sostanzialmente Rete Civica vi dice:
"Questo è il nostro programma, votatecelo e realizzatecelo.
Grazie", quindi evidentemente voi vi dite: "realizzateci il nostro
programma, poi le vostre iniziative verifichiamo di volta in volta
se votarvele oppure no". Questa è la maggioranza che nasce
oggi!
Ancora lei, Presidente Fosson, poco tempo fa, a giugno,
dichiarava che in 17 non si può portare avanti alcuna
programmazione. Con un messaggio Rete Civica lo diceva. Ha detto:
"
Li ringraziamo per averci offerto la possibilità di
confrontarci su un percorso che era appena iniziato, ma resta il
fatto che per governare bisogna avere una maggioranza ben precisa.
In 17 non si va avanti
". Aggiungeva il suo collega Bertschy:
"
La richiesta da parte di 18 Consiglieri di un Consiglio
straordinario sul CVA è il dato politico principale. Dimostra che
su certi temi l'attuale coalizione di governo rischia di essere in
balia degli eventi
". Aggiungeva: "
Non è pensabile di andare
avanti con governi a geometria variabile. Ci deve essere una
maggioranza chiara e definita, altrimenti è meglio andare ad
elezioni anticipate. Non siamo certo noi a tenere questa
ipotesi
". Sono felice che lei non tema questa ipotesi,
Assessore Bertschy!
La cosa più divertente sarà la scadenza di tutto questo, questo
governo che è stato definito "governo yogurt" dal collega Lucianaz,
perché chiaramente ha una scadenza ben precisa, anche se oggi siete
stati molto democristiani dicendo: "Ma sì, andiamo al 2020, poi
vediamo, poi valutiamo, a maggio vedremo, faremo". Si sa che
l'appetito vien mangiando...
Quello che voglio riportare invece in quest'Aula è il
post
di uno dei tanti elettori - chiamiamoli autonomisti -
che si sono espressi in questo periodo ed è un ex
animateur
principal
della Jeunesse Valdôtaine, che su
Facebook
ha
scritto un bellissimo post e che tra l'altro condivido, non tutto
ma in buona parte. Ha scritto: "
Allora però capiamoci. La
maggioranza a 18 in Regione è andata. Adesso giustamente, secondo
me, è il momento o di trovare un connubio, che però sinceramente
vedo difficile, soprattutto con partiti aperti (possiamo definirli
così?) come Rete Civica o simili, e sinceramente è inutile,
oltretutto, oppure, e credo che sia la cosa migliore, tornare a
votare. Bene, sono il primo che piuttosto che spingere l'Union
Valdôtaine ancora a sinistra per tenere in piedi una barca che sta
affondando preferisce tornare a votare e accettare quella che sarà
la più grande débâcle del principale movimento autonomista
valdostano e di tutte le sue sfumature nate negli anni. Il che
potrebbe anche essere modo di ripartire con pochi ma buoni,
rispolverare ideali ormai assopiti e far capire che l'Union
Valdôtaine può ancora rappresentare le istanze di un popolo,
soprattutto può tornare ad essere il movimento unico di un pensiero
e di una visione della Valle d'Aosta
". Mi trovo in assoluta
sintonia con quanto è stato espresso.
Eppure il dato è questo: voi vi vergognate ad entrare in
maggioranza, ma avete inventato questo tecnicismo nel dire "Noi non
siamo in maggioranza, però quando siamo in Commissione sì", quindi
significa che basta dichiararsi maggioranza in Commissione per
avere i posti di commissari, ma poi si viene in Aula e si dice:
"No, però io non sono in maggioranza". Questo simpatico trucchetto
vi assicuro che non potrà andare avanti a lungo, sicuramente i
valdostani lo hanno ben compreso e ben smascherato fin dal
principio. Il punto è che ad oggi abbiamo una maggioranza che non è
tale, abbiamo una maggioranza commissariata. Io sono curioso di
vedere il
navigator
che seguirà lei, Presidente Fosson,
colui che l'accompagnerà nelle sue scelte, e nelle sue incombenze
quotidiane. Mi piacerà anche vedere la risoluzione dei problemi
quotidiani, per esempio anche soltanto l'accesso magari agli uffici
di persone che verranno qui, spulceranno e diranno: "Questo si fa,
questo no, questo lo vediamo", questi straordinari esperti nominati
da Rete Civica!
Credo che tutto questo sia soltanto un segno: voi avete paura,
una paura folle di tornare al voto e di tornare a chiedere
l'opinione dei valdostani. Quindi io davvero, come ho fatto già più
di una volta, vi invito a chiudere questa parentesi imbarazzante e
a restituire la parola ai valdostani, che sicuramente sapranno
indirizzare ed indicare quella che è la via per la Valle d'Aosta,
sicuramente non quella di una maggioranza che maggioranza non
è.
Presidente -
Ha chiesto la parola il collega Mossa.
Mossa (M5S)
- Sarò molto breve, così si potrà magari
anche andare avanti con i lavori di quest'Aula, visto che siamo
arretrando sempre di più.
Vorrei fare un commento su questo nuovo e triste capitolo di
questa legislatura. Abbiamo appreso oggi, da una conferenza stampa
di Rete Civica, che la stessa ha deciso di appoggiare esternamente
questa Giunta in questa nuova forma di... permettetemi di definirla
"limbo", che non è una maggioranza o una minoranza, ma una sorta di
"tiriamo a campare". Nonostante gli obiettivi di questo
cronoprogramma proposto da Rete Civica, che in buona parte anche
noi condividiamo e ci rispecchiamo in molti dei suoi punti,
riteniamo però che questo appoggio esterno ad un governo che
consideriamo delegittimato dalla sua nascita sia un prezzo troppo
alto da pagare.
Quello che mi stupisce non sono le acrobazie della Giunta per
mantenere il suo ruolo apicale, cosa che ormai non stupisce più
nessuno, ma è l'ingenuità dei colleghi di Rete Civica di pensare di
poter realizzare in 2 i punti che non siamo riusciti a realizzare
quando eravamo 17 in minoranza. L'esempio pratico lo abbiamo
vissuto oggi con la questione della risoluzione di CVA, dove
abbiamo assistito al primo passo indietro da parte dei colleghi
Minelli e Bertin, i quali, in tempi non così lontani, avevano forti
dubbi sul
management
di questa società. Oggi questi dubbi
non li hanno più, i dubbi si sono volatilizzati in questo limbo che
non è nemmeno regolamentato dal nostro Statuto. Magari sarebbe
anche opportuno scrivere due righe. Non avete ancora iniziato il
vostro nuovo percorso e state già pagando il primo pegno di questa
vostra scelta. Ci chiediamo se a breve non vedrete anche voi la
quotazione in Borsa di CVA come la soluzione a tutti i mali, perché
dubito che alcuni colleghi in maggioranza - non sto a fare nomi per
non avviare la trafila del fatto personale - possano tornare
indietro su queste loro scelte.
Dalle ore 17:52 assume la presidenza il Vicepresidente
Distort.
Distort (Presidente) -
Ci sono altre richieste di
intervento? Ha chiesto la parola la collega Pulz.
Pulz (ADU VDA)
- Vorrei esprimere innanzitutto il mio, il
nostro profondo imbarazzo in merito ai metodi del nuovo accordo di
maggioranza.
In primis
, malgrado le mie insistenti
richieste, i colleghi di Rete Civica, nella loro migliore
tradizione - che non per nulla ci ha fatto decidere per dividere le
nostre strade, malgrado le tante critiche che questa operazione
politica dell'Epifania non compresa da tutti ha suscitato - hanno
fatto i soliti accordi sottobanco, senza esplicitare ai colleghi
della minoranza, a nessun gruppo e non solo al mio, prima che ai
giornali, i loro punti programmatici. Potevamo immaginarceli senza
troppi sforzi di fantasia, ben conoscendo la mente che li ha
partoriti nel tempo con un'insistenza degna del miglior manuale sul
narcisismo e i suoi nefasti effetti sulla comunità tutta. La
finesse
e il
bon ton
avrebbero richiesto ben altri
atteggiamenti nei confronti degli ex colleghi della minoranza.
Ora mi si verrà a chiedere il nostro avvallo, il mio voto con
grande disinvoltura. Credo che sarebbe necessario fare più
chiarezza in quest'Aula. I colleghi di Rete Civica che offrono
questo appoggio esterno molto ambiguo fanno parte della
maggioranza, che quindi è a 19, o no? Stiamo parlando di una forza
di minoranza in senso politico che si spaccia per maggioranza in
senso tecnico. Questi mi sembrano termini tipici della migliore
tradizione sofista che, anzi, qui è superata. Scena degna dei
migliori film di fantascienza, ma come sappiamo la realtà spesso
supera la più fervida fantasia.
Venendo ai contenuti, alla sostanza, sulla meravigliosa riforma
strutturale del sistema di governo valdostano sognata da Rete
Civica in una qualche notte antidiluviana, perché di fatto non è
mai entrata nel programma del fu "Impegno Civico" che ancora noi
condividiamo, nonostante tutto, con grandissima convinzione... Noi
a quella meravigliosa riforma ci opporremo con tutte le nostre
forze e lo abbiamo già più volte dichiarato. Perché, Presidente
Fosson mi permetta, il problema della governabilità non lo si
risolve a livello legislativo con una legge maggioritaria, ma con
l'elezione diretta del Presidente della Giunta, con una bella
squadra di Assessori definita a priori e con Assessori tecnici che
Rete Civica ha già pronti nell'armadio in attesa di poter aprire
loro le porte definitivamente. Per il momento, infatti, fanno solo
capolino come referenti esterni al Consiglio che gratuitamente
collaboreranno con gli Assessori. Allora, pensando agli Assessori,
a me viene in mente quel brano di una bella canzone della Mannoia
che diceva: "
Come si cambia per non morire
", perché davvero
voi accetterete questi insegnanti di sostegno? A me viene in mente
l'apologia di Socrate, quando Socrate, parlando dei politici, si
chiedeva se avessero qualche competenza oltre alla presunzione, e
rispondeva così: "
È sapiente solo chi sa di non sapere, non chi
si illude di sapere e ignora così persino la sua stessa
ignoranza
".
La via d'uscita dal problema della governabilità secondo noi
sarebbe, in verità, un vero ricambio della classe politica - lo
abbiamo già detto anche nelle Commissioni -, con una selezione
coraggiosa già nel momento della creazione delle liste, con una
classe politica non gerontocratica, non mossa dalla voglia
irrefrenabile di soffocare tutto ciò che è giovane, nuovo e donna,
capace di guardare agli interessi della comunità prima che ai
propri, come gli infantili calcolini per poter stare seduti qui, in
barba al limite già troppo ampio dei tre mandati e davvero capaci
di rappresentare i bisogni reali della gente, che è sempre più
sconcertata, arrabbiata e rassegnata rispetto alla politica e ai
suoi giochetti di bassa lega. Un impianto, quello della riforma
istituzionale, già superato dagli eventi e molto lontano dalla
capacità di analisi politica della situazione attuale, che non è
certo più la stessa degli anni 70 e seguenti.
A noi pare molto chiaro che l'argomentazione della governabilità
nasconda di fatto la paura di nuove elezioni nelle quali
stravincerebbe la LEGA. La LEGA, a dirla tutta, fa paura anche a
noi e ci fa paura per la deriva neofascista che è sotto gli occhi
di tutti. Abbiamo passato un pessimo weekend con la storia
incredibile della Sea Watch, dell'arresto della sua - e idealmente
nostra - capitana, ma anche per l'insipienza dei leghisti in
politica economica. Si professano liberisti, ma nemmeno un Adam
Smith ubriaco potrebbe avallare certi abbomini economici, che
infatti vengono sotterrati da montagne di fango, di distrazione di
massa che funzionano, ahimè, fin troppo bene con la mancanza grave
di materia grigia che c'è in giro. Nessuno parla più, per esempio,
di aumento dell'IVA, di procedura di inflazione e questi deliri
potrebbero costarci fino a 200 miliardi di euro. Chi sta con la
LEGA purtroppo avalla anche questo, anche se pretende di volare
sulle ali enormi del gipeto in tutta libertà. Ma la LEGA e lo
spirito neofascista che la contraddistingue non si combattono
cambiando la forma di governo - e Renzi ne sa qualcosa - in nome
del mito della stabilità, bensì ricostruendo pezzo per pezzo una
società umana e solidale, dalla politica fatta alla luce del sole
in quanto spazio comune di confronto democratico che deve stare ben
lontano da pericolosi personalismi e liberismi. Sugli altri
rilevanti obiettivi su cui si è trovato questo fatidico "accordo
salvagente", noi continuiamo ovviamente a condividere quelli che
già facevano parte del nostro comune programma, a cui qualcuno poi
ha voluto aggiungere punti del tutto estranei e le promesse
elettorali primaverili rispetto ai quali prendiamo tutte le
distanze possibili.
Certo mi fa molto strano, lo dico anche affettuosamente
all'Assessore Chatrian, sentirmi dare della filosofa che sta sulle
nuvole e poi vedere tutta questa fede, perché ci viene chiesto un
vero e proprio atto di fede, peggio che in Chiesa, nella
realizzazione in un anno di un programma velleitario fatto di
impegni generici, mere dichiarazioni di intento con tanto di -
scusate se mi permetto - "ridicolo cronoprogramma". Non so se voi
ci credete veramente. Come minimo quel programma richiederebbe
cinque anni, forse di più. Un compromesso democristiano, questo,
degno di quella sinistra a cui piace confondere le acque, giusto
per affossarla ancora di più, perché ne ha bisogno, in cui noi non
ci riconosciamo assolutamente; pronta a sacrificare temi
qualificanti sbandierati come essenziali in campagna elettorale,
come la lotta alla corruzione, le infiltrazioni mafiose, che ci
eravamo illusi fosse un cavallo di battaglia sincero da parte del
collega Bertin, che spesso abbiamo difficoltà a riconoscere. Le
politiche di genere sacrificate sull'altare della preferenza unica
che avvantaggerà i soliti apri lista. Poco sul territorio, a parte
le piccole misteriose opere da affidare al tessuto imprenditoriale
locale, le cime bianche che sembrano già immolate; nulla
sull'accoglienza, pure in presenza di un bando appena andato
deserto e del bando affitti dai chiari contenuti discriminatori.
Poi si va dicendo che la LEGA fa tanto ribrezzo con i suoi
contenuti neofascisti che sembrano molto più diffusi, in realtà,
rispetto alla sola LEGA. Poca cosa poi rispetto alla questione CVA,
alla norma di attuazione sulle acque. Certo è importante,
importantissima, ma dai passaggi istituzionali lunghi, complessi,
per nulla certi e scontati, perché la nostra Regione è autonoma,
non è indipendente.
Comunque a voi tutti della maggioranza noi auguriamo un ottimo
lavoro per questo duro anno che vi attende, visto il
cronoprogramma, e che attende anche noi per le parti che
condividiamo, per le quali non faremo, nonostante tutto, mancare il
nostro voto nel nome del superiore interesse della comunità che
rappresentiamo nella sua interezza, come spiega molto bene la
nostra bella Costituzione, che qui qualche fenomeno della
presunzione e dell'arroganza senza limiti voleva arrogarsi il
diritto di cambiare. Mi permetto di ricordarvelo sommessamente,
giusto in chiusura.
Dalle ore 17:58 riassume la presidenza la Presidente
Rini.
Rini (Presidente) -
Ha chiesto la parola il collega
Aggravi.
Aggravi (LEGA VDA)
- Cara collega Pulz, vedo che questo
gipeto le piace tantissimo, come pure la fobia del leghismo. Sia
attenta alla deriva del collega Marquis, che sta diventando più
leghista di noi, le segnalo anche questa deriva. Comunque, se
vorrà, per lei il gipeto è pronto ad accoglierla.
Per quanto riguarda invece l'oggetto del contendere, ho potuto
notare immediatamente una particolarità che mi ha trovato...
diciamo positivamente: il fatto che questo programma, questo
reciproco impegno, è molto più dettagliato e lungo dello stesso
programma di governo che fu presentato a dicembre. Questo
probabilmente è un passo avanti rispetto al percorso che già
all'epoca il Presidente Fosson citò e anche oggi più volte nei suoi
passaggi ha citato, ma forse più che un percorso a me sembra una
Via Crucis politica. Non le voglio fare dei brutti auspici, ma
comunque questa mi pare. Se tempo fa abbiamo parlato in questo
Consiglio di "Leoaltà", io penso che oggi possiamo trovare
finalmente compimento. Anche qua bisogna dare atto che il governo
Fosson - lo dico in un'ottica democristiana per citare la Prima
Repubblica, che tanto si addice a questa piccola isola fu felice -
di fatto si trova con il dare attuazione a quella che è una... non
voglio parlare di dottrina Monroe in salsa giacobina dei
green
, però sicuramente un
highlander
dei
guru
oggi trova finalmente attuazione al suo sogno.
Vorrei citare principalmente due aspetti più di natura politica
poiché, secondo me - l'ho detto in precedenza -, oggi siamo di
fronte ad una grande giornata politica e due aspetti di questo
reciproco impegno lo dimostrano. Il primo è una formulazione che io
ho trovato geniale, che secondo me è frutto di alta politica,
ovvero il fatto dove dite: "
La comune intesa che la libera
espressione dei vari gruppi nei lavori delle Commissioni consiliari
e in Consiglio regionale dovrà avvenire salvaguardando l'unità
d'azione e la realizzazione del progetto di collaborazione
". È
qualcosa di geniale politicamente, ma molto pericoloso, perché si
apre anche a varie interpretazioni, però ben rappresenta questo
supporto tecnico ma non politico che qualcuno va a fornirle. Parlo
di lei, perché è rappresentante del governo. Oggi qualcuno in
conferenza stampa ha parlato di
navigator
, è stato anche
detto qui. Spero che le selezioni le farà il collega Bertschy, che
sta avendo un'esperienza rispetto anche ai navigator del reddito di
cittadinanza, però anche qui mi chiedo: questi referenti - mi
perdoneranno gli storici di sinistra - mi sanno tanto di commissari
politici che venivano inviati a controllare quello che si faceva
nelle aziende e anche all'interno, appunto, dei gangli
dell'Amministrazione... Capiremo se questi referenti dovranno
firmare degli accordi di riservatezza perché si sa, o fino a dove
si spingeranno riguardo all'approfondimento dei
dossier
.
Un ultimo aspetto, un ultimo contributo che voglio dare da
membro dell'opposizione - non la voglio chiamare "minoranza", ma
"opposizione" - riguarda il cronoprogramma. Avete definito delle
tappe precise, dei cancelli di valutazione; vi invito però ad
ordinarli nel tempo, perché non vorrei che con la mancanza dei
navigator che partiranno da settembre potreste già perdervi
nell'attuazione del programma.
Presidente -
Collega Vesan.
Vesan (M5S)
- Solo una breve risposta al Presidente
Fosson che, citando il faticoso parto di questa... non oso neanche
chiamarla nuova Giunta, ha parlato dei blocchi che hanno
caratterizzato le altre forze politiche con cui si è confrontato.
Temendo che si sia confrontato solo con noi, preferisco chiarire
questo punto. Magari parlava di qualcun altro, la prego di
correggermi nel caso. I blocchi sono quelli che avrebbero impedito
a noi di raggiungere un accordo. In realtà questi terribili blocchi
sono quelli che a noi sembra di riuscire a superare più che
serenamente. Uno di questi blocchi, per esempio, che non ci ha
permesso di trovare nessun tipo di intesa, sono le
retribuzioni.
Vede, Presidente Fosson, noi l'abbiamo accusata di attaccamento
allo stipendio fin dalla prima seduta di questa legislatura quando
si è insediato quale Presidente del Consiglio. Ogni volta che
abbiamo avuto occasione di confrontarci su questo punto ci siamo
accorti che quello che per noi è un blocco assolutamente
superabile, cioè la riduzione dello stipendio - è assolutamente
superabile, perché noi ce lo riduciamo fin dal nostro primo giorno
in Aula -, è invece insuperabile per questa maggioranza.
Probabilmente era un'esigenza assoluta da parte di Impegno Civico
quando erano ancora in tre e ha smesso di esserla nel momento in
cui questa maggioranza è diventata da 19.
Torniamo a dire che il problema del blocco per cui avete
preferito la posizione di Rete Civica rispetto ad altre posizioni
era legata al fatto che la Rete Civica non richiedeva nessuna
direzione di stipendio. Noi di stipendio tratteniamo 2.700,00 euro
più le spese documentate. Per quello che riguarda invece le
indennità di funzione, l'unico di noi che ne dovrebbe percepire una
è il sottoscritto che, fin dal giorno di insediamento come
segretario, ha rinunciato e tuttora l'indennità di funzione è
interamente versata al fondo per la povertà. Questo blocco era
difficile.
C'era un altro blocco, che per noi era rilevante e che peraltro
noi riusciamo a superare serenamente: quello della legalità. Noi
non candidiamo condannati. Se qualcuno viene condannato in fase di
incarico politico deve dimettersi. Presentiamo, prima ancora della
proposizione delle liste, sia il casellario giudiziale che i
carichi pendenti, quindi insomma per noi questo blocco è
serenamente superabile. Invece ci siamo resi conto che il fatto di
avere inserito all'interno della Giunta un condannato in via
definitiva non è per voi una preoccupazione. Forse questo blocco ce
l'avete più voi di noi.
Veniamo invece al blocco sostanziale che caratterizza la sua
maggioranza ed è il blocco legato al possesso delle poltrone. Il
possesso delle poltrone, di nuovo, non è un nostro grave problema,
anche perché quelle che occupiamo non ce le facciamo pagare, ma è
veramente interessante da questo punto di vista l'accordo che avete
raggiunto con Rete Civica. In questo Consiglio, sin dalla prima
sostituzione di un membro di questa maggioranza, cioè la
sostituzione dell'ex collega Sorbara - sospeso collega Sorbara, non
so come chiamarlo - con Giovanni Barocco, ha fatto sì che tutti gli
incarichi in Commissione, per evitare di dover mettere mani sulle
Commissioni del decaduto Sorbara siano stati affidati direttamente
a Barocco, perché anche solo un minimo spostamento di poltrona
rischia di disequilibrare questa maggioranza che poggia solamente
su questi oggetti di arredamento. La stessa cosa è successa quando
è subentrato all'ex collega Rollandin l'attuale collega Peinetti:
di nuovo un subentro immediato. Abbiamo visto anche stamattina che
l'eventuale ricomposizione delle Commissioni consiliari è argomento
che questa maggioranza preferisce non affrontare. Questo perché?
Perché l'attribuzione della poltrona è l'unica vera cosa che vi
importi. È per questo che non avete superato il blocco che ponevamo
noi, quello che si ricancellasse questa Giunta per ridefinire
completamente i programmi di gestione e la scelta di chi occupa le
poltrone, perché non siete in grado di affrontarla questa cosa. La
cosa migliore per voi, l'accordo preferito per tutti è prendere
tout court
il programma che ha scritto per voi Rete Civica,
controfirmarlo e impegnarvi a portarlo a termine, perché tanto del
programma non vi importa niente. L'unica cosa che vi importa è che
Rete Civica, che con straordinaria generosità vi ha consentito, è
quello di conservare la vostra poltrona. Non dovete neanche
preoccuparvi di realizzarlo il programma, senza peraltro spendere
una lira, perché i tutori che vi aiuteranno a portarlo a termine
non sono retribuiti, come ci ha detto il Presidente Fosson. Sulla
scorta di questo, temiamo che la strada di questa maggioranza non
sia particolarmente lunga e neanche proficua e che non porti gran
bene ai valdostani.
Presidente -
Altri? La parola alla collega Morelli.
Morelli (AV)
- Dopo la
verve
dei colleghi
dell'opposizione il mio intervento sarà sicuramente noiosissimo e
me ne scuso in anticipo.
Venti giorni fa affrontavamo in Consiglio regionale l'abbandono
della maggioranza presieduta dal Presidente Fosson da parte del
collega Restano; un abbandono che era scritto nei fatti, non voglio
ritornare su quanto già detto in quell'occasione, e che ha visto la
sua formalizzazione nella seduta del 12 giugno. Vi è stato un ampio
dibattito e da parte nostra vi è stata la presa d'atto della
situazione che si è venuta a creare con molto realismo e, devo
dire, con una certa tranquillità; sicuramente con un certo
rincrescimento, ma anche con spirito realistico, perché così è,
questa è la situazione.
Il governo Fosson - lo ha ricordato il Presidente - si è trovato
a poter contare su 17 Consiglieri sicuramente coesi e compatti, ma
senza la maggioranza assoluta necessaria. Contemporaneamente
sull'altro fronte, quello dell'opposizione, che a quel punto
numerava 18 Consiglieri, vi era però una condizione di
frammentazione tale da impedire qualunque soluzione alternativa
visto l'ordine sparso e variabile con cui i gruppi si muovono,
credo che anche oggi, legittimamente peraltro, ci mancherebbe. È
quindi questa condizione di essere a capo di quella che possiamo
definire - è stata definita in tanti modi anche coloriti - una
"maggioranza relativa" all'interno di questo Consiglio che ha
legittimato l'agire del Presidente Fosson, incaricato di andare ad
aprire delle consultazioni che andassero a verificare la presenza
di possibili condizioni di condivisione programmatica con altri
gruppi perché - forse è il caso di ricordarlo - questa è la
modalità con cui ci si trova ad operare in un sistema come il
nostro, che è un sistema proporzionale che non ha determinato una
coalizione vincitrice alle elezioni, ma un insieme di gruppi
consiliari più o meno numerosi, più o meno affini che devono
ricercare un'intesa per formare una maggioranza. È cosa non
semplice, sicuramente, bisogna trovare delle mediazioni, bisogna
utilizzare il buonsenso e la ragione, fare qualche passo indietro,
qualche volta mettere un po' da parte l'orgoglio, garantire pari
dignità a tutte le parti. In sintesi, si tratta di esercitare il
ruolo di rappresentanza democratica che gli elettori ci hanno
affidato per evitare, quando e se questo è possibile, che l'azione
amministrativa si interrompa, per evitare di portare alla paralisi
la macchina amministrativa, a bloccare
dossier
importanti
che comunque questo governo sta portando avanti, anche con la
condivisione di gruppi di minoranza, di Consiglieri di minoranza.
Per questo è necessario che ci sia da più parti la volontà di
trovare delle convergenze, possibilmente su dei temi, con un
atteggiamento di apertura e non viziato da pregiudizi. Bisogna
avere la volontà di giocare un ruolo attivo, di metterci la faccia
- come si dice in questi casi -, di assumersi delle responsabilità,
ben sapendo che questo può essere per certi versi penalizzante sul
piano immediato, sul piano prettamente elettorale. Ben sapendo,
dicevo, che questo può ingenerare anche del malcontento, delle
incomprensioni da parte degli elettori, come ad esempio vediamo che
sta avvenendo a livello nazionale rispetto a movimenti e a partiti
che da una posizione oltranzista di opposizione hanno invece scelto
di diventare forza di governo. Rischio, questo, che non ha voluto
correre il Movimento Cinque Stelle regionale valdostano, che ha
preferito quasi farsi schermo dei suoi prerequisiti, dei suoi punti
fermi, anche dando interpretazioni discrezionali delle leggi e
questo devo dire che mi rincresce particolarmente, in un certo
senso mi tocca; ne sono anche un po' dispiaciuta, ma poi, alla
fine,
que voulez-vous, chacun fait son choix
!
L'approccio di Rete Civica è stato nel merito delle questioni
diverso, è stato caratterizzato da un altro atteggiamento. C'è la
presa di coscienza che c'è una crisi di governo e non vi sono molte
alternative. Vi è la possibilità delle elezioni ma, giustamente, la
domanda che ci si è posti è: andare a nuove elezioni in questo
momento sarebbe veramente risolutivo di una situazione precaria
nella quale si è trovata la nostra Regione? La risposta è quasi
certamente no. Credo che ne siamo tutti consapevoli. Delle elezioni
rischierebbero di ricreare lo stesso grado di ingovernabilità, di
riprodurre la stessa situazione. È quindi necessario darsi degli
obiettivi, tra i quali la riforma istituzionale, per affrontare nei
tempi e nei modi necessari il completamento - e sottolineo
"completamento" - del lavoro di riscrittura della legge elettorale
che ha visto il Consiglio affrontare nei mesi scorsi un primo
step
, considerato più urgente e prioritario: quello relativo
alla garanzia della segretezza del voto. Forse è il caso di
ricordarlo, perché ci sono state interpretazioni anche un po'
ambigue ed equivoche.
Abbiamo letto negli organi di informazione che "la legge è tutta
da rifare". Insomma, una legge che è stata votata da poco adesso è
già da rifare, bisogna già rimetterci mano. Non è così. Forse è il
caso di ripeterlo ancora una volta, anche se lo abbiamo già detto.
Ci si era presi l'impegno di affrontare la questione della
segretezza del voto e lo si è fatto attraverso la preferenza unica
e la stabilizzazione dello spoglio centralizzato che - come tutti
ricordiamo - era sperimentale.
La seconda fase è quella della governabilità, quindi noi non
intendiamo smentire o disconoscere la legge elettorale che abbiamo
votato pochi mesi fa, non è tutto da rifare, è necessario
completare il lavoro. Per fare questo ci diamo il tempo necessario,
niente di più e niente di meno, così come per raggiungere altri
obiettivi che sono esplicitati nel documento. La particolarità -
qui dissento dalle interpretazioni della minoranza - e la serietà
di questo accordo sta nel fatto che ci sia un cronoprogramma
verificabile per tutti, dove si enunciano punti precisi, non sono
assolutamente principi generici. È sufficiente andare a leggerne
alcuni. Riforma istituzionale: è un punto chiarissimo. Norma di
attuazione sulle acque: altrettanto. Linee guida di contrasto al
cambiamento climatico: se vogliamo, questo è meno concreto, ma è
comunque un punto estremamente qualificante. Il collega Aggravi
faceva un passaggio ironico su questo aspetto
green
. Se il
Consiglio regionale non si rende conto che la nostra Valle deve
diventare green... ma mi sembra che se ne sia già reso conto,
perché ha votato all'unanimità una mozione importante sul
fossil
fuel free
. Approvazione legge regionale per la mobilità
sostenibile: è una legge, non è un principio. Piano delle politiche
del lavoro. Norma di attuazione in materia di politiche di
inclusione: anche questa è una norma. Valutazione dell'assetto
organizzativo: questa è una valutazione, diciamo che è un po' più
impalpabile. Ampliamento delle esenzioni dal pagamento dei ticket
sanitari: questo è un fatto concreto (gennaio 2020). Nuovi criteri
per rendere più attrattivo il sistema sanitario regionale: anche
qui ci vorrà una legge (gennaio 2020). Programma strategico
ferrovia, luglio 2019, direi che è quasi cosa fatta. Non voglio
tediarvi oltre con la lettura dei punti. In sintesi - mi avvio alla
conclusione - non sono dichiarazioni di principio, sono obiettivi
puntuali. Crediamo che questo sia l'importante.
Le polemiche su chi non vuole lasciare la poltrona le
conosciamo, si lasciano anche dire. Non è questo che ci preoccupa.
Qualche collega le evoca sempre con un gusto particolare, ma sì, ci
sta, facciamo tutti politica, ognuno ha il suo stile, così come la
polemica su quanto siano stati o meno coinvolti i nostri movimenti.
Io credo che ogni movimento ha i suoi riti, le sue dinamiche e ogni
gruppo consiliare attende a quello che è il lavoro di collegamento
fra l'eletto e il suo movimento di appartenenza. Sicuramente là
dove gli eletti coincidono con il movimento, mi sembra che a quel
punto in quella situazione non ci siano problemi di comunicazione,
decidono direttamente. Comunque la politica è un
work in
progress
e il risultato è la ratifica unanime dell'accordo
espressa ieri sera da tutti i movimenti. Qualcuno ha fatto della
filosofia sul fatto che non fossero approvazioni ma prese d'atto.
Francamente poco ci importa. Credo che il documento firmato oggi e
i comunicati emessi dai movimenti parlino chiaro.
Il documento che contiene i reciproci impegni è la risposta ad
una situazione contingente che i sottoscrittori, i 17 Consiglieri
autonomisti della maggioranza Fosson e i 2 rappresentanti di Rete
Civica hanno deciso di sancire insieme con pari dignità, senza
disconoscere i loro rispettivi percorsi, con la volontà di
valorizzare ciò che accomuna piuttosto che esacerbare ciò che
divide. Sarà sicuramente un percorso impegnativo - ci sarà da
lavorare - caratterizzato dai molti impegni e dalle molte scadenze
indicate per portare a compimento gli obiettivi che ci auguriamo
possano essere l'oggetto di un confronto costruttivo con tutte le
forze presenti in Consiglio e in questo senso apprezziamo
l'apertura al confronto della collega Pulz sulla serietà e
sull'affidabilità dei colleghi Alberto Bertin e Chiara Minelli.
Credo che non ci siano dei dubbi. Hanno dimostrato nel tempo la
loro enorme capacità di lavoro e di elaborazione. Sicuramente il
gruppo di Alliance Valdôtaine farà la sua parte.
Presidente -
Ha chiesto la parola il collega Aggravi per
fatto personale.
Aggravi (LEGA VDA)
- Volevo soltanto precisare che
l'utilizzo del
green
era per caratterizzare e colorare il
guru
che ha ispirato l'accordo. Assolutamente non per
parlare contro a provvedimenti che ho anche votato e che rivoterò.
Parlavo del
guru green
giacobino.
Presidente -
Ci sono altri interventi? Ha chiesto la
parola il collega Sammaritani.
Sammaritani (LEGA VDA)
- Come molti esordiscono spesso,
non volevo intervenire, ma poi mi è venuta in mente da legale una
cosa, anche se ogni tanto qualcuno mi accusa di fare l'avvocato qua
dentro. Credo sia importante, ma la dirò alla fine. Nella
conferenza stampa di oggi di Rete Civica, così come nella
presentazione del Presidente Fosson odierna, l'aggettivo più usato
è stato "anomalo". Già questo è molto significativo, immagino,
anche per chi ci sente da fuori, perché effettivamente è una
situazione molto anomala quella di un governo che, di fatto, è di
minoranza e che trova un sostegno, ma non entrando in maggioranza
da parte di un altro partito, di un altro gruppo, attraverso questo
che è stato definito dal Presidente "accordo amministrativo
programmatico". Ebbene, abbiamo fatto chiaramente una legge a
febbraio salutata con tanta soddisfazione, perché quello poteva
essere un punto di arrivo, per carità, ma comunque già un punto
significativo per arrivare poi eventualmente - come già si poteva
immaginare, vista la situazione politica precaria - a nuove
elezioni. Attualmente naturalmente adesso è diventato un pretesto
per dire che non è sufficiente, perché è evidente che quella legge
non consente la governabilità.
Come dice correttamente la collega Pulz, vorrei sapere quale sia
la legge perfetta per garantire la governabilità, perché a mio
avviso non ne esistono in natura. Devo poi fare un'annotazione alla
collega Pulz, che dice sempre cose anche molto interessanti, però,
quando lascia da parte un attimo la questione celebrale per passare
a quella del cuore e viene travolta da questa ondata fascista e
leghista, le fa perdere un po' il lume della ragione, a mio avviso,
con tutto il rispetto. Forse era Kierkegaard, il filosofo danese,
che aveva il problema di distinguere il bene dal male. Non siamo
noi il male, glielo giuro, anzi, forse in questo momento siamo
probabilmente un po' la salvezza. Questo lo hanno capito gli
elettori, non tutti ancora gli altri politici, ma questo è
normale.
Avete creato questa forma inusuale di nuovo governo. Io devo
fare i miei complimenti a Rete Civica, naturalmente, che ha saputo
cogliere la palla al balzo, perché di fronte ad una situazione di
grave difficoltà da parte dell'attuale governo regionale ha
approfittato e naturalmente, invece che far solo legge elettorale,
spera addirittura di fare un intero programma di governo di
un'intera legislatura. Quello che abbiamo letto praticamente è un
cronoprogramma in cui - come diceva correttamente la collega
Spelgatti - manca la pace nel mondo e poi siamo a posto. C'è
praticamente tutto. In realtà poi, da legale, a me sembra tanto
invece che questa situazione sia un po' un approfittamento di uno
stato di bisogno. C'era qualcuno ormai disperato, è arrivato
qualcun altro che ne ha approfittato e ha detto: "Allora guarda, ti
carico sopra tutti questi argomenti e o fai questo o sennò te ne
vai a bagno".
Io credo che qui debba essere presa come impegno una cosa
fondamentale dall'attuale Governo e dall'attuale Presidente. Ho
sentito la collega Minelli che, sempre con i suoi toni, cerca di
smorzare il tutto, e dice: "Abbiamo un cronoprogramma, ci sono dei
termini precisi, faremo questo". Qui viene fuori l'avvocato. Il
problema non è tanto la norma o l'impegno, è la sanzione. Se poi
non lo fate? Se non rispettate tutti questi termini dove è scritta
la sanzione? Che impegno ha preso, Presidente Fosson? Perché non ci
ha detto che, se non lo fa, o se sgarra anche solo uno di questi
termini, lei si dimetterà? Questo noi vogliamo sentire oggi, perché
altrimenti qui facciamo sempre le solite chiacchiere inutili. Tanto
ci sarà sempre il motivo per dire, come per la legge elettorale:
"Ma tanto questa non consente la governabilità". Dobbiamo fare un
altro pezzettino di legislatura, dobbiamo andare ancora avanti. Noi
siamo stufi di questo, e soprattutto i cittadini fuori, perché voi
sentite i cittadini che dicono che hanno bisogno di stabilità. Noi
sentiamo tutti gli altri - che probabilmente sono la maggioranza,
visto che votano noi - che invece hanno capito benissimo qual è la
manovra: quella appunto di rimanere al governo nonostante tutto.
Ancora una volta vi dico, io personalmente - ma credo di poter
condividere questo con tutto il mio gruppo - e vogliamo sapere, se
saltate anche uno solo di questi termini, cosa farete. Questo
prendetelo come impegno, tanto non riuscirete mai a realizzare
tutto il cronoprogramma, lo sappiamo tutti.
Presidente -
Ci sono altre richieste? La parola al
collega Gerandin.
Gerandin (MOUV')
- Ci sono per fortuna dei giornalisti
che sono più bravi e più aggiornati di me, perché si ricordano che
questa è la nona maggioranza in sei anni. Penso che saremo
sicuramente non invidiati dai cittadini valdostani, ma avremo
sicuramente un record difficile da battere: quello di aver avuto la
nona maggioranza in sei anni.
Questa volta qualcosa di anomalo è successo, nel senso che
prima, quando nasceva una nuova maggioranza, c'era un timido
tentativo di percorso politico per giustificare eventualmente il
perché e il percorso a cui si andava incontro. Poi è chiaro che le
maggioranze che si sono succedute sono sempre state frutto di
saltimbanchi, contorsionisti, come li ho già chiamati nella
precedente legislatura, però c'era sempre alla base quantomeno un
timido percorso politico fatto dalle forze politiche, chiaramente.
Questa volta è successo qualcosa di diverso. Mi dispiace che non ci
sia la collega Morelli che ha detto: "poco importa se i partiti non
sono stati coinvolti", ma non lo dico io, lo dicono gli organi di
stampa, lo dicono... i Consiglieri snobbano i partiti per chiudere
l'accordo con Rete Civica, nelle trattative i partiti sono
snobbati. In un partito da cui mi onoro di provenire negli anni,
che è stato sempre un esempio riguardo alla correttezza
nell'individuazione di percorsi politici molto importanti, che è
l'Union Valdôtaine, normalmente queste decisioni così importanti,
nelle nascite di nuove maggioranze, erano sempre decise nel
Conseil Fédéral
. Stavolta si è deciso di convocare un
Comité
. È stata una presa d'atto, come qualcuno dice, o una
presa visione, comunque è mancato questo confronto politico. Se poi
a qualcuno poco importa, per carità. Questo perché? Perché è nata
una maggioranza di palazzo mascherata da un titolo accattivante.
Indubbiamente siete stati bravi nello scrivere "reciproci impegni
per una collaborazione mirata". Penso che i valdostani abbiano
sicuramente capito cosa c'è alla base di questo percorso. Anche i
vostri partiti, i movimenti hanno capito e, tra lo sdegno dei
valdostani, un po' di imbarazzo e una presa di distanza dei vostri
partiti e movimenti, è nata questa nuova maggioranza. Sono anche
convinto che la maggior politica è quella che si erge a paladino
del pensiero e a tutela del bene assoluto dei valdostani in questo
caso, però è quella politica che poi alla fine toglie ai valdostani
una conquista assoluta, importante: la possibilità di esprimersi
tramite il voto. Per cui, dietro al bene dei valdostani,
all'ingovernabilità e a quant'altro, l'importante è che non si
torni a votare. Allora è chiaro, io dico, il percorso è palese.
Invece di avere tre paginette e mezzo, basta un punto. Tiriamo a
campare, non lo so, stile sopravvivenza, come volete! Comunque non
era importante questo.
Io penso sia più importante questa "intesa anomala", e prendo le
parole del collega Bertin in conferenza stampa, quando dice che
Rete Civica è tecnicamente in maggioranza ma politicamente no.
Stratega, grande stratega. Poi prendo il programma elettorale di
Impegno Civico, per cui è nata questa volontà di fare il bene dei
cittadini e dare governabilità, il cui punto 7 ti dice: "
Riforma
legge elettorale. La legge elettorale con la quale stiamo andando
al voto è profondamente iniqua. Ci adopereremo per apportare le
seguenti modifiche: preferenza unica, possibilità di esprimere una
seconda preferenza solo se di genere diverso, presenza in lista di
almeno il 40 percento di ognuno dei due generi, elettorato passivo
a 18 anni, abbassamento della soglia di sbarramento al
conseguimento di un seggio pieno, definizione del numero necessario
di firme a presentare la lista (300)
". Per essere coerenti con
l'impegno con cui vi siete presentati, l'unico punto è quello
dell'abbassamento della soglia, per cui se c'è ingovernabilità
adesso dove la soglia è di due, immaginatevi abbassando la soglia
che casino verrà! No, io dico, se è questo il sistema, aveva
ragione Andreotti, che era un mago. Lui a suo tempo diceva, non a
caso, che la gratitudine sottintesa degli elettori è il sentimento
del giorno prima. Io la modificherei: io direi che la gratitudine
agli elettori è quella del giorno prima.
Detto questo, volevo entrare un attimo in quello che dovrebbe
essere il futuro radioso che accompagna la Valle d'Aosta. Prima
cosa che mi viene da pensare è che il confronto previo, prima di
assumere atti rilevanti, vale per il Governo, per cui mi rivolgo al
Governo chiaramente, sul
dossier
"problematiche sensibili"
come: Casinò, CVA, Piano tutela delle acque, impianto
idroelettrico, collegamenti funiviari e intervallivi, riforma del
turismo. Se su queste cose dovete ancora parlarvi e mettervi
d'accordo, non so se davvero il bene dei valdostani è alla base di
questa intesa!
Arriviamo poi a quello che qualcuno ha chiamato "insegnanti di
sostegno" e che io chiamo "accompagnatori di sostegno", perché
penso che davvero, invece di ampliare l'Esecutivo in questo caso,
si è deciso di affiancare un accompagnatore di sostegno almeno ad
ogni Assessore. È un record, sicuramente non è mai successo. Spero
che almeno gli Assessori si siano riservati la facoltà di dire:
"Datecene almeno tre, ne scegliamo uno noi" nel senso di avere un
minimo di spoglio, perché se dovete pure prendervi i sei santoni
che vi calerà Rete Civica, auguri a voi, sono preoccupato per il
destino della Valle d'Aosta! Su questo non c'è ombra di dubbio.
Per quello che riguarda invece il futuro della Valle d'Aosta
sono un po' preoccupato, perché se il tessitore, il regista
dell'operazione è quella persona - come è stato detto da più parti,
e lo abbiamo visto anche in Conferenza - che voleva toglierle le
funzioni prefettizie, caro Presidente Fosson cominci a
preoccuparsi, e i valdostani di seguito! Non dormirei tranquillo
neanche al posto dell'Assessore Testolin, perché troppi soldi
trasferiti dallo Stato era un
diktat
, un pensiero del
regista. Torno a dire: noi siamo stati bravi, vi abbiam lasciato il
tesoretto, probabilmente qualcuno andrà a Roma per dire: "No, la
Valle d'Aosta ha troppi soldi, troppi soldi". Ho provato a non
drammatizzare questa situazione perché, al di là di tutto, è nata
una nuova maggioranza.
Mi dispiace però una cosa, e mi rivolgo al collega Bertin con
cui ho fatto un percorso assieme. Le riconosco che comunque, al di
là di tutto, nella sua azione politica c'è sempre stata una grande
coerenza. Stavolta non riesco a capire qual è stata la scelta che
l'ha portata in un percorso del genere. Quando i Guichardaz o i
Donzel o questa gente qua l'altra legislatura hanno fatto altre
scelte... i nostri colleghi, io parlo dell'UVP e i suoi colleghi di
ALPE hanno fatto altre scelte, ci siamo sempre parlati, guardati in
faccia e detto che erano dei percorsi per noi - parlo personalmente
- ingiustificabili. Non so cosa è successo, ma davvero vorrei
capirlo, perché ognuno, al di là delle scelte del proprio partito e
del proprio movimento, ha una faccia con cui deve presentarsi ai
suoi elettori.
Presidente -
Altri? Se non ci sono altri iscritti,
possiamo considerare esaurito il punto. Ha chiesto la parola il
collega Restano.
Restano (GM)
- Riprendendo quanto è già stato detto,
effettivamente nella conferenza stampa o anche durante gli
interventi fatti oggi in Aula, la parola più utilizzata è stata:
"questa è un'intesa inusuale, un'intesa anomala con un importante
profilo politico", così è stata definita. In effetti il percorso
per arrivarci - è stato detto qua in Aula - è stato inusuale. Lo
hanno detto i responsabili dei movimenti quando hanno commentato il
fatto di non essere stati interpellati e hanno dichiarato di aver
preso atto dai
pourparlers
. I
pourparlers
che sono
stati fatti dal Presidente con i gruppi consiliari non sono degli
accordi. È venuto a mancare quel dialogo, quel confronto che sta
alla base degli intendimenti del Governo e del Presidente. È venuto
a mancare il famoso "metodo". Forse è quello che è mancato in Pour
Notre Vallée quando non si è ascoltata la volontà della maggioranza
dell'Assemblea. Mi sembra che Pour Notre Vallée non si sia espressa
neanche in questa occasione. Nei nove firmatari ho qualche amico
che mi ha detto che non è stato convocato, lo ha deciso un gruppo
ristretto. Evidentemente l'impronta è stata data: questa è
l'impronta e questo è il confronto. È un'intesa fra gruppi che,
secondo me, è legittima. Ci sta, ma assolutamente non la si può
definire trasparenza, confronto, nuovo metodo, volontà di apportare
questo cambiamento o di addivenire a quel confronto che nei
precedenti sei mesi prima evidentemente è mancato, come già detto
dal Presidente, durante il suo intervento.
Sicuramente è anomalo il fatto di affiancare alla Giunta - come
è stato detto - dei
navigator
. In conferenza stampa i
giornalisti lo hanno definito un "governo ombra". Sicuramente una
cosa è chiara: è chiara la svolta di questa maggioranza con
l'entrata di Rete Civica all'interno della maggioranza in maniera
organica. Possono cercare di smentirlo in tutte le forme, ma è un
intervento organico. C'è stata una svolta politica, un cambiamento
politico. È difficile da comprendere, perché affiancare ciò che
rappresenta Rete Civica a quelli che sono gli ideali di alcune
componenti del governo e dello stesso Presidente viene difficile
comprenderlo. Però ritengo onestamente che sia una cosa che si
possa fare e che il governo debba essere giudicato sui fatti, sul
suo operato. Questo ci porta a fare alcune considerazioni in merito
al programma.
Anche il programma risente di questa svolta politica. Direi che
è la vittoria di Rete Civica politicamente, perché, senza ricatti e
senza compromessi, è arrivata ad imporre la propria idea. La
leggiamo e qualche dubbio ce l'ho quando andremo a parlare di
collegamento intervallivo, di costi e benefici su certe opere,
quando forse si parlerà del collegamento rapido con Parigi
attraverso il treno. Fa parte di altri programmi elettorali. Mi
chiedo cosa siano questi "studi di fattibilità", se devono essere
nel nuovo senso della parola, quindi vecchi preliminari o solo uno
studio superficiale. Questo è importante saperlo, perché è un
impegno diverso per la pubblica amministrazione. Se è solo il
vecchio studio di fattibilità, ne abbiamo visti tanti, mentre un
preliminare è altra cosa. È importante parlare della ciclovia, è
soprattutto importantissimo soffermarsi sulla salute. Sono solo dei
punti messi lì, non sono declinati, quindi è difficile comprendere
dove si vuole arrivare. È difficile comprendere quale sia il
progetto, ma sovente i programmi sono così; siamo abituati a
vederli in questa maniera. Non leggiamo nulla sull'agricoltura,
soprattutto non leggiamo nulla sulla trasparenza, e questo è un
dato importante. Poco fa abbiamo parlato di CVA. La CVA, nelle sue
componenti manageriali, è oggetto di quelle famose "compensazioni",
che non sono ricatti ma sono compensazioni, sono accordi politici.
Io non vorrei che andassimo a naufragare su queste famose
compensazioni. Qua abbiamo dei re incontrastati, dei Maradona delle
compensazioni. Signori miei, proprio in riferimento al tema di
poc'anzi, sarebbe bello applicare la trasparenza su queste nomine,
fare degli avvisi pubblici come proposto dai colleghi che hanno
presentato la risoluzione, perché proprio queste nomine ed altre
ancora andranno a definire il futuro assetto di società che
contribuiranno a costruire il futuro della Valle d'Aosta. Se sono
figlie di piccoli accordi, si porteranno molto male e ne abbiamo
alcuni esempi all'interno di questo Consiglio. Su questo sarebbe
bello confrontarsi e credo che ci confronteremo. Quanto abbiamo
votato prima non mi fa presagire nulla di buono, come lo stesso
atteggiamento in Commissione quando ci sono state negate delle
audizioni, cosa mai avvenuta. Se questo è nuovo dialogo, possiamo
rinunciarvi.
Auguro comunque un buon lavoro alla maggioranza e spero che
riescano ad ottenere dei buoni risultati. Sicuramente tiferemo per
loro affinché riescano ad arrivare questi risultati, perché se ci
arrivano fanno veramente l'interesse della Valle d'Aosta in un solo
anno.
Dalle ore 18:46 assume la presidenza il Vicepresidente
Farcoz.
Farcoz (Président) -
Collègues, s'il vous plaît... La
parole à la Présidente Rini.
Rini (PNV-AC-FV)
- Buonasera, colleghi. Io credo che due
parole siano doverose, vista la giornata e visto l'argomento
politico che è all'ordine del giorno.
Per il Front Valdôtain, che si è riunito diverse volte, abbiamo
avuto modo di discutere in queste ultime giornate anche in maniera
molto accesa; questo credo sia frutto di una voglia di partecipare,
di esserci e non può che farci piacere. Esiste una vera solida e
urgente priorità, che è quella - lo dico senza nessuna paura, senza
nessun timore - di garantire davvero stabilità e governabilità.
Perché? Perché le valdostane e i valdostani hanno bisogno di
risposte, meritano delle risposte. Le risposte possono arrivare
solamente dalla programmazione. La programmazione può arrivare
soltanto dalla stabilità e dalla lungimiranza dello sguardo che può
avere un governo regionale. Per questo, per noi, in questo momento,
è fondamentale andare a cambiare le regole del gioco.
Vi chiedo (e mi allaccio a quanto ha detto il collega Gerandin,
che ha ricordato che questa è la nona maggioranza in sei anni): vi
è piaciuto, ci è piaciuto, è piaciuto ai valdostani quello che
abbiamo visto in questi ultimi sei anni? No. E guardate, lo dico
con tutta la sincerità e la franchezza: io mi prendo le mie
responsabilità, perché siedo in quest'Aula e ho seduto in
quest'Aula in questi sei anni. Ognuno di noi 35, di questa
legislatura e della passata legislatura, si deve assumere le
proprie responsabilità. Detto questo, io credo che la nostra
priorità, visto che ricordo siamo stati eletti un anno fa... su
questo consentitemi solo due parole, poi capisco che ognuno
ovviamente gioca la sua partita politica. Non abbiamo sfondato le
porte di Palazzo regionale qualche settimana fa e abusivamente
siamo entrati in questa Sala. Siamo stati eletti democraticamente
dopo una campagna elettorale, peraltro con una legge elettorale che
per la prima volta nella nostra storia garantiva anche l'assoluta
segretezza del voto. Questo per dire che non è che qualcuno si è
appropriato di ruoli, di posizioni o di elezioni senza un voto
democratico avvenuto - come dicevo - solamente un anno fa. Detto
questo, dicevo che noi ci dobbiamo prendere la responsabilità. Devo
dirvi che ci sono rimasta male quando visto che sotto l'impegno di
modificare le regole del gioco non ho visto e non ho trovato 35
firme. Mi riallaccio a quello che dicevo prima e che
à tour de
rôle
l'abbiamo vissuto tutti, chi prima, chi dopo, chi in ruoli
differenti. Credo che dobbiamo e abbiamo la responsabilità di fare
in modo che quello che è accaduto non si ripeta.
È vero, l'elezione diretta del Presidente della Regione non è
sicuramente la panacea di tutti i mali, ma è ad oggi l'unica strada
che può garantire una stabilità di governo. Qua, collega Gerandin -
non perché voglio sempre rispondere a lei, perché alla fine mi
stimola positivamente -, lei ha detto: "Abbassiamo la soglia,
quindi creiamo ancora più ingovernabilità". Eh no, collega
Gerandin! Sarebbe vero se fosse limitato all'abbassamento della
soglia, invece l'abbassamento della soglia è collegato all'elezione
diretta del Presidente della Regione. Con l'elezione diretta,
quello che è accaduto in questi ultimi sei anni, non può più
accadere, perché non si può più essere tenuti sotto scacco dal
fantomatico diciottesimo di turno - e, ripeto, ognuno di noi si
deve assumere le proprie responsabilità -, perché a casa il
Presidente, a casa tutti.
Nelle altre Regioni ci guardano stupefatti perché dicono: "Avete
di nuovo cambiato Presidente?". Ho occasione di andare alla
Conferenza e mi dicono: "Ma di nuovo? Come mai voi non avete
l'elezione diretta del Presidente della Regione?". Per noi, quindi,
vi dicevo, lo stupore è di non vedere queste 35 firme in fondo alla
proposta di poter dare... Aspetto con ansia il giorno che quel
provvedimento arriverà in quest'Aula. Chiederò ai colleghi perché
si può essere contrari a questa previsione che è ad oggi l'unica
che ci può garantire il non ripetersi di ciò che è accaduto, a meno
che a qualcuno queste situazioni possano fare comodo.
Credo che non abbiamo di certo paura di andare a elezioni e,
come rappresentante del Front Valdôtain, lo posso dire con tutta
tranquillità. A livello mio personale, vista la legge elettorale, e
a livello di movimento, credo che avremo tutta la convenienza
invece ad andare a votare, ora. Vi chiedo però davvero cosa
cambierebbe. Nulla. Questa è la serietà che vogliamo dare a chi ci
ha dato la fiducia - lo ripeto - meno di un anno fa ormai. Credo
che davvero, al di là dei facili
slogan
, si debba tornare
con serietà a provare a dare delle risposte. La prima che chiedo è
quella di poter creare questa sorta di "costituente" che possa
cambiare queste regole del gioco, che possano metterci nelle
condizioni - come dicevo prima - di dare esempi migliori e di poter
avere un sistema più efficiente.
Il collega Restano ha parlato di "svolta politica". Adesso non è
in Aula... ma collega Restano, lei sicuramente e volutamente fa
questa confusione, queste svolte. Lo ha detto molto bene chi mi ha
preceduto: si tratta di un accordo sui punti. Io ho parlato del
punto che interessa al movimento a cui faccio riferimento. Collega
Restano, lei in passato ha governato anni con la sinistra, ha fatto
l'Assessore la sua prima volta per quei sette mesi, mi pare, e lo
ha fatto sostenuto da un collega, anche un amico, con cui ha
lavorato, che è Padovani e che non è sicuramente l'espressione di
una destra o di un centrodestra. Credo che non ci si debba stupire
per le azioni degli altri. Ognuno deve guardare le proprie, tanto
più quando quel governo - se non ricordo male - era frutto di
un'alleanza politica. Quello che parte oggi è un percorso che ha
delle date, delle scadenze, degli impegni. Saranno i valdostani e
le valdostane a valutare se e come questi impegni sono stati
portati a termine. È un accordo che, per quello che ci riguarda,
ovviamente non ha una base, una matrice politica, poiché
politicamente abbiamo vedute diverse. Ha semplicemente una base
amministrativa e, così come il mandato che ho ricevuto è molto
chiaro, noi analizzeremo i punti di volta in volta e li valuteremo
singolarmente come verranno declinati ovviamente nel dettaglio,
coerentemente con gli obiettivi che abbiamo elencato nel nostro
manifesto d'intenti.
Ricordo che l'elezione diretta del Presidente della Giunta era
ed è uno dei capisaldi del manifesto d'intenti del Front Valdôtain.
Concludo dicendo che per il Front Valdôtain è occasione anche per
rinnovare la fiducia, soprattutto alla luce della serietà. Io
questo termine lo voglio sottolineare e dargli tutto il valore e la
valenza che ha, la serietà dimostrata in questo delicatissimo
momento dal Presidente Antonio Fosson.
Président -
La parole au collègue Marquis.
Marquis (SA)
- In queste occasioni si dicono negli ultimi
anni sovente le stesse cose
à tour de rôle
. Ci si è trovati
da una parte piuttosto che dall'altra.
Credo che alla base di tutto occorra fare una riflessione su
come siamo arrivati in Consiglio regionale: siamo arrivati con
un'elezione che deriva da una legge di tipo proporzionale, una
legge che ha creato una situazione molto frammentata, quindi
nessuno più di altri è stato legittimato a governare. Per garantire
e dare governabilità alla nostra regione, così come ci è stato
chiesto dai cittadini che ci hanno sostenuto, occorre confrontarsi
all'interno dell'Aula attraverso il confronto, attraverso una
capacità di mediazione. Occorre trovare delle sintesi e limare le
proprie posizioni personali per creare una situazione che possa
essere utile per il governo della propria Valle.
Credo quindi che sia importante avere capacità di mettersi in
gioco. Sotto questo profilo devo dire che i colleghi Bertin e
Minelli hanno dimostrato grande senso di responsabilità in questa
occasione, più di ogni altro, perché hanno avuto la capacità di
confrontarsi con coloro che avevano l'attitudine a cercare
soluzioni comuni. Io penso che sia sbagliato profondamente
mantenere il mantra del rispetto delle parole che si sono dette a
suo tempo con gli elettori, ma attenzione, le posizioni più
radicali per poter mantenere quel consenso. Io credo che bisogna
avere anche la capacità di rinunciare a un po' di consenso per il
bene comune. Questo lo abbiamo visto anche a Roma: ci sono delle
forze al governo, ad esempio i Cinquestelle, che hanno saputo
rinunciare a dei voti per senso di responsabilità dello Stato.
Hanno dimezzato i loro consensi per un obiettivo che pensavano
sano, che pensavano dovesse essere il bene della comunità.
Ho sentito delle considerazioni sulla modalità di formazione di
questa squadra, abbiamo detto che è stata un po' anomala. È anomala
fino ad un certo punto però, perché io posso dire al collega
Gerandin, che è intervenuto prima, che è un'esperienza che abbiamo
già vissuto nel 2017. Lui era presente tecnicamente ma non
politicamente, appoggiava la nostra maggioranza con il governo che
ho avuto l'onore di presiedere. È quindi un precedente che ritrovo
proprio in quella circostanza. Anche allora, per senso di
responsabilità, due o tre colleghi Consiglieri hanno trovato la
capacità di confrontarsi.
A mio avviso, innovativi sono anche il metodo e le modalità con
cui è stato definito questo accordo. Sono stati definiti con
coraggio degli obiettivi e dei tempi. Credo che questo sia un senso
di responsabilità di fronte all'opinione pubblica, il coraggio di
mettersi in gioco superando le solite chiacchiere dicendo:
"Vogliamo fare queste cose e su queste ci misuriamo". Ci siamo
presi un impegno, ce lo prendiamo davanti a tutti i valdostani in
quest'Aula, ci mettiamo in gioco perché riteniamo che ci siano
delle questioni da risolvere.
Il collega Sammaritani, facendoci l'analisi di questa
situazione, ci ha detto: "Però ci possono essere anche delle
situazioni in cui gli obiettivi non si raggiungono". Io credo che
se noi aspettassimo questo ragionamento e lo facessimo a Roma ci
sarebbe qualcuno che avrebbe già preso l'ergastolo. Mi ricordo
quando in campagna elettorale il buon Salvini diceva: "Primo
Consiglio dei Ministri, cinque minuti, toglieremo le accise sulla
benzina". Le accise ci sono ancora tutte e, probabilmente,
aumenteranno ancora. Anche lui ha fatto tutto il possibile, ha
preso degli impegni, ma credo che non sempre sia riuscito a
raggiungere gli obiettivi. La Flat tax doveva essere un obiettivo
concreto, adesso vedremo quando arriverà. Chiederemo poi a voi qual
è la sanzione che bisognerà comminare al Governo qualora non si
riesca raggiungere l'obiettivo.
Credo che amministrare significa assumersi una responsabilità. È
sicuramente facile, ci prendiamo questo impegno, accettiamo la
sfida e lo facciamo nell'interesse della nostra comunità, perché
l'interesse della comunità non è andare una volta ogni sei mesi al
voto, ma è avere la capacità di confrontarsi una volta completato
il percorso elettorale e trovare le mediazioni che la politica
richiede. Questo è per un obiettivo più alto: quello dello sviluppo
e del benessere della nostra realtà territoriale.
Président -
La parole au collègue Luboz.
Luboz (LEGA VDA)
- Vedo che da qualche parte dell'Aula fa
particolarmente caldo, perché si agitano fogli come fossero
ventagli. D'altra parte la temperatura è torrida, quindi il caldo
lo patiamo tutti.
Che dire di queste giornate? Mi verrebbe un pochino da dire:
"Benvenuti al festival dell'ipocrisia", perché ad un certo punto,
dall'intervento che mi ha appena preceduto, mi aspettavo quasi di
sentir dire: "Per senso di responsabilità occorre anche sapersi
rimangiare le parole". Se già la scorsa maggioranza l'avevo
definita "la maggioranza dei
revenants
", ora, pure se rimane
nell'ombra, un altro
revenant
fa sentire la propria presenza
e abbiamo avuto modo di constatarlo nella conferenza stampa di
questa mattina. La
nuit valdôtaine
continua con nuovi e
vecchi protagonisti. È di ciò che avevamo bisogno? Collega Bertin -
adesso non lo vedo, ma comunque sicuramente sentirà -, mi perdoni,
ma anche per il fatto di essere stato da lei contattato nel mese di
febbraio/marzo 2018 per far parte della lista che stava
realizzando, mi permetto di dirle che questa
pirouette
,
degna dei più abili funamboli, mi ha lasciato del tutto sconcertato
e deluso.
Che dire poi delle contraddizioni e dell'imbarazzo del
Presidente Fosson, interrotto in una recente conferenza stampa da
due aitanti Assessori accorsi in suo soccorso per rispondere ai
giornalisti? Ho l'immagine dell'estrema debolezza quando fu
richiamato, sempre da uno dei precedenti Assessori, per rispondere
a tono alla collega Spelgatti che invero aveva alzato un po' i
toni. Anche ora, Presidente, quando ci dice che i movimenti hanno
validato questo percorso amministrativo, lo afferma davvero con
convinzione? A noi è parso di leggere che ne abbiano preso atto,
"validato" è un'altra cosa.
Volevo tornare un attimo al programma di Impegno Civico del
2018, presentato e sottoscritto da Elio Riccarand. Nel 1978 Luis de
Jyaryot cantava "Trente ans d'autonomie". Nelle premesse del
programma di Impegno Civico viene ricordato: "Trent'anni di
floridezza finanziaria senza eguali e l'ampia autonomia legislativa
non sono stati impiegati, salvo in pochi casi, per effettuare
investimenti strategici fondamentali per il futuro della Valle
d'Aosta, dalla ferrovia ad un nuovo ospedale, e per promuovere uno
sviluppo diffuso basato sulla valorizzazione delle risorse del
territorio, ma per radicare un'economia assistita, funzionale al
controllo politico, la creazione di una tentacolare rete
clientelare al mantenimento dei privilegi per pochi sconfinando nel
malaffare e nella corruzione. I fautori di questa
débâcle
sono gli stessi che non intendono assumersene la responsabilità,
che non sanno proporre altro che vuoti richiami alla difesa
dell'autonomia, un'autonomia che non è tanto sotto attacco
dall'esterno, quanto profondamente minata dall'interno. Si pensi
all'epilogo dell'ultima legislatura con sei diverse maggioranze,
tre Presidenti di Regione, sei Consiglieri condannati, decine di
inquisiti e un sostanziale immobilismo amministrativo.
Colleghi Minelli e Bertin, vorrei semplicemente credervi e vi
auguro buon lavoro, ma ho difficoltà a credere che voi stessi
crediate in voi stessi.
Président -
J'invite les collègues à se réserver. La
parole au collègue Bianchi.
Bianchi (UV)
- Intervengo e permettetemi di fare alcune
precisazioni.
Alcuni miei colleghi intervenuti prima hanno fatto una
fotografia della scorsa legislatura e di questo inizio legislatura:
nove maggioranze. Sì, sì, è vero, ci sono state nove maggioranze.
Visto che molti dei Consiglieri che siedono qui dentro devono farsi
un'autocritica su queste nuove maggioranze, molto probabilmente si
devono chiedere perché, probabilmente non funziona qualcosa.
All'interno del Consiglio regionale ci sono 11 partiti o movimenti
su 35 Consiglieri. Sicuramente questo non aiuta a formare delle
maggioranze che possano amministrare con tranquillità e dare delle
risposte ai valdostani. C'è stata una crisi politica con un governo
a trazione leghista, dove chiaramente - qualcuno lo ha ricordato -,
dopo varie dimissioni fra Assessori, Presidenti di Commissione e
via dicendo, siamo rimasti lì in 11 o 12 Consiglieri ad
amministrare per qualche mese. Nessuno però è corso per dare un
apporto a quel governo!
Oggi c'è stata una crisi politica dove il diciottesimo -
chiaramente per ragioni magari importanti per lui, per noi meno, ma
non voglio entrare nel merito - ha lasciato la maggioranza e si è
aperta una nuova crisi. Altre forze politiche si sono volute sedere
al tavolo per valutare, per vedere se questa legislatura poteva
continuare. Si è trovato un accordo che qui dentro è stato
sottolineato come "anomalo", lo abbiamo anche scritto, ma perché
non volevamo copiare l'accordo che c'è a livello nazionale. È un
accordo di due forze politiche, molto probabilmente molto diverse
tra loro, però hanno deciso di mettersi insieme per provare a dare
delle risposte agli italiani. Poi gli italiani giudicheranno se
queste risposte sono arrivate o no. Oggi cosa si è fatto?
Même
chose
, stessa cosa: ci si è seduti ad un tavolo, si è parlato
di un programma, si sono discussi argomenti che chiaramente sono
importanti per noi, ma che lo sono molto di più per un'altra parte
politica. Come dicevo, ci siamo seduti ad un tavolo e abbiamo
scritto un accordo politico dei gruppi consiliari. È stato detto da
parecchi, anche dall'ultimo che è intervenuto... Non faccio nomi,
perché sennò poi ci sono le questioni personali e non voglio tirare
questa storia avanti per ore, ma principalmente i movimenti si sono
espressi, magari discutendo.
Mi permetta però, Gerandin, il suo nome lo faccio: sì, si è
discusso, certo che si è discusso. Lei forse ha abbandonato l'Union
quando non si discuteva, ma adesso si discute. Poi cosa succede
nelle varie famiglie... Sembra che qui la questione più importante
sia sapere se c'è stata discussione; la discussione c'è stata, ma
si è deciso di andare avanti. Poi saranno i valdostani a decidere
se le risposte saranno positive o negative.
Ricordo che nello scorso Consiglio ho detto: "Se domani torniamo
ad elezioni riguarda tutti e 35", in effetti è il discorso di tutti
e trentacinque. Ho detto: "Benissimo, andiamo alle elezioni, se
ognuno di noi non ha raggiunto il proprio obiettivo ci togliamo
tutti dalla politica e altri, magari più bravi, si faranno avanti
per dare delle risposte. Mi sembra che sia caduto nel vuoto
questo!
Torno al discorso del cronoprogramma e del documento. Quando si
va a fare un programma allegando un ulteriore programma a quello
del Presidente Fosson, in cui chiaramente si vanno ad indicare
delle date con delle tempistiche, io dico che per l'opposizione
dovrebbe essere buono, perché se non si raggiungono si potrà dire
che... Se lo abbiamo voluto scrivere - e qualcuno l'ha evidenziato
- è perché in questi dodici mesi cercheremo di dare delle risposte.
Lo ripeto: qui saranno i valdostani a dire se abbiamo dato risposte
positive o se non ne abbiamo date.
Mi ha tolto un po' la parola chi mi ha preceduto della
maggioranza, perché volevo fare anch'io un passaggio... E poi
parlano di "stampella" o "non stampella". La stampella c'era nella
scorsa maggioranza - lo hanno scritto i giornalisti -, c'era in
questa e c'è in quella, ma c'era anche nella scorsa legislatura,
perché Elso era in maggioranza ma non nelle Commissioni, non
partecipava alla maggioranza. Scusatemi, allora andava bene e oggi
non va più bene? Facciamolo dire a chi non lo ha mai fatto
questo!
Permettetemi ancora di dire due cose. L'accordo di Palazzo - è
questo il
leitmotiv
- è un accordo su un programma... È
paragonato all'accordo a livello nazionale, e sto pensando a quanto
Salvini vorrebbe per esempio - e me lo auspico per lui - portare a
casa il discorso dell'autonomia (sto pensando al Veneto, alla
Lombardia), eppure ad oggi non è ancora riuscito a portarlo.
Concludo con una battuta. Se un ideologo come Henriet abbandona
la Jeune VdA perché non è più autonomista, io mi chiederei non
perché noi andiamo avanti per questo, io chiedo a quelli della
Jeune Vallée d'Aoste e ai gipeti cosa ci fanno da quella parte!
Dalle ore 19:17 riassume la presidenza la Presidente
Rini.
Rini (Presidente) -
Ha chiesto la parola il collega
Manfrin, per cosa? Prego.
Manfrin (LEGA VDA)
- Viste le ultime affermazioni,
intervengo solo mezzo secondo, vorrei prendere la parola per
mozione d'ordine.
Presidente -
Ha ancora sette minuti a disposizione come
movimento.
Manfrin (LEGA VDA)
- Volevo solo ringraziare il collega
Bianchi per quest'ultima chiusa, perché ho fatto una riflessione.
Avete fatto un comunicato stampa a seguito di un
post
su
Facebook
del signor Henriet, esultando perché aveva lasciato
la LEGA e tutto il resto. Se avessimo dovuto fare noi un comunicato
stampa ogni volta che un autonomista ha lasciato la vostra
componente... Se qualcuno avesse voluto stamparsi tutti i
comunicati stampa per ogni singola partenza, avremmo raggiunto la
distanza fra la Terra e la Luna e probabilmente Greta non sarebbe
molto contenta e neanche vostri colleghi di governo. Abbiamo
evitato ed eviterei queste scene pietose che fanno anche
ribrezzo.
Detto questo, verrei alla mozione d'ordine per chiederle,
collega Presidente, visto che ne abbiamo già discusso in sede di
Conferenza dei Capigruppo, di dirimere una questione importante,
ovvero la composizione delle Commissioni. Le spiego perché: perché
ad oggi noi abbiamo un documento - che abbiamo esaminato poco fa -
che ci dice che tecnicamente la componente di Rete Civica sostiene
la maggioranza nelle Commissioni, ma politicamente in Consiglio non
fa parte della maggioranza. A questo punto, Presidente, le chiedo
allora di fare chiarezza. Il punto è questo: se c'è una maggioranza
e la stessa maggioranza di Consiglio si riflette sulle Commissioni,
è un conto ed è legittimo che questa maggioranza in Commissione
abbia una rappresentanza ovviamente di maggioranza, ma se la
dichiarazione è: "No, qui in Consiglio non sono maggioranza, sono
opposizione, e faccio quello che mi pare e piace, però quando
andiamo in Commissione noi siamo in maggioranza", allora a questo
punto facciamo una bella cosa e diciamo che siamo in maggioranza
anche noi, vi chiediamo i posti di Commissari di maggioranza e
abbiamo la maggioranza per tutti. Le chiedo cortesemente di
dirimere questa questione, di sistemare definitivamente. Da questo
Consiglio deve uscire un ordine di lavoro delle Commissioni in
maniera che d'ora in poi la strada sia delineata. Se c'è una
maggioranza che si dica, non che si dica che non c'è una
maggioranza o che si finga non maggioranza ma forse in Commissione
sì, forse no, oppure... Che si prenda atto se c'è una maggioranza
e, se non c'è, evidentemente andranno rifatte le Commissioni nel
senso di dare a questo punto la maggioranza ai Consiglieri di
opposizione. A questo punto la cosiddetta "maggioranza" o "pseudo
maggioranza" che sia, chiaramente dovrà riflettere su questo.
P
residente -
Consigliere Manfrin, prima di dare la parola
al collega Luboz, intanto credo che lei abbia fatto un'osservazione
assolutamente pertinente, perché giustamente avevamo già affrontato
la questione in seno alla Conferenza dei Capigruppo. Do lettura
della lettera che mi è pervenuta a firma dei colleghi Bertin e
Minelli e non l'ho fatto prima perché immagino che poi
interverranno nel merito anche su questo aspetto. "
I
sottoscritti Consiglieri regionali del Gruppo consiliare Rete
Civica-Alliance Citoyenne, Alberto Bertin e Chiara Minelli, per
permettere l'operatività e il buon funzionamento del Consiglio
regionale in ragione dell'articolo 20 del Regolamento interno del
Consiglio regionale precisano che, ai fini dei calcoli
regolamentari, sono da considerarsi parte della maggioranza
".
Questo risolve e chiarisce la richiesta fatta dal collega
Manfrin.
Collega Luboz, ricordo che il gruppo della LEGA ha ancora sette
minuti. Prego, collega.
Luboz (LEGA VDA)
- Credo che possa anche essere
utilizzato come fatto personale, perché quando qualcuno chiama in
causa tutti e 35 per incapacità dicendo che tutti e 35 dovrebbero
dimettersi, compreso il sottoscritto - lo dice il collega Bianchi
-, ovviamente mi sento tirato in causa. Penso che questo porti
tanti strascichi ancora ben viventi.
Volevo solo precisare che il sottoscritto e tanti altri non
hanno nulla da condividere con chi beveva benzina, con chi nascose
i 25.000 euro in un cassetto della scrivania e con chi è stato
arrestato dalla 'ndrangheta. Pertanto non ci sto ad essere trattato
come tutti e 35.
Presidente -
Ha chiesto la parola il collega
Lucianaz.
Lucianaz (LEGA VDA)
- Collega Pulz... "
Mersì. Colléga
Pulz, que siye lo dérì cou que te baille de "spirito
neofascista"... soplé, que mé de eunna caranban-a asetto pa
!"
[traduction du patois: "Merci. Collègue Pulz, que ce soit la
dernière fois que tu donnes de "l'esprit néo-fasciste"... s'il te
plaît, que moi par une "caranban-a" cette accusation je ne
l'accepte pas!"]
Presidente -
La invito ad usare delle terminologie
consone a quest'Aula, collega Lucianaz.
Lucianaz (LEGA VDA)
-
"Fascista... Fascista vou ite
vo, ma pa mè".
[traduction du patois: "Fasciste... Fasciste
c'est vous, mais pas moi."]
Presidente -
Lei porti rispetto alle sue colleghe.
Lucianaz (LEGA VDA)
- No, porti rispetto lei per l'Aula.
Io non sono fascista e non voglio prendermi del fascista, sia
chiaro!
Presidente -
Si vergogni dei termini che utilizza. Le
tolgo la parola.
Lucianaz (LEGA VDA)
- Fascista sarai tu, collega, io non
mi prendo del fascista in Aula, okay?
Presidente -
Toglietegli la parola, per cortesia. Nessuno
è fascista e non si permetta di dare...
Lucianaz (LEGA VDA)
- Sono sei mesi che ci becchiamo del
neofascista.
Presidente -
... di utilizzare quella terminologia con le
sue colleghe.
Lucianaz (LEGA VDA)
- Allora lei controlli l'Aula per
favore, io del neofascista...
Presidente -
Lei controlli le sue azioni.
Lucianaz (LEGA VDA)
- ... non voglio più sentirmelo dire,
okay?
Presidente -
Lei controlli le sue parole. Toglietegli la
parola... colleghi, un po' di silenzio.
Lucianaz (LEGA VDA)
-
"Adón"
[traduction du
patois: "Donc"], che sia chiaro...
"Lo dzor que sé caqueun fé lo
fachiste mé me gavo.
Mi soplé de tè... N'i pa fé ren é deu
ren pe itre consideroù fachiste.
Que sie cller. Lo "spirito
fascista" te lo di a qui t'ou... Va bièn? Tornèn a Henriet. Collega
Bianchi... l'è sparì... Y è pa! Pachense. Canmimo Henriet la pa
renouvelloù la tessera...
Ah, bravo, veun
dedeun! L'a
pa renouvelloù la tessera de la LEGA Vallée d'Aoste, l'a ren a que
fée avouì le Jeune Vallée d'Aoste. Eun tou ca, lo collega, na...
José Henriet no demande de itre pi eundipandantiste é mé me
eungrave que maque la Jeune Vallée d'Aoste tézentèn prèdze de
eundepandanse que l'Union e l'UVP, bièn cheur, l'an perdì senque
l'ye la leur bataille istituchonella.
Ma no predzèn de
istituchón pe la refourma de la loué élétorella.
Comén
Marquis? Ah, adón, "cinema" senque?... Fé-te feun
"
[traduction du patois: "Le jour venu, où quelqu'un fera le
fasciste, moi je m'en vais. Mais, s'il te plaît, de ta part... Je
n'ai rien fait et rien dit pour être considéré un fasciste. Qu'il
soit clair. L'"esprit fasciste" tu le dis à n'importe qui... Ç'est
bon? Revenons à Henriet. Collègue Bianchi... Il a disparu... Il
n'est pas là, patience! Quand même Henriet n'a pas renouvelé son
adhésion... Ah, bravo, entre! Il n'a pas renouvelé l'adhésion à la
LEGA Vallée d'Aoste, ça n'a rien à voir avec la Jeune Vallée
d'Aoste... En tout cas, le collègue, non... Joseph Henriet nous
demande d'être plus indépendantistes et je suis désolé que
seulement la Jeune Vallée d'Aoste de temps en temps parle
d'indépendance alors que l'Union et L'UVP, bien sûr, ont totalement
perdu ce que c'était leur bataille institutionnelle, mais nous
parlons de l'institution pour la réforme de la loi électorale.
Comment Marquis? Ah, Alors "cinema" quoi?... Sois malin?"]
Presidente -
Lasciate terminare il collega. Ricordo però
che il rispetto passerebbe anche... le abbiamo detto che dobbiamo
modificare il Regolamento per parlare in francoprovenzale, oggi i
nostri uffici non sono attrezzati per fare le traduzioni in
francoprovenzale.
Lucianaz (LEGA VDA)
-
"Mé, l'è eungn an de ten que
atègno que la lenva di Valdotèn sie lenva ofisiella é que la voutra
forse poleutecca l'a jamì fé ren pe fée vin-e oufisiella la lenva
di Valdotèn. Eh, collega Nogara... é tcheut le collega... vo! Na me
eungrave la norma d'attuachón l'è féta!
Na, me eungrave pe
vo! Adón dedeun lo voutro programma adjontade eun poueun"
[traduction du patois: "Moi ça fait une année que j'attends que la
langue des Valdôtains devienne langue officielle et que votre
mouvement n'a jamais fait rien pour que devienne officielle la
langue des Valdôtains. Eh, collègue Nogara... et tous les
collègues... Vous! Non, désolé! La disposition d'application est
faite. Est faite! Non, désolé pour vous. Dans votre programme alors
ajoutez un point, le point de la langue valdôtaine."]
Presidente -
Credo che oggi il collega Lucianaz stia
andando proprio fuori dalle righe. Collega Lucianaz, ritorni sulla
strada tracciata e si limiti al tema, perché non sta facendo una
gran bella figura, né lei, né questo Consiglio regionale. Esprimo
alla collega Pulz tutta la mia solidarietà.
Prego, collega Aggravi, a lei la parola. Chiedo un po' di
serietà in quest'Aula.
Aggravi (LEGA VDA)
- Al di là del tempo, Presidente e
colleghi, volevo soltanto cercare di riportare un attimo alla
moderazione. Io temo che le parole siano importanti e spesso anche
al sottoscritto sentirsi dare continuamente del fascista non è
bellissimo. Temo anche che la semplicità e un po' il metodo arcaico
della nostra lingua, diciamo il vocabolario povero del patois,
abbia portato il collega Lucianaz ad utilizzare termini non
prettamente corretti. Come ho detto prima, il gipeto la voleva
accogliere. Io le chiedo scusa da parte mia e di tutti se alcune
parole - che verranno poi tradotte, e spero nel modo più opportuno
- possano averle recato offesa. Però davvero, mi creda, mi
permetta... scusate colleghi...
Presidente -
Lasciate però parlare il collega Aggravi, si
fa fatica a seguire il discorso! Prego.
Aggravi (LEGA VDA)
- Quello che voglio però dirle,
proprio per spezzare un vocabolario in senso di pace, anche quando
attacca e dà un po' a tutti dei fascisti, si ricordi che qualcuno
fascista non lo è, in maniera tale che magari evitiamo nuovamente
di fare delle polemiche. Come lei giustamente spesso ricorda,
dobbiamo tornare a lavorare per il bene di tutta la comunità.
Questo ci tenevo a dire.
Solo una battuta al collega Bianchi, me lo si permetta, perché
il gipeto ha avuto grande successo, anche in maniera un po'
rocambolesca. Vedo che questo gipeto piace a tutti. A me stupisce
solo un fatto: quando c'è qualcuno che da parte nostra se ne va
via, fa notizia, ma quando succedono altre situazioni molto più
gravi da altre parti la notizia è minore. Sono comunque contento e
continuate pure a parlare del gipeto.
Presidente -
Collega Nasso, prego. Un po' di serietà in
quest'Aula.
Nasso (M5S)
- Non volevo intervenire - come dice sempre
qualcuno - ma lo faccio.
Per quanto riguarda la valutazione politica, non ho nulla da
aggiungere a quello che ormai qualche ora fa - perché ormai da
un'ora c'è un disco rotto che va avanti - hanno riportato i miei
colleghi. Volevo però proporvi quasi un aneddoto. Immaginate a
quest'ora - sono le sette e mezza - un qualsiasi valdostano che
accende la TV, sente o riguarda com'è andato questo pomeriggio e
sente due colleghi che prendono in giro gli insegnanti di sostegno.
È stato detto due volte e non faccio nomi perché è giusto che gli
altri colleghi rispondano. Veramente, le battute vanno bene, ne
faccio anch'io tante, anch'io mi sbaglio e sono autoironica, però
prendere in giro le insegnanti di sostengo è brutto, brutto,
brutto.
Sento poi un collega che dice: "Complimenti ai colleghi di Rete
Civica, ce l'avete fatta senza ricatti". Ma perché? Come
funzionava? Prima si ricattava qui dentro? Io sono qua da un anno,
ma continuo sempre a scoprire delle cose nuove, quasi a dire:
"Caspita, voi non avete ricattato, io ho ricattato", perché io ho
dato questa lettura. Sento ancora un collega che mi sta
particolarmente simpatico che dice: "Ricordatevi che qui non siamo
tutti fascisti"... ma allora qualcuno sì! È per dare un po' uno
scenario di chi ci guarda da fuori e faccia un po' il sunto di
questa giornata importantissima, perché si sono delineati degli
scenari fondamentali. Non so come andrà, non so come finirà, ai
posteri l'ardua sentenza. Concedetemi però una battuta. Se uscendo
da qui qualcuno se ne sta in un angolo con dei pomodori marci e ce
li tira, forse ha anche un po' ragione.
Presidente -
La parola al collega Barocco.
Barocco (UV)
- Seulement pour affirmer notre solidarité
vis-à-vis de la Conseillère Pulz, qui a été concernée par des
considérations et par l'usage de notre patois qui sont
regrettables. Je comprends l'attitude du Conseiller Aggravi qui
tâche, avec pas mal de difficultés, de défendre son copain, mais
dire que notre patois est pauvre je crois que c'est une faute. La
Région autonome Vallée d'Aoste, dans le temps, a beaucoup fait pour
notre patois. Il y a des personnes savantes qui travaillent auprès
du Bureau régional ethnolinguistique, auprès de l'Assessorat. Je
crois que c'est là qu'on doit se rendre, monsieur Aggravi, pour
comprendre si notre patois est pauvre ou s'il est - comme le dit
monsieur Lucianaz - une langue.
Dans notre comportement, je crois que, chacun de nous, nous
devons aussi être des exemples, donc tâchons d'être un exemple dans
tous les domaines. Je comprends que le chaud, que la canicule de
ces jours peut avoir causé quelques problèmes, mais revenons
peut-être au froid et à la rigueur rationnelle de notre
préparation, parce que même si quelquefois quelque chose nous
échappe, au moins qu'il y ait la dignité de s'excuser.
Presidente -
Collega Lucianaz, per cosa chiede la parola?
I minuti a disposizione del suo gruppo sono terminati e mi auguro
che non sia una questione personale, perché direi che abbiamo già
dato abbastanza spettacolo in questa seduta.
Prego, collega Aggravi.
Aggravi (LEGA VDA)
- Tout simplement pour faire une
spécification, mon cher ami Jean. Je n'ai pas dit que la politique
est pour développer le patois ou tout de même qu'il n'est pas bien.
Tout simplement j'ai dit - et je le confirme - que malheureusement
notre patois, face à toute une série de termes, n'est pas complet.
Il n'a pas eu une évolution pour le simple fait que d'autres
langues, telles que l'italien et le français, ont eu et ont une
évolution. Quelquefois notre patois est très direct par rapport à
d'autres langues; c'est tout cela, rien de plus.
Presidente -
Concludiamo questa brutta parentesi.
Permettetemi di ricordare che non è povero il patois, il patois è
una lingua ricca. È povero chi utilizza certi termini, che peraltro
- vi ricordo - sono termini italiani.
La parola all'Assessore Certan.
Certan (AV)
- Je ne voudrais pas rentrer dans une
querelle linguistique en ce moment, mais je pense que la pauvreté
est dans le langage de quelqu'un d'entre nous, pas dans le patois.
Donc toute mon estime et sûrement toute notre solidarité à la
collègue Pulz. Je crois que, si on est pauvre dans son langage, on
pourrait même pas intervenir.
Partirei dal fatto che credo che in questi mesi abbiamo lavorato
in modo serio come maggioranza; certo, con una maggioranza molto
risicata, ma abbiamo lavorato in modo serio, con molta umiltà, ogni
tanto subendo anche qualche derisione e delle umiliazioni. C'erano
colleghi o forze politiche che aspettavano di vedere sentenze
varie. Insomma, sono i fatti che poi dimostrano sempre e dicono
l'ultima parola. Penso che in fin dei conti chi lavora seriamente
in qualche modo porta poi a casa i risultati.
Credo che in questi mesi e in questo momento i valdostani
chiedano - chiaramente lo dico con tutta l'umiltà che posso avere
nel dire di non rappresentare naturalmente tutti i valdostani, ma
sicuramente una parte di valdostani che incontro, e probabilmente
alcuni non hanno magari neanche votato me o la mia forza politica -
è di vedere soprattutto i fatti, di vedere lavorare in modo serio
chi è stato delegato un anno fa con le elezioni regionali a
lavorare per la Regione. Poi ci sono state le elezioni europee, che
hanno le proprie dinamiche e hanno avuto i propri risultati. Mi
permetto di sottolineare che non è che perché qualcuno magari ha
avuto un buon successo o ha incrementato alcuni voti che
rappresenti necessariamente la maggioranza dei valdostani. Qua non
c'è la maggioranza, non vediamo un gruppo che da solo abbia 18
Consiglieri.
Collega Sammaritani, mi ha un po' stupito, perché io l'ho sempre
molto apprezzata e stimata nelle sue considerazioni. Lei dice: "La
maggioranza dei valdostani ha detto e dirà certe cose, perché ce lo
dice che è stufa di certe logiche". Mi permetto di dire che il suo
gruppo rappresenta in Consiglio regionale 7 eletti. Poi, per
carità, chi lo sa, chi vivrà vedrà, però per ora è così.
Sicuramente poi possono esserci altre evoluzioni. Giusto perché
qualche volta
on dit qu'il faut reporter les pendules à
l'heure
, perché sennò sembra quasi che in questa Regione la
LEGA sia maggioranza. La LEGA rappresenta 7 su 35.
Alcune altre considerazioni. Ringrazio i colleghi Minelli e
Bertin per la serietà con la quale hanno anche affrontato questa
situazione. Credo che non occorra ricordarlo, perché li conosco da
lunga data e so la serietà con la quale hanno sempre lavorato; a
volte non ci siamo trovati in sintonia o con le stesse visioni, ma
credo che questo faccia parte del giusto dibattito. Ritengo che
quando si lavora seriamente si riesce sempre a portare avanti le
proprie idee. È quello che dovrebbe avvenire qua dentro, non
continuare a rimbalzarsi accuse varie. Forse bisognerebbe iniziare
a porre i temi al centro e lavorare su quei temi sui quali magari
non c'è uno stesso cammino. Per arrivare in punta ad una montagna
spesso ci sono diversi sentieri. Questo non vuol dire che un
sentiero è migliore dell'altro, ci sono diversi sentieri da
affrontare. Credo sia questa la serietà con la quale si è
affrontato questo periodo durissimo, che penso anche difficile,
però per una volta che davvero si sono messi temi - perlomeno
alcuni - al centro, ecco che sembra quasi che si sia fatto non so
quale peccato.
Se si parla di cariche, di incarichi, di nomine... guardi,
collega Restano, io sul modo inusuale con cui lei è stato in
maggioranza con noi non vorrei ritornare, però mi permetto di dire:
non entriamo a parlare di nomine, perché ci sarebbe tanto da dire
anche su come sono state fatte certune. Gliel'ho già detto la
scorsa volta e non ci ritorno, però se non parliamo di nomine, di
incarichi, di posizioni e si parla invece di "temi", non va bene!
Non so, credo che in fin dei conti sarà poi veramente il lavoro che
viene svolto quello importante.
Mi permetto anche di dire che c'è proverbio toscano che dice:
"
Chi non risica, non rosica
", quindi chi in qualche modo non
rischia non ottiene nulla. Sicuramente le forze autonomiste, con
questo passaggio - che penso sia storico - hanno avuto coraggio e
sicuramente stanno rischiando.
Collega Luboz, mi permetto di fare un passaggio su un suo
intervento. Tante persone che lei ha citato oggi in questo
Consiglio regionale non ci sono più. Credo anche che si debba
riconoscere che - ripeto: con fatica, con umiltà e a volte anche
con difficoltà - i movimenti politici hanno cercato di avanzare e
di fare passaggi ulteriori. Io penso che il dibattito debba
ritornare sui temi, un dibattito politico, e forse questo
pomeriggio, per l'ennesima volta, poteva essere utilizzato anche in
un modo migliore. Credo però che sicuramente ci sarà il tempo e
l'apertura per lavorare davvero per il bene della Valle d'Aosta - e
non lo dico in modo retorico, come spesso viene fatto - e, per chi
ne ha voglia, anche l'occasione per lavorare su tutti i temi,
insieme.
Presidente -
Ha chiesto la parola il collega Lucianaz,
per cosa? Per fatto personale? Mi espliciti il fatto personale,
perché nessuno credo che l'abbia offesa. Collega Lucianaz, nessuno
l'ha citata. Scusi, collega Lucianaz, ha offeso in maniera
irripetibile una collega e ci manca ancora che adesso il fatto
personale riguardi la sua persona! Abbia pazienza, ma non credo di
aver sentito alcuna offesa nei suoi confronti, anzi. Grazie,
collega Lucianaz. Non può, ha finito il tempo a disposizione del
suo gruppo. Le ripeto: mi pare che il collega Aggravi abbia
riassunto la questione maniera perfetta. Si limiti a quanto detto
dal collega, collega Lucianaz, perché sta veramente dando un
pessimo spettacolo.
La parola alla collega Minelli.
Minelli (RC-AC)
- Abbiamo 10 minuti in due, cercherò di
fare veloce.
È assodato, secondo me - e non credo solo secondo me - che in
Valle d'Aosta viviamo una situazione di crisi, che non è soltanto
una crisi politica, ma è una crisi di sistema, di modalità di
funzionamento delle nostre strutture, di regole che non aiutano ad
assumere comportamenti virtuosi. È già stato detto ma lo ripeto,
perché è qualche cosa che abbiamo pure scritto, è stata letta anche
una parte del nostro programma dello scorso anno. Dal 2013 al 2018
si sono succeduti tre Presidenti e sei maggioranze e, dopo il pur
forte scossone delle elezioni del maggio 2018 che ha fatto emergere
nuove forze e ha penalizzato le vecchie, ci ritroviamo, in meno di
un anno, ad avere già bruciato due maggioranze.
A noi pare irresponsabile non prendere atto di questa situazione
e non volerla affrontare, individuando le cause profonde della
malattia e cercando una cura adeguata. Ignorare questo problema,
attribuire un ruolo salvifico al ritorno anticipatissimo alle urne
è sicuramente qualche cosa che interessa qualcuno, risponde a
calcoli di vantaggio, dei seggi in più da ottenere - che si
otterrebbero -, ma è una rinuncia ad affrontare questo problema.
Tutti parlano della necessità di maggiore stabilità, di cambiamenti
che permettano la governabilità, ma poi in realtà non si affronta
il problema con la determinazione necessaria. Questi sono i motivi
per cui noi abbiamo fatto una proposta alle forze della maggioranza
uscente ed è stata rivolta anche ai gruppi di minoranza interessati
ad un dialogo costruttivo per ragionare insieme, per realizzare una
collaborazione che in pochi mesi consenta alla Valle d'Aosta di
fare un forte passo avanti rispetto ad una situazione insostenibile
e negativa.
Ho citato dei dati sull'instabilità regionale degli ultimi 7-8
anni, dati su cui riflettere... Scusate, io ho ascoltato tutti,
tutto il pomeriggio, e vorrei essere ascoltata... Così come,
secondo me, richiederebbe una riflessione il perché la Valle
d'Aosta è l'unica - anche questo è già stato detto - fra le Regioni
italiane che non ha la possibilità di avere un sistema che
garantisca ai suoi elettori di scegliere la maggioranza di
legislatura attraverso o l'elezione diretta del Presidente o della
Giunta. Siamo un caso unico e non siamo un caso virtuoso.
Secondo punto su cui vorrei soffermarmi (lo abbiamo già detto,
ma lo ripetiamo): noi non vogliamo entrare organicamente in nessuna
maggioranza. Non abbiamo chiesto e non chiederemo - rassicuro tutti
- nessun posto in Giunta, nessuna Presidenza di Commissione,
nessuna Vicepresidenza o posti di Segretario, nulla di nulla,
nemmeno abbiamo intenzione di piazzare qualche fantomatico amico
nelle partecipate, quindi rassicuro tutti. È stato detto che
l'appetito vien mangiando. Io sono una buona forchetta e si vede,
ma il mio appetito si riserva alla buona tavola, non ai tavoli.
Questa è un'altra questione. Siamo ben coscienti che quello che
abbiamo proposto è qualche cosa che possiamo definire "strano,
inusuale". È una proposta che abbiamo fatto in una situazione che
abbiamo definito e continuo a definire "emergenziale"; è difficile
da capire, perché si concepisce la politica come una lotta per
spartirsi i posti di potere. A noi però questi posti di potere non
interessano, bensì ci interessano le cose da fare, le opere da
realizzare, i provvedimenti da assumere.
Cosa è successo? Siamo stati interpellati dal Presidente Fosson,
abbiamo dato la disponibilità ad una collaborazione mirata da
realizzarsi in un tempo definito, ad un impegno per far funzionare
il Consiglio - che è paralizzato - e l'intera macchina della
Regione, con l'unico scopo di realizzare dei cambiamenti
strutturali importanti e urgenti, provvedimenti che sono
qualificanti per l'intera comunità. Non è certo un programma di
legislatura quello che abbiamo proposto perché, se così fosse
stato, i punti sarebbero stati veramente molti di più. Quello che
abbiamo proposto a noi sembra un progetto serio, una cosa
importante, sicuramente una sfida impegnativa, non c'è dubbio, ma
che può avere successo. È una collaborazione che in un anno può
portare ad una serie di importanti azioni con un preciso
cronoprogramma. Io ritengo che su questo cronoprogramma ci dovrebbe
essere l'impegno dell'intero Consiglio regionale. A me sarebbero
piaciute sentire delle osservazioni, dei suggerimenti, anche delle
critiche su questi punti, invece... Rubo qualche minuto al collega
Bertin... Invece di questo, che è il cuore della collaborazione che
stiamo avviando, ho sentito sinora poche considerazioni. Ne dico
tre. È stato detto che è un accordo per posti di potere (ma questo
è un po' difficile da sostenere, visto che non cambia nulla nei
vari organismi del Consiglio). È stato detto che l'elenco dei
provvedimenti è un'esibizione di facciata, "tanto non riuscirete a
fare nulla" (tutti questi punti sono stati meditati, condivisi con
i 17 rappresentanti dei movimenti autonomisti, con gli Assessori e,
in parte, sono frutto di un lavoro che è già anche avviato). Terza
cosa: il cronoprogramma è troppo denso, serrato, impossibile da
realizzare (è un cronoprogramma realistico, invece, verificato
appunto con i responsabili dei Dicasteri). Ovviamente noi, sui quei
punti, per poterli realizzare, chiediamo la collaborazione di
tutti, lo abbiamo detto più volte e lo ripetiamo. Noi speriamo che
anche altri intervengano nella realizzazione di questi punti. Mi
sembra che oggi alcuni segnali siano venuti in questo senso.
Nessuno, a mio avviso, potrà sottrarsi alla richiesta di
collaborazione. Realizzare la riforma istituzionale sarebbe un
vantaggio per tutta la comunità e per la politica valdostana, così
come il secondo punto, la norma di attuazione, sarebbe qualche cosa
di effettivamente molto importante. Questo solo per citare i primi
due punti.
Un'altra osservazione. È stato evidenziato da più parti uno
scollamento fra i gruppi consiliari e i partiti. È un problema vero
e io lo condivido. Per quanto ci riguarda, noi abbiamo valutato le
scelte e le proposte non solo come gruppo consiliare, ma con tutta
Rete Civica, sia la proposta iniziale, sia quella che è stata poi
sottoscritta. Credo che questa proposta fosse pubblica, era sui
giornali, quindi anche gli altri movimenti hanno potuto vederla.
C'è stato forse un ritardo da parte dei responsabili dei partiti
nell'affrontare questo problema? Non lo so. Comunque lo scollamento
fra i partiti consiliari è un problema vero, perché la politica è
troppo centrata sul Palazzo. La riforma che noi proponiamo
ridarebbe però centralità ai partiti e ai movimenti. Non sarebbero
più i giochi postelettorali a decidere le alleanze, i numeri degli
Assessorati, i programmi e i posti apicali. Con quella riforma
cambierebbe il modo di fare politica.
Concludo brevemente con una riflessione personale. Da parte mia
c'è l'assoluta consapevolezza che il percorso che intraprendiamo è
impegnativo, non privo di difficoltà, dovuta anche al fatto - come
ha sottolineato qualcuno - che noi e il gruppo degli altri 17
Consiglieri siamo diversi. È vero. Ci sono visioni diverse sui
singoli temi, c'è un'impostazione politica generale differente.
Questo percorso, però - come è stato più volte evidenziato -, non è
quello di una maggioranza organica che si propone di governare
un'intera legislatura e di condividere un programma di governo, ma
è una forma di collaborazione mirata i cui impegni si esauriranno,
così com'è scritto nel documento, entro luglio 2020. Questo è
l'impegno che noi oggi assumiamo.
Presidente -
Non ci sono altre richieste? La parola al
collega Bertin.
Bertin (RC-AC)
- Soltanto per alcune considerazioni,
anche perché il tempo a disposizione che mi è rimasto è francamente
poco.
Ovviamente tutto nasce da una situazione di emergenza, che è
sotto gli occhi di tutti: sono nove i governi e le maggioranze che
si sono succeduti negli ultimi sei anni. È un fatto estremamente
grave che ha delle conseguenze sull'attività amministrativa e sulle
risposte, sulle "non risposte" che si danno ai cittadini. Questa è
la premessa: ci troviamo in una situazione di emergenza.
In questa situazione si sono cercate delle soluzioni innovative
e nuove. Vorrei rispondere, anche in ragione del poco tempo a
disposizione, ad alcune affermazioni fatte che mi coinvolgono
direttamente. Gli impegni presi, in particolare quello che riguarda
la cosiddetta "riforma istituzionale" e lo stop alla quotazione in
Borsa di CVA finché non ci sarà una norma di attuazione, sono due
provvedimenti estremamente importanti, nei quali mi riconosco
pienamente, che vanno nella direzione di quanto fatto in questi
anni anche con il collega Gerandin, il quale dice di non
riconoscermi più. Neanche io, Elso, non ti riconosco più, e da
tempo; da quando, pur di non tornare ad elezioni, pur essendo parte
di un partito che si autodefinisce autonomista e progressista, hai
fatto una coalizione con un governo e un partito chiaramente di
destra, orgogliosamente di destra, che è la LEGA salviniana e
neanche più autonomista. Purtroppo ognuno poi fa le sue scelte.
Per quanto mi riguarda, come obiettivo - e qui rispondo anche
alla collega Pulz -, 10 anni fa, insieme ad altri, avevamo promosso
un referendum che riguardava la preferenza unica e l'elezione
diretta del governo regionale. Stessi punti erano poi stati
assorbiti nel programma dell'allora coalizione del quale facevano
parte anche amici della collega Pulz, che aveva da realizzare due
cose come obiettivo di quel programma: il voto segreto e l'elezione
diretta del governo regionale. Il voto segreto con molta
difficoltà, anche con un mio impegno diretto (credo che nessuno
possa negarlo, neanche il collega Gerandin): siamo riusciti prima a
realizzare il voto centralizzato e ora la preferenza unica,
situazione che è un atto pratico anche per contrastare le
infiltrazioni mafiose, e questo va sottolineato. Il secondo punto è
quello dell'elezione diretta del governo che, come dico, era un
progetto di tanto tempo fa. Da questo punto di vista credo che sia
perfettamente in coerenza con quanto pensato e fatto in questi
anni.
Presidente -
Non ci sono altre richieste? Ha chiesto la
parola l'Assessore Bertschy.
Bertschy (AV)
- Sarò rapidissimo. Per fortuna avete
sbagliato tempi e strategia. Ad una posizione che nasce e che si
pone l'obiettivo di dare un minimo di continuità a quello che la
gente chiede... La gente a voi dirà che vuole andare a votare, ma
per fortuna anche noi incontriamo i cittadini e le persone ci
dicono esattamente il contrario. Sono posizioni che hanno anche
necessità che la politica dia delle risposte. A quelle persone noi
diamo questo tipo di messaggio e voi date il vostro, ma avete
sbagliato, perché, invece che lasciare una situazione di debolezza,
andate all'attacco e la miglior cosa per rinforzare la maggioranza
è attaccarla in maniera così massiccia, soprattutto con così pochi
temi. Nessuno nasconde le difficoltà, ma più trasparenti di
così...
Noi i
tutor
li abbiamo subito messi in evidenza, voi li
avete tenuti nascosti anche fuori dalla Regione. Ognuno ha avuto i
suoi
tutor
in Valle d'Aosta e fuori dalla Valle d'Aosta. Per
fortuna queste cose sono la politica. Si è usata un'espressione che
non esiste, nel senso che tutte le forze politiche hanno sempre
avuto la possibilità di ragionare insieme ai governi, alle
maggioranze, agli eletti - siano essi dei Comuni o della Regione -
e, per quello che riguarda noi... Fra l'altro, con tanti di questi
eletti, abbiamo fatto dei percorsi nel passato: il Comitato VdA
Riparte, che ha portato la legge sulla ferrovia qui in Aula, è un
comitato attraverso il quale l'UVP - e l'UVP c'è ancora, non so poi
se fra qualche anno altri movimenti ci saranno - ha raccolto firme
per la strada, ai banchetti al mercato, e ha lavorato insieme ad
altri per portare qui una strategia, una strategia che oggi ci
impegna. È un cronoprogramma quello che realizzeremo; non so se
staremo un anno, ma quel cronoprogramma lo realizzeremo perché è
iniziato il 10 dicembre in maniera seria e serrata e sta andando
avanti.
Io credo che quello che si può fare in questo momento è tentare
di lavorare, di amministrare per dare delle risposte, in attesa di
capire se le forze politiche saranno in grado di costruire un
messaggio per il voto attraverso anche le riforme previste da
questo programma. Le forze politiche avranno per esempio tutto il
tempo di esprimere il loro pensiero sulla legge elettorale, le loro
valutazioni, ma non solo, e ci sarà spazio anche nei prossimi mesi
per capire quanto queste possibilità potranno essere concluse. Più
seri di così... c'è un cronoprogramma, ci sono delle date e, se le
date non verranno rispettate, ci obbligheranno per forza di cose a
fermarsi. Addirittura si è dato un tempo a questo progetto, che
potrebbe anche essere anticipato, quindi non c'è da preoccuparsi.
Le elezioni andranno organizzate. C'è necessità di dare ai
cittadini la possibilità di esprimersi, però non per costruire il
proprio consenso del momento - abbiamo visto che non serve: è
successo a livello nazionale, è successo qui per costruire un
progetto un po' definitivo sia dell'uno, sia dell'altro -, ma che
sia una cosa seria, che permetta un po' a tutti di ritornare a
stare nelle istituzioni per governare, non per farsi del male
reciprocamente e anche personalmente.
Il livello di alcuni interventi io lo trovo ancora sgradevole,
perché non si può incolpare una forza politica per tutta la vita di
essere stata oggetto di situazioni delle quali non andare
sicuramente fieri. Io credo che nella vita di un movimento, di un
partito politico, ognuno deve guardarsi le sue, le deve condannare
quando succedono, deve allontanarle, deve cercare di fare di tutto
affinché non avvengano, però non possiamo continuare ad incolpare
chi rappresenta quelle forze politiche - siano esse nazionali o
regionali - di colpe che evidentemente non hanno. Se vogliamo
andare avanti, forse è meglio parlare di temi. Qui ci siamo fermati
al dire e al fare, vedremo se saremo capaci di dire e di fare
quello che abbiamo detto. Nei prossimi mesi, a breve giro di
controllo su tutti gli atti, faremo questo.
Alcuni giorni fa ho predisposto la relazione dei primi sei mesi
e la metterò a disposizione di tutti i Consiglieri. La faremo noi,
tutti gli Assessori, la farà il Presidente, in modo che si possa
capire se questa Giunta sta lavorando, se sta producendo qualche
cosa di buono per la comunità e, man mano che lavoreremo,
cercheremo di farvi vedere che cosa succede. Io oggi arrivo da
Torino, da un incontro con il Prefetto, e vi posso garantire che,
riguardo al tema della frana, il precedente governo non ha avuto
tempo, non ha avuto voglia, non ha avuto attenzione, ma non l'ha
trattato. I primi incontri ufficiali sono stati fatti da marzo in
avanti.
Presidente -
Altre richieste? Ha chiesto la parola
l'Assessore Testolin. Esauriamo il punto e poi chiudiamo i
lavori.
Testolin (UV)
- Je me dois de faire quelques réflexions à
la fin d'une demi-journée de Conseil dans laquelle, à nouveau, on a
entendu pas mal parlé du mouvement que j'ai l'honneur de
représenter dans cette Salle avec mes copains du groupe de l'Union
Valdôtaine.
Je vais faire deux types de réflexions. Une est absolument liée
à l'Union Valdôtaine et à la politique, parce que dans cette Salle
on a toujours quelqu'un qui peut dire tout et le contraire de tout
sur ce qui s'est passé pendant 70 ans honorables, dans lesquels
l'Union Valdôtaine a gouverné avec la capacité de regrouper dans
son travail une grande partie de valdôtains qui ont bien voulu nous
donner la confiance nécessaire pour donner des réponses. Les
réponses on peut effectivement les donner seulement si on a le
temps de partager un parcours avec des forces alliées qui puissent
donner leur contribution afin d'essayer de trouver le bon
chemin.
Comme quelqu'un se refuse d'être appelé d'une certaine façon, eh
bien, nous aussi nous en avons marre, nous, que nous n'avons jamais
eu de l'essence, nous que nous avons toujours travaillé comme
plusieurs - presque tous les unionistes - et quand même tous ces
gens qui, jours après jours, ont toujours essayé de donner à leur
Commune ou à leur Région des réponses nécessaires pour trouver des
solutions. C'est le même parcours qu'on a cherché d'entamer
aujourd'hui, un parcours très difficile qui a vu les unionistes
comme les autres forces présentes dans la "majorité Fosson" se
confronter avec leur mouvement, quelque fois même d'une façon assez
importante, avec un temps très limité pour partager ce parcours,
avec la nécessité d'essayer de trouver un parcours qui puisse
donner quelques réponses à ceux qui les attendent.
La soluzione trovata probabilmente non è la migliore possibile o
non è la più facilmente spiegabile al mondo unionista, come per
qualsiasi forza ai suoi referenti. Penso però che sia una soluzione
- lo ha detto l'Assessore Bertschy - che ci vede fermamente
convinti e fermamente a disposizione del programma del governo
Fosson, che ci ha visti partire sei mesi fa con delle prerogative,
con la volontà di lavorare assieme per condividere le scelte
migliori, facendo ognuno un passo a lato per cercare di creare le
sinergie indispensabili per portare avanti un programma; un
programma che oggi vede l'appoggio da parte di qualcuno che ha
voluto aggiungere dei punti al programma del Presidente Fosson, e
che, a suo modo di vedere e a nostro modo di vedere, hanno
un'importanza rilevante per cercare di dare stabilità a questa
Regione, per dare risposte assolutamente indispensabili.
Per portare avanti questi punti, e non solo - l'ho già detto
anche nel confronto con Rete Civica -, bisogna pensare di
continuare a lavorare a 360 gradi e trasversalmente su tutte le
necessità che si sono affrontate in questi mesi, in questi giorni e
che si ha ancora voglia di affrontare seriamente. Fino ad oggi si è
cercato di lavorare in questo modo, con la serietà di chi non ha
niente da nascondere, che ha l'orgoglio di rappresentare chi lo ha
votato e cerca di farlo nel migliore dei modi. Magari ogni tanto
manca il tempo del confronto, manca il tempo per avere sui giornali
i riscontri corretti, però c'è sicuramente la volontà di farlo per
cercare di dare le risposte che la gente attende.
Anch'io sottolineo il fatto che non è vero che tutti abbiano
questa frenetica voglia di andare alle elezioni, perché l'altra
domenica ho trovato anche gente che finalmente diceva: "Si è
bypassata la possibilità di andare ad elezioni e si può continuare
ad avere ancora dei referenti che possano contribuire a risolvere
dei problemi". Se non dovrà essere così, ognuno evidentemente si
porterà poi a casa le proprie responsabilità, responsabilità dalle
quali peraltro non ci siamo mai nascosti, le abbiamo sempre
affrontate in modo costruttivo e positivo. Pensiamo che in futuro
questo nuovo percorso possa dare le risposte che saremo in grado di
dare, e non saranno assolutamente il frutto del compromesso, ma di
un confronto serio e - speriamo - duraturo e positivo per
tutti.
Presidente -
La parola all'Assessore Chatrian.
Chatrian (AV)
- Due considerazioni. Ho ascoltato
attentamente gli interventi che sono stati fatti. Non penso che
quella di oggi sia stata una discussione inutile. Qualcuno l'ha
definita un festival dell'ipocrisia; ebbene, se questa è
ipocrisia... io penso che non sia proprio così e i fatti lo
dimostrano.
Ho rilevato due posizionamenti legittimi dell'opposizione, che
non condivido ma legittimi. Un'opposizione ha proposto di andare
subito alle elezioni: ci sta, è la strategia di una parte
dell'opposizione, Un'altra parte, invece, forse adesso è più
tranquilla perché con questo accordo non si andrà alle elezioni,
quindi magari ci sarà forse la serenità, la possibilità, forse
anche la voglia di dedicarsi a modificare bene le regole del gioco,
ad approvare dei documenti, delle leggi, degli atti che vadano non
solo a dare risposte, atti nuovi, innovativi, che soprattutto
guardino alle future generazioni. Se posso fare una sintesi, più o
meno sono due le opposizioni: chi cerca di alzare i toni sulle
elezioni e chi, magari adesso in maniera un po' più tranquilla, si
rilassa ed è più tranquillo perché forse altri si sono assunti
delle responsabilità.
Adesso vorrei declinare due passaggi sugli altri. Penso che non
solo sia il momento della serietà, ma è il momento in cui dovremo
affrontare nelle prossime settimane dei documenti importanti: uno è
la programmazione del DEFR, dove ci sarà la possibilità di
confrontarsi e soprattutto di trovare le migliori soluzioni, e poi
altri due, forse più delicati: la variazione di bilancio e la
Finanziaria di ottobre e novembre. Nel mentre abbiamo un
cronoprogramma che abbiamo fatto alla luce del sole. Qualche
collega oggi ci ha dato magari nuovamente le pagelle, ma forse è
più tranquillo dopo essere intervenuto e sapendo che non si andrà
alle elezioni anticipate.
Per la prima volta forse la comunità valdostana è messa a
conoscenza di quali sono le iniziative e le azioni che noi vorremmo
mettere in campo. I 10-12 punti che abbiamo declinato sono
sicuramente sfidanti, ma possono essere raggiunti. Pochi giorni fa,
in Giunta, insieme al Presidente Fosson, in conferenza stampa,
abbiamo detto: "La Giunta non può sfornare delle delibere utili se
poi in Consiglio non abbiamo la possibilità di poter legiferare e
approvare degli atti". Oggi siamo qui con dei colleghi che
conosciamo molto bene, perché con Alberto abbiamo fatto dieci anni
di battaglie e con Chiara, che abbiamo conosciuto qui in Consiglio.
Innanzitutto sono persone serie e, quando ci sono persone serie, io
penso che si possa sempre fare in modo di approvare degli atti che
vadano nella direzione, se non giusta, comunque ottimale,
posizionandosi dalla parte dei cittadini.
Un'ultima considerazione e poi termino. Frequentavo ancora la
scuola d'infanzia quando qualcuno, che fa parte di questo
Consiglio, era già in Consiglio comunale e ci viene proprio ora a
dare delle lezioni, qualcuno che da quarant'anni fa politica. Forse
è il momento di marcare la differenza: che siano i fatti, le
regole, le leggi e gli atti a parlare, e non le parole. È questo
l'auspicio per il prosieguo dei prossimi 12-24-36 mesi. Anche sulla
questione dei
tutor
, se eventualmente ci saranno delle
persone che hanno dato la disponibilità a contribuire a
confrontarsi, a trovare le migliori soluzioni su temi epocali - uno
è quello dei trasporti, l'altro è quello più istituzionale e il
terzo, non numericamente, è quello comunque dell'ambiente e del
prosieguo -, dobbiamo adattare il nostro modello, soprattutto
dobbiamo essere in grado di mettere in campo delle azioni e delle
misure. Penso sia lì che possiamo fare assolutamente la
differenza.
Presidente -
Colleghi, non ci sono altre richieste?
Allora possiamo chiudere i lavori e li riprendiamo domani mattina
alle 9:00 con il punto 3 all'ordine del giorno. Buona serata a
tutti.
---
La seduta termina alle ore 20:16.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK