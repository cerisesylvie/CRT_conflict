Consiglio Regionale della Valle d'Aosta - Oggetto del Consiglio n. 2344 del 18 dicembre 1996 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
CONSIGLIO REGIONALE
Costituzione e funzionamento degli organi consiliari
TURISMO E INDUSTRIA ALBERGHIERA
Precedente
Successivo
Resoconto integrale del dibattito dell'aula
Oggetto del Consiglio n. 2344 del 18 dicembre 1996 - Resoconto
SEDUTA POMERIDIANA DEL 18 DICEMBRE 1996
OGGETTO N. 2344/X Costituzione di una Commissione di inchiesta
consiliare per appurare i criteri e il buon andamento della
gestione dell'Assessorato regionale al turismo. (Reiezione di
mozione)
Mozione Considerato che il settore turistico viene investito da
pesanti interrogativi attinenti sia alla gestione sia ai criteri di
intervento nei vari ambiti di competenza;
Visto in particolare il subbuglio politico ed amministrativo
generato dalle spese per l'impiantistica di innevamento artificiale
con le interpellanze inutilmente presentate per avere chiarimenti
sulla incomprensibile scelta della trattativa privata motivata da
ragioni di carattere tecnico e supportata dalle decisioni di una
Commissione Tecnica, dove funzionari e tecnici di Società trovano
facilmente prevedibili intese;
Constatato che attualmente l'Assessorato regionale al Turismo
risulta scorporato, con l'urbanistica trasferita all'Ambiente, poi
con l'Ufficio Mostre e i Beni Culturali demandati alla Pubblica
Istruzione ed infine con l'Ufficio Manifestazioni del Casinò di
Saint-Vincent posto sotto l'egida del Presidente della Giunta
regionale unitamente al funzionario regionale competente, e che ciò
malgrado l'immagine riverberata dall'Assessorato non risulta
migliorata a livello di trasparenza e credibilità
istituzionale;
Atteso che, come nel caso della progettazione esclusiva del
Forte di Bard, vengono irrise le proposte consiliari volte a
riportare nella norma talune iniziative dell'Assessorato;
Rilevato che, come risulta dal bilancio regionale, l'Assessorato
al Turismo intende spendere 7 miliardi l'anno per tre anni per una
promozione pubblicitaria che non ha ottenuto finora, e
difficilmente otterrà se si prendono per buone le passate
esperienze, il riscontro e il ritorno d'immagine sperati;
il Consiglio regionale della Valle d'Aosta
Delibera
di costituire una Commissione di inchiesta consiliare al fine di
appurare i criteri e il buon andamento della gestione
dell'Assessorato regionale al Turismo in merito al biennio
1994/96.
Presidente Ha chiesto la parola il Consigliere Lanièce.
Lanièce (GA) La richiesta di una commissione regionale che ci
rischiari sull'effettiva attività dell'Assessorato regionale al
turismo si fonda sull'evidenza di fatti che lasciano sconcertati
non solo noi consiglieri, ma tutta l'opinione pubblica. Sul
giornale apprendiamo che vengono sequestrati documenti, che vi sono
attacchi anche pesanti a carico dell'Assessorato e dei suoi
responsabili, che l'Assessore considera questa normale routine, che
anzi si stupisce lui che un consigliere di maggioranza si permetta
di fare discorsi da trattoria quando costui osa chiedere qui in
Consiglio regionale spiegazioni coerenti (e per coerenti intendiamo
lucide e razionali) sull'affidamento dell'incarico di progettazione
del Forte di Bard.
Dicevo l'evidenza dei fatti. L'urbanistica è passata sotto le
ali di Riccarand, i beni culturali a gennaio volano sotto Louvin,
dove già sono state spostate le mostre, le manifestazioni della
gestione straordinaria sono passate alla Presidenza della Giunta.
Tutto ciò per la semplice ragione che non si ha il coraggio di dire
che c'è qualcosa che non va nella gestione dell'Assessorato al
turismo.
Sono talmente tante le magagne di questo assessorato, che si fa
fatica ad elencarle. Comunque ci proviamo, anche per avere una
scaletta per la ricerca della futura commissione di inchiesta.
Cominciamo dalla neve. L'impiantistica artificiale ha provocato
molti interventi dei consiglieri regionali; a queste interrogazioni
le risposte di Agnesod sono state sempre, a dir poco, superficiali.
Anzitutto il problema iniziale riguarda la scelta della metodologia
tecnologica per la scelta dell'impianto; ci sono due possibilità,
l'impianto di innevamento ad alta pressione e quello a bassa
pressione. Si è scelto quello ad alta pressione e non si è ancora
capito per quale ragione, scegliendo questa metodologia, si debba
sempre scegliere la stessa ditta York e il suo factotum Sergio
Lima.
Miliardi quindi per l'innevamento artificiale più costoso
d'Europa, decisi da una commissione tecnica dove i tecnici della
società di impianti a fune danno i pareri per autofinanziarsi, con
la benedizione di un dirigente regionale.
L'Assessore ci risponderà che questa commissione tecnica è stata
costituita in seguito ad una legge regionale la quale si acconsente
ad una procedura che garantisce il ricorso sistematico alla
trattativa privata, quando però la spesa è tratta dai fondi della
Regione autonoma Valle d'Aosta. Il pubblico denaro viene dispensato
da un dirigente regionale, che è il coordinatore di questa
commissione tecnica, con proposta alla Giunta dell'Assessore, senza
che a quanto pare vengano rispettate le leggi italiane sugli
appalti, perché questa commissione tecnica che dovrebbe solo dare
un parere consultivo, addirittura dà un parere definitivo.
Quando alcuni consiglieri, fra cui il Consigliere Bich, hanno
provato a chiedere chiarimenti, sono stati praticamente
ignorati.
Non crediamo che la spesa per l'innevamento artificiale sia,
ancorché legittima, regolare. Riteniamo che, a prescindere da
questa legge regionale che demanda a questa commissione cosiddetta
tecnica (si fa per dire), l'arduo compito di accontentare sempre la
stessa ditta e con oltre 100 mld di lire italiane, trattandosi di
pubblico denaro debbano applicarsi le stesse leggi che impongono
regolari gare di appalto. Una legge regionale non può certo
soppiantare la legislazione nazionale e quella europea.
Per fare un esempio più pratico, nel verbale di una riunione di
questa commissione tecnica del 10 giugno '94 si dice: "Le domande
di finanziamento - che riguardavano le funivie di Champoluc - delle
revisioni sono ritenute congrui e accoglibili, le maggiori spese
sostenute per la realizzazione dell'impianto di innevamento
programmato imputabili per circa 600 milioni ad un errore di
valutazione fatto dalla società, e per la restante parte al
differente cambio, sono considerate un po' elevate, ma giustificate
dalle fatture allegate alle domande". Con una dichiarazione del
genere, in cui si dice che vengono spesi dei soldi per un errore di
valutazione della società e per la differenza di cambio, questa
commissione ha dato poi il parere. Dov'è la congruità di queste
spese? Come si può parlare di congruità in questa commissione,
quando il coordinatore della commissione è lo stesso dirigente che
vista le fatture relative a questi impianti di innevamento?
Questa è già una cosa un po' particolare, e poi ce ne sarebbero
altre, sempre in merito ai verbali della commissione tecnico
consultiva.
Vi sono altri argomenti da sottoporre alla commissione di
inchiesta: le manifestazioni del casinò, pubblicità istituzionale,
appalto Forte di Bard, eccetera.
Vorremmo sapere, ad esempio, se è vero quanto è apparso sul "Il
Corsivo" del 7 ottobre '96, il quale dice: "Meno chiara la
questione legata ad un disco realizzato dall'Assessore Gino
Agnesod, di cui si fa un grande parlare non per la sua qualità, ma
per i costi. Durante questa estate nella rassegna World Music è
stato inserito un concerto di presentazione di questo disco, un
concerto regolarmente pagato benché non abbia riscosso il successo
di pubblico che ci si proponeva di avere (20 persone circa sono
state presenti)".
Per pura curiosità abbiamo così scoperto che il disco era già
stato presentato a Saint-Vincent l'anno precedente, a novembre
1995, che il tutto era stato comprato con una cinquantina di
milioni, che avrebbe dovuto comprendere un concerto, che non si è
mai tenuto, e che così il risultato doveva essere una magnanima
elargizione dell'Assessorato. Questo famoso disco, "Le pays natal",
di Ricky Mantoan, cita inoltre nella premessa "un ringraziamento a
Valdo Azzoni per avermi concesso l'uso e l'elaborazione dei suoi
testi, a Claudio Magnabosco e soprattutto un grazie particolare a
Gino, che ha creduto in me e la cui fiducia ho cercato di
onorare"....
Marguerettaz (fuori microfono) ... ha capito tutto sto'
Mantoan... ma a Gino o a Dino...
(... commenti ironici e risatine dai banchi
dell'opposizione...)
Lanièce (GA) ... a Gino.... sempre nello stesso disco, Montagnes
Valdôtaines, si dice "con testo e musica di Sportelli Gianolio",
questo non lo sapevo, è bene informarsi. Qui si sono spesi dei
soldi per un concerto che non è stato fatto. Vorrei sapere quanti
soldi sono stati dati ad esempio all'autore dei testi, Valdo
Azzoni; si potrebbe avere un preventivo globale delle spese di
questa manifestazione, sempre che esistano?
Vogliamo chiedere se è altresì vero che siano stati elargiti dei
soldi al settimanale "Sport Valdôtain" fra maggio, giugno, luglio e
agosto 1995 quando Sport Valdôtain era chiuso, per pubblicità
istituzionale. Questa sarebbe una cosa un po' particolare; a questo
riguardo ci sono dei dati relativi ad una interrogazione con
risposta scritta sulle inserzioni pubblicitarie, dove si dice che
nei mesi da maggio ad agosto '95 sono stati dati a Sport Valdôtain
15 milioni Iva compresa per pubblicità istituzionale. Risulta che
Sport Valdôtain in quel momento fosse chiuso, quindi pagare la
pubblicità per un giornale che è chiuso in quel momento sembra un
po' strano.
Vorremmo poi sapere sul problema delle piscine regionali, sul
quale comunque stamani ho presentato un'interpellanza, la risposta
non ci è stata data, si vedrà in futuro quale sarà la risposta.
Per quanto riguarda l'appalto del Forte di Bard, come ho già
detto, ci sono state diverse iniziative, alle quali le risposte
purtroppo sono sempre state abbastanza evasive.
Vogliamo che si indaghi, vogliamo sapere cosa succede in piazza
Narbonne e vogliamo che siano chiariti tutti gli aspetti della
gestione dell'Assessorato: parlo dell'Assessorato nel suo
complesso, non è una cosa rivolta solo all'Assessore. Quindi la
parte politica vede la responsabilità dell'Assessore, ovviamente la
parte amministrativa e tecnica coinvolge i funzionari che hanno
competenza in materia.
In sede di commissione forniremo documentazione e aggiungeremo
altri fatti, per fornire poi al Consiglio regionale un rendiconto
più dettagliato nel caso in cui questa commissione venga posta in
essere.
A conclusione di questo intervento desidero ribadire che la
causa di questa iniziativa consiliare risiede proprio nella
struttura comportamentale dell'Assessorato al turismo, comprensivo
sia dell'Assessore che del suo staff di funzionari. Non sappiamo
niente a tutt'oggi della tragica situazione in cui volge il sito di
Vollein, ormai compromesso come ha giustamente affermato più volte
il prof. Mezzena, mentre purtroppo sappiamo già qual è stata la
misera fine della villa romana in zona Consolata di Aosta, ancora
chiusa al pubblico, e siamo quindi preoccupatissimi anche del
destino riservato, per l'incuria dell'assessorato, al parco
archeologico di Saint-Martin de Corléans, semi-abbandonato e dopo
circa vent'anni in balia di progetti tanto ambiziosi quanto
pericolosi sotto il profilo della conservazione.
Probabilmente il messaggio anche umanistico fattovi pervenire da
oltre un anno dall'ex Consigliere Torrione, presidente
dell'associazione valdostana che si occupa dei beni monumentali, è
stato smarrito e rimane inascoltato. Una commissione di inchiesta
potrebbe mettere un punto fermo su questa competenza, che vede
praticamente ingessato il patrimonio artistico dell'epoca romana e
di quella celtica, malgrado l'esigenza sempre più avvertita di un
turismo culturale attivo e innovatore.
Del resto, il fatto stesso che l'Assessore in sede di
commissione consiliare non abbia inteso, unico fra i suoi colleghi
di Giunta, presentare una relazione illustrativa del bilancio per
quanto di sua competenza, riservandosi di rispondere ad eventuali
domande, è indicativo di un metodo abbastanza singolare di gestire
l'Assessorato, preferendo magari conferenze stampa a senso
unico.
Sul piano della pubblicità faccio un'unica annotazione, che
sottopongo all'esame del Consiglio. La ditta Dorland di Milano,
fiore all'occhiello dell'Assessorato al turismo, addirittura
ringraziata in un articolo apparso recentemente su un settimanale
locale, ha chiuso i battenti dopo aver smaltito i 9 miliardi della
Regione autonoma Valle d'Aosta.
Quell'idea dell'isola, che ha fatto tanto gioire l'Assessore
espressosi in termini entusiastici "un'idea particolarmente
azzeccata", è in realtà fuorviante rispetto al fatto che siamo in
montagna e che di montagna vogliamo parlare, se non vogliamo che
venga confusa Aosta con Ostia, che si trova appunto in riva al
mare.
Se poi i criteri di affidamento dell'appalto relativo alla
pubblicità sono ricondotti ad un rapporto fiduciario, lascio
immaginare a voi tutti che idea possiamo farci di una ditta che ha
semplicemente chiuso i battenti.
Altro per ora non riteniamo di dover aggiungere, riservandoci di
presentare ulteriore documentazione nel caso in cui questa
commissione possa operare. In difetto assumeremo le iniziative
previste dal regolamento consiliare.
Molto si è detto e si è scritto intorno alla nostra iniziativa
di richiedere la nomina di una commissione di inchiesta, vi è
addirittura qualcuno che ha osato attribuire alla nostra mozione il
significato di una manovretta di stampo politico, come se qualcuno
di noi volesse, colpendo un anello della Giunta, far crollare la
Giunta regionale. Nulla di più errato. Il nostro obiettivo è
semplicemente quello di capire cosa è successo in questi due anni
in un assessorato, che dovrebbe essere quello più importante della
nostra Valle e che si è rivelato per nulla all'altezza della sua
importanza sia dal punto di vista politico, che amministrativo e
gestionale.
Qualcuno ha anche osato dire che siamo degli incompetenti (può
anche essere vero), giusto per il gusto di cercare di zittirci o di
limitare la nostra esposizione.
Il fatto è che essere chiamati incompetenti, come già è stato
fatto nei confronti di un Consigliere di maggioranza sempre su
problematiche riguardanti il turismo, che chiedeva lumi su un
appalto regionale, sembra indicare più che altro un senso di
debolezza politica, di chi non ha più nemmeno la dignità delle
proprie azioni. Quindi parlare di incompetenza non mi sembra il
caso; ognuno fa il suo ruolo e il ruolo del consigliere di
opposizione è quello di controllare l'attività della Giunta
regionale, di porre alla luce fatti che reputa anomali. Noi abbiamo
elencato alcuni fatti che secondo noi meritano una particolare
attenzione e li abbiamo sottoposti, senza per questo puntare
l'indice su nessuno. Noi vogliamo solo chiedere che vengano
verificati questi fatti. Nominate questa commissione, sarà la prova
migliore che la maggioranza non ha nulla da nascondere. Poi la
commissione riferirà in Consiglio, che potrà valutare serenamente
l'operato dell'Assessorato.
Questa richiesta, sulla quale è stata montata molta campagna
stampa da parte dei mass media, è solo una richiesta per avere dei
chiarimenti. Se la Giunta regionale è tranquilla del suo operato,
non vedo perché non possa nominare una commissione di inchiesta.
Tale commissione verificherà che tutte queste informazioni che
abbiamo non sono veritiere, che questi concerti pagati, ma non
fatti, pubblicità istituzionali pagate a giornali che erano chiusi,
verbali della commissione tecnico consultiva nei quali in pratica
si approva l'erogazione di contributi per sbagli della società, e
via dicendo, sono cose inesistenti.
Siamo disponibili a verificare se queste informazioni che ci
sono pervenute corrispondono a verità, quindi noi chiediamo solo
quello, di poter avere delle risposte su questi problemi che
solleviamo, niente di più. Non vogliamo sicuramente far dimettere
nessuno, non vogliamo provocare crisi di Giunta, non ne vedo
neanche la convenienza. Fossi un Consigliere di maggioranza potrei
sperare che ci fosse un posticino, ma non è questo il problema.
Vogliamo solo chiarire certe situazioni.
Vorrei che l'Assessore non lo prendesse come un attacco
personale...
(... si solleva un coro di "no, no!" da parte di tutta
l'assemblea...)
...noi chiediamo solo dei chiarimenti che riguardano un
assessorato, è un attacco all'Assessorato al turismo perché
riteniamo che queste informazioni che ci sono pervenute meritino un
approfondimento.
Chiediamo solo di poter valutare se queste informazioni che
abbiamo appena dichiarato corrispondono al vero e chiediamo la
nomina di questa commissione di inchiesta, che possa valutare
quanto abbiamo detto.
Presidente Il Consigliere Linty quale proponente intende
intervenire?
É aperta la discussione generale. Nessuno chiede la parola?
Se non c'è nessun intervento, dichiaro chiusa la discussione
generale.
Ha chiesto la parola il Presidente della Giunta, Viérin
Dino.
Viérin D. (UV) Nous avons écouté avec beaucoup d'attention
l'exposé de M. Lanièce, principalement pour comprendre, vu que nous
sommes ici au sein d'une assemblée politique, quelles étaient les
finalités de cette initiative.
Je dois dire que, sur la base de l'exposé de M. Lanièce, j'ai
quelques doutes supplémentaires parce que j'aurais imaginé que,
s'agissant d'un acte politique, il y avait une visée d'ordre
politique. M. Lanièce nous a dit: "Ne pensez pas qu'on veuille
porter plainte, politiquement parlant, contre M. Agnesod ou contre
le Gouvernement, il n'y a aucunement des finalités politiques dans
cette initiative".
Donc je pourrais déjà conclure mon intervention, en disant qu'il
y a plus de problèmes. On ne sollicite pas la démission de
l'Assesseur, on ne met pas en discussion ce Gouvernement, cette
majorité; on veut simplement connaître, on veut savoir.
Alors, j'en prends acte, mais néanmoins je confirme mon
étonnement, parce que je pensais que finalement on pourrait
discuter au sein à cette assemblée sur un plan politique, et non
pas déléguer à d'autres une fonction qui est propre de cette
assemblée, parce que le jugement que je vais exprimer, c'est un
jugement d'ordre politique, qui est le seul que je puisse exprimer
au sein de cette assemblée.
Même du point de vue de la présentation je n'ai pas compris s'il
s'agissait d'une motion, d'une question, d'une interpellation,
parce qu'on posait toute une série de questions, pour lesquelles M.
Lanièce, s'il veut avoir des réponses, sait qu'il a le droit de
présenter des questions avec réponse écrite, des questions, des
interpellations, et de ce point de vue les membres du Gouvernement
sont tenus à lui fournir toutes les données qu'il souhaite pour
avoir une connaissance plus complète de tous ces événements. Il y a
eu un résumé des différentes initiatives, auxquelles l'Assesseur a
déjà répondu; maintenant les promoteurs de ces initiatives peuvent
être ou non satisfaits des réponses, mais ils ne peuvent pas dire
qu'il n'y a pas eu de réponse. M. Lanièce lui-même a fait référence
aux différentes questions, sur lesquelles au sein même de cette
assemblée des réponses ont déjà été fournies et donc des éléments
ont déjà été portésmis à la connaissance des conseillers.
Je ne veux pas non plus transformer cette salle en salle de
tribunal, je laisse à M. Lanièce et aux différents tribunaux de
vérifier le bien-fondé de certaines affirmations, parce qu'on ne
peut pas simplement sur la base d'enquêtes qui sont en cours -
peut-être sur la base de sollicitations qui ont été présentées ou
formulées par M. Lanièce lui-même, c'est dans son droit - conclure
que le fonctionnement d'un certain assessorat n'est pas
correct.
Tout est à vérifier et à démontrer et on ne peut pas non plus se
fonder, en tant que documents, ou sur des articles qui sont
peut-être écrits par le même attaché de presse de M. Lanièce, ou
prendre différents journaux, n'importe lesquels, venir ici au
Conseil, lire ce que l'hebdomadaire déclare et ipso facto c'est la
vérité, il faut prendre cet élément en tant qu'élément fondamental
de vérité.
C'est un jugement et rien plus. M. Lanièce a peut-être plus de
compétence que n'importe qui à l'intérieur de cette salle quant aux
actions promotionnelles, je lui ai entendu exprimer des jugements
que les agences les plus importantes sur le plan international
auraient peut-être quelques craintes à exprimer d'une façon si
tranchante. Mais là simplement j'en prends acte.
Je voudrais rappeler à M. Lanièce que c'est une interprétation
tout à fait personnelle. Les avis quant à l'efficacité, quant aux
choix, quant aux actions pour promouvoir l'image dans ce cas de la
Région Vallée d'Aoste ou d'autres institutions ou s'il s'agit de
publicité commerciale, impliquent un raisonnement plus complexe et
non pas fondé simplement sur une appréciation, que chacun de nous
peut faire, sur l'acceptation ou la sympathie personnelle qu'un
certain message publicitaire peut avoir en tant qu'impact.
Cela pour dire qu'il s'agit de positions tout à fait
personnelles, parce que quand on se plaint de ne pas connaître
quelle est l'activité effective de l'assessorat du tourisme, je
vois que les actions et les initiatives que l'assessorat entreprend
suscitent des débats, donc je pense qu'il y a suffisamment
d'attention et également de connaissance quant aux activités qui
sont effectuées.
On peut exprimer là encore des avis différents, mais
l'affirmation qu'on ne connaît pas l'activité effective de
l'Assessorat est une affirmation que je ne peux partager. Comme on
ne peut pas aujourd'hui se rapporter à des problèmes de
réorganisation de l'Administration régionale et faire endosser
entièrement à l'assessorat du tourisme la responsabilité présumée
de ces propositions, a part le fait que les services de l'urbanisme
ne font plus partie de l'assessorat du tourisme, et là peut-être
Lanièce père pourrait nous dire quelque chose, parce qu'on vient
aujourd'hui faire certaines affirmations comme si c'était un choix
qui a été effectué par ce Gouvernement, quand la décision a été
prise en 1991. Donc on ne peut se limiter à citer les services qui
sont regroupés dans d'autres assessorats, sans avoir une vision
globale des propositions qui ont été formulées quant à une
rationalisation des différents bureaux et des différents services
de l'Administration régionale.
J'inviterais M. Lanièce à regarder avec attention quelle sera la
nouvelle structure de l'assessorat du tourisme, parce qu'il est
vrai que nous envisageons de regrouper sous un seul secteur tous
les problèmes qui se rapportent à la culture au sens large du mot,
mais il est également vrai que d'autres services seront regroupés à
l'intérieur de l'assessorat pour fournir à celui-ci un domaine
d'action, par exemple, dans le secteur tertiaire, qui puisse mieux
qualifier ses activités et son action.
La même chose en ce qui concerne d'autres objectifs que nous
avons voulu atteindre du point de vue de la rationalisation quant
au fonctionnement des services différents, en considérant s'il
s'agissait d'activités qui se rapportaient à un secteur spécifique;
de ce point de vue on peut insérer ces mêmes activités à
l'intérieur d'un assessorat. Par contre, s'il s'agit d'activités
qui touchent plusieurs assessorats, il y a la nécessité d'avoir une
coordination, et on ne peut pas faire coordonner quelque chose par
quelqu'un qui est sur le même plan que ceux qui doivent être
coordonnés; voilà pourquoi pour certaines actions il y aura une
coordination de la part de la Présidence du Gouvernement. Mais nous
ne le voyons absolument pas comme M. Lanièce l'a présenté,
c'est-à-dire comme une diminution d'importance d'un service par
rapport à un autre, l'Administration régionale étant unique, le
Gouvernement étant un organe collégial. Ce qui nous intéresse c'est
d'avoir du point de vue de la fonctionnalité et de l'efficacité des
services les résultats les meilleurs.
Pour ce qui est par contre des différentes questions, j'ai déjà
dit qu'il y a un résumé des différentes interpellations qui ont été
déjà soumises à l'attention de cette assemblée et auxquelles nous
avons déjà répondu, parce qu'il y a présentation de plusieurs
aspects et je pense qu'on ne peut se limiter à présenter un tel
collage. On risque effectivement d'ajouter des éléments de
confusion, parce qu'on met tout sur le même plan et banalise
certains problèmes qui, par contre, ont été approfondis. Si cela
n'est pas jugé suffisant, je pense qu'il y a la possibilité, pour
répondre à ces requêtes d'éclaircissement, de représenter d'autres
initiatives au sein de cette assemblée et le Gouvernement sera
toujours prêt à répondre à ces différentes sollicitations.
Pour conclure avec un jugement politique, les raisons pour
lesquelles l'on doit, sur la base de ces affirmations, nommer une
commission d'enquête sont difficilement compréhensibles pour le
moment. On aurait imaginé du point de vue politique que, sur la
base de toutes ces différentes affirmations, il y aurait de la part
de M. Lanièce un jugement négatif quant aux résultats, quant à
l'action politique menée par le responsable d'un assessorat de ce
Gouvernement, et par conséquent une motion de défiance politique.
Cela à mon sens aurait rempli un peu les fonctions et la mission de
cette assemblée. Mais nous ne pouvons pas accepter une proposition
qui veut nommer une commission d'enquête du Conseil, pour vérifier
les critères et le bon fonctionnement de la gestion de l'assessorat
régional du tourisme: une commission d'enquête est nommée pour des
faits spécifiques et de ce point de vue il doit y avoir d'autres
éléments, des éléments qui, à notre avis, à l'état actuel des
choses, ne correspondent pas aux considérations exprimées.
L'activité de l'assessorat, les déclarations de l'assesseur,
même les dernières affirmations qu'il a faites, sont là pour
prouver tout à fait le contraire par rapport aux affirmations
énoncées; je me suis limité à faire des considérations d'ordre
général et à examiner cette motion sous un aspect politique, donc
de ce point de vue nous ne partageons pas ni les affirmations et ni
surtout les propositions qui ont été formulées.
C'est pour ces raisons que, si M. Lanièce veut maintenir sa
motion, même si nous nous déclarons prêts à répondre à toutes les
informations qu'il estime nécessaire, mais sous d'autres formes et
avec d'autres modalités - nous voterons contre les propositions qui
y sont formulées.
Presidente Ha chiesto la parola il Consigliere Linty.
Linty (LNPIAP) Quand'ero militare ho imparato a distinguere
l'uomo dal soldato. Ho provato ad applicare questo concetto anche
in politica, a distinguere cioè l'uomo dal politico. Penso che non
siamo in molti a ragionare così, sicuramente l'Assessore non
ragiona così dal momento che, a seguito di questa mozione, mi ha
tolto il saluto. Credo che dovrebbe imparare a distinguere
l'attività istituzionale politica di un Consigliere regionale dai
rapporti umani. Parlo perché posso dirmi fortunato, felice e
contento del fatto di godere del saluto degli altri 33 consiglieri
regionali.
Intervengo per dire alcune cose riguardo alla replica fatta dal
Presidente della Giunta. In quest'aula interpellanze e
interrogazioni in merito al turismo ne sono state presentate a iosa
e se oggi arriva questa mozione, è perché le risposte date non sono
state sufficienti a chiarire alcuni dubbi in merito alla gestione
dell'assessorato. Allora non si può chiudere tutto dicendo che se
ci sono dei dubbi, basta fare interpellanze e interrogazioni,
perché se poi le risposte non ci sono, possiamo stare qui a fare
migliaia di interrogazioni e di interpellanze, ma tanto si chiede
pane e si risponde vino, e noi restiamo sempre con i dubbi. Invito
chi non condivide queste mie parole, ad andarsi a rileggere i
resoconti delle interrogazioni in merito al turismo per vedere qual
è stato il tenore della risposta.
Anche in merito alla frase detta, cioè che l'effettiva attività
dell'assessorato è riscontrabile in qualsiasi momento, non credo
che siamo arrivati a quel punto di trasparenza amministrativa là
dove siano di pubblico dominio i criteri con i quali vengono
gestiti tutti gli assessorati, nella fattispecie oggi si discute
dell'Assessorato del turismo.
Quando si dice che la commissione di inchiesta viene nominata
per problemi specifici, dico che, se occorre un problema specifico,
troveremo un problema specifico e proporremo un'altra mozione per
la nomina di una commissione di inchiesta per un problema
specifico, anche perché ci sono dei casi che fanno quanto meno
riflettere.
Mi riferisco nella fattispecie ad un elemento particolare: in
questa regione succedono cose strane, e questo discorso lo avevo
già fatto con le lastre radiografiche perché in tutta Italia
funzionano Kodak, Minolta, mentre in Valle d'Aosta funzionano solo
le "Tre Emme", ma è da tanti anni che funzionano.
La Leitner è il più grande produttore di sistemi di innevamento
artificiale, tant'è che addirittura in Canada installano sistemi di
innevamento artificiale Leitner; però in Valle d'Aosta si vede che
questa ditta non funziona, funziona solo la York che costa di
più.
Allora, queste commissioni tecniche sarebbe il caso quanto meno
di rivederle, altrimenti se ci affidiamo ad un giudizio espresso da
una commissione tecnica, la cui efficacia e la cui imparzialità
viene discussa anche dall'ultimo dei consiglieri di minoranza in
quest'aula, un dubbio su queste commissioni qualcuno dovrà pur
farselo venire in mente. Perché è facile dire che la commissione ha
detto che va tutto bene così, o che ha fatto tutto la commissione;
questo è un po' un ragionamento di Ponzio Pilato per cui se la
commissione dà il nulla osta io procedo. No, qui ci sono delle
scelte politiche, ed io faccio un intervento politico verso la
gestione dell'Assessorato.
I problemi dell'Assessorato del turismo non credo che siano
evidenziati oggi in quest'aula; chiunque legga il giornale almeno
una volta la settimana, ha visto bene quali sono stati i problemi
di varie categorie con l'Assessorato del turismo, non ultime le
APT. Quindi credo che sia sbagliato parlare e far intendere che
tutto va bene, che è tutto perfetto. Posso condividere
l'affermazione dell'unitarietà della Giunta regionale, però se c'è
un problema all'interno di un Assessorato che compone la Giunta,
credo che sia diritto-dovere dei consiglieri regionali poter
intervenire, poter fare delle proposte per risolvere le questioni e
i problemi che minano quell'Assessorato in quel momento.
Per quanto riguarda invece un'affermazione che è stata fatta sui
giornali, io me la sarei sentita affibbiare volentieri anche oggi
in aula dall'Assessore, in merito all'incompetenza dei proponenti
la mozione in oggetto. Concludo questo mio intervento, riservandomi
eventualmente un secondo sulle dichiarazioni di voto (se il
regolamento lo consente), facendo presente all'Assessore che se
conta qualcosa la formazione scolastica nella vita delle persone,
lui è in possesso di un diploma di perito industriale; chi le sta
parlando si è diplomato operatore turistico presso l'IPR di
Saint-Vincent.
Presidente Ha chiesto la parola il Consigliere Tibaldi per
dichiarazione di voto.
Tibaldi (Ind) Faccio subito una considerazione. Ci sono elementi
di stranezza in questo dibattito. Il primo è già stato evidenziato
dal Presidente della Giunta, e qui mi dispiace ma devo condividere,
perché il dibattito va posto sul piano politico e sul piano
politico di fronte a queste gravità, come sono state evidenziate
dal Consigliere Lanièce e dal Consigliere Linty, si chiedono le
dimissioni, se si vuole portare avanti un atto politico.
L'altro elemento di stranezza è che sia lo stesso Presidente
della Giunta a dover rispondere in luogo dell'Assessore; mi sarei
aspettato una risposta perlomeno da parte di Agnesod, cosa che non
è avvenuta.
Quindi, un segnale anomalo dal punto di vista formale da parte
di chi propone la mozione, che doveva essere condotta su un livello
differente, e una risposta altrettanto anomala da parte della
Giunta, dove non doveva essere il Presidente a rispondere dietro il
paravento della unitarietà della Giunta, ma perlomeno l'Assessore,
di fronte ad elementi di gravità che sono stati sottoposti
all'attenzione del Consiglio, a dare giustificazione pedissequa e
approfondita su quelle che sono le contestazioni fatte.
Se da un lato l'iniziativa è stata banalizzata come obiettivo e
come strumenti posti in essere, mi sembra che non siano
assolutamente banali i fatti e le vicende che sono state enunciate
e portate all'attenzione del Consiglio dal Consigliere Lanièce.
Perché con tutto il rispetto e la stima e l'amicizia che si può
avere nei confronti dell'Assessore Agnesod, e che personalmente
nutro e non lo nascondo, non si può negare che tuttavia
l'Assessorato abbia una configurazione particolare e che
l'Assessorato - come più volte tutti noi consiglieri di opposizione
abbiamo avuto di dire - sia stato spogliato di quelle che sono
competenze fondanti. Abbiamo già visto, e ricordo di averlo
sottolineato al momento della discussione sul bilancio, quanto
solamente il 4 percento del ricco bilancio regionale sia destinato
al comparto turistico; questo è a dir poco allucinante se teniamo
presente...
(... intervento del Presidente della Giunta, fuori
microfono...)
.... eh no, abbiamo fatto i calcoli, Viérin, 65 miliardi su
1900, la matematica non è una opinione, facciamo i rapporti e le
cifre saltano fuori... per una regione che si vanta di essere a
vocazione turistica, questo fa già capire qual è l'entità monetaria
e di conseguenza l'attenzione politica che la Giunta sta rivolgendo
nei confronti del comparto turistico.
Senza voler poi nascondere tutta una serie di difficoltà che
l'Assessore sta cercando di affrontare, qualcuna magari con maggior
successo rispetto ad altre, dove abbiamo visto come, ad esempio,
sulla questione delle APT o sulla questione del riordino
dell'organizzazione turistica regionale ci sono stati seri
problemi; dove abbiamo più volte atteso invano in commissione
(parlo per la IV, ma so che anche in V commissione è stato così)
delle risposte su temi specifici che attraverso interrogazioni,
interpellanze e mozioni erano stati portati sul tavolo della
discussione; dove abbiamo visto quanto sia complicato il rapporto
fra Assessorato e commissione (mi riferisco sempre alla IV
commissione) quando si tratta di analizzare, correggere o integrare
leggi regionali (faccio cenno sugli accompagnatori turistici, sulle
guide della natura, sulle guide alpine) e quanto sia difficile dare
un apporto politico quando è preminente l'apporto tecnico.
Allora bisogna ridefinire quali sono le competenze e quali sono
le funzioni, ed io dico che l'Assessore Agnesod dovrebbe
rivendicare maggiore autorità da questo punto di vista, come gli ho
già detto in sede di discussione del bilancio; se non autorità,
deve riottenere quella autorevolezza che spetta ad un Assessore al
turismo in Valle d'Aosta, questo è il nodo della questione. Nodo
che è stato malposto se vogliamo con la richiesta di una
commissione di inchiesta, ma che non per questo deve essere
banalizzato e cancellato, perché il problema esiste e in qualche
maniera va affrontato. Per questo vi dico che non devono essere
banalizzati i fatti e le vicende.
Adesso chiedo all'Assessore di voler cortesemente intervenire
(so che siamo in sede di dichiarazione di voto), di fare
dichiarazione di voto anche lui, di voler dimostrare che
l'Assessorato al turismo ha ancora un suo margine di autonomia
politica, altrimenti se da una parte è stato banalizzato lo
strumento della commissione di inchiesta che era stata richiesta
con la mozione, dall'altra parte viene banalizzata la risposta.
Quindi il dibattito politico è diventato squallido, scialbo, non
solo per colpa di una proposta inefficace, ma anche per colpa di
una risposta altrettanto inefficace. Qui ci vuole la risposta
autorevole dell'Assessore al turismo.
Presidente Ha chiesto la parola il Consigliere Marguerettaz per
dichiarazione di voto.
Marguerettaz (PpVA) Premetto che alla dichiarazione di voto che
faccio in particolare vorrei che stessero attenti due soggetti: uno
è il Presidente della Giunta, l'altro sono i rappresentati
dell'informazione che ancora sono presenti, perché non vorrei che,
annunciando un voto di astensione su questa mozione, i
rappresentanti della stampa, come troppo spesso fanno, banalizzino
il discorso parlando di "quarta gamba del tavolo" o cose di questo
genere. Per cui mi auguro che le motivazioni che porterò a sostegno
di questa dichiarazione di voto siano particolarmente recepite.
Nel dibattito abbiamo assistito a due posizioni, se posso dire
così, con tutta la stima ed amicizia che ho per gli amici Lanièce e
Linty, con i quali abbiamo già discusso prima che presentassero
questa mozione. Abbiamo assistito da una parte ad una sorta di
ingenuità, considerato il taglio che si è dato a questa mozione;
dall'altra però, come già mi anticipava il collega Tibaldi, abbiamo
assistito ad una sorta di furberia.
Presidente, è troppo facile: ci mancava che sul tappeto rosso ci
mettessero i fiori e poi eravamo a cavallo. Perché è vero che la
mozione era impostata in maniera tale da supporre che si volesse
chiedere una verifica quasi tecnica con l'istituzione di una
commissione di inchiesta, una verifica tecnico-giudiziaria, non so
nemmeno bene come definirla; ma è altrettanto vero (e so bene che
l'intelligenza del Presidente non è stata assente in questa fase)
che si poteva benissimo leggere fra le righe, come credo tutto
questo Consiglio abbia fatto, la necessità di fare al di là del
contenuto stesso della mozione un ragionamento di tipo
politico.
Un ragionamento di tipo politico credo sia proprio il caso di
farlo, in particolare su questo assessorato o su questo assessore;
non per la persona di Gino Agnesod, verso la quale nutro
personalmente un'amicizia, ma per il compito istituzionale e
politico che viene esercitato al governo di questo Assessorato. E
c'è bisogno sì di fare una verifica politica anche su questa
Giunta.
Ma fermiamoci un attimo ad analizzare quello che è questo
assessorato. Dicevo che dichiaravo l'astensione per rendere anche
più attenti gli organi di informazione, perché il mio gruppo,
l'amico Collé in particolare, in questi anni di legislatura ha
periodicamente più volte sollevato delle problematiche di una certa
pregnanza dal punto di vista politico e amministrativo nel settore
turistico. Vorrei brevemente ricordare alcuni passaggi che
necessitano, come dicevo, di un'attenta verifica politica.
Questo è un assessorato dal quale dovrebbe uscire una legge
quadro sul turismo, che stiamo tutti attendendo con ansia. Questo è
un assessorato che doveva riformare quella che era l'organizzazione
e le funzioni delle APT; noi abbiamo visto personalmente una
sortita sui mezzi di informazione, sì, Presidente, perché lei sa
benissimo che molti dei suoi assessori spesso parlano prima sui
mezzi di informazione e poi nelle commissioni consiliari
preposte.
Abbiamo visto una sortita, dicevo, di una proposta di legge
sulle APT, che ha avuto un effetto (almeno apparentemente a leggere
sugli organi di informazione) fortemente critico e contrario da
parte delle stesse APT. Abbiamo avuto modo in quest'aula di
affrontare, grazie ad una interpellanza o a un'interrogazione, la
situazione che questa Giunta, che questa maggioranza ha creato, che
è la Fondazione sul turismo; abbiamo toccato, seppur lievemente con
mano, che questa è una istituzione che non funziona, o perlomeno
che non funziona così com'era negli intenti di questo Consiglio
quando l'ha istituita. Abbiamo sollecitato un coordinamento per
quanto riguarda il discorso promozionale turistico; questo
Consiglio, voi colleghi consiglieri avete votato una mozione in
questo senso, aspettiamo ancora oggi di vedere i risultati.
Abbiamo più volte sentito gli impegni di portare alcune di
queste ed altre tematiche di cui ho parlato in seno alla IV e V
commissione consiliare, ma ancora oggi siamo in attesa di
affrontarle. Sembra che la IV commissione sia ormai diventata
esclusivamente la commissione del casinò, mentre credo che dovrebbe
occuparsi anche di altre tematiche, fra le quali quelle per cui
erano stati presi degli impegni in quest'aula. L'ultima chicca
l'abbiamo avuta ieri pomeriggio in V commissione, là dove si arriva
al paradosso che in un disegno di legge che questo Consiglio andrà
prima o poi a votare, che è quello inerente le guide di alta
montagna, si inserisce un comma che serve a far incontrare le guide
di alta montagna, gli accompagnatori della natura e l'Assessore!
Cioè, praticamente si supplisce ad una evidente carenza di tipo
politico con un comma in un disegno di legge.
Abbiamo visto più volte, non tanto da un punto di vista formale,
come ricordava il Consigliere Lanièce, svuotare questo Assessorato
del suo ruolo e delle sue competenze, non solo quindi con lo
spostamento delle competenze ad altri assessorati, ma anche in sede
di bilancio. Ho avuto una relativa esperienza in campo
amministrativo, ma quando ho avuto quella fortuna o disgrazia - a
seconda di come la si voglia considerare, anzi il Consigliere Borre
ci insegnerebbe in questo senso - di essere assessore, la prima
regola che mi hanno insegnato è stata quella di stare attento,
perché sì c'è il lavoro di équipe, Perrin, ma se non stai con due
occhi così, quando ci sono gli assestamenti, ti portano via tutto.
Abbiamo assistito a queste cose e tutti i colleghi, anche di
maggioranza, lo sanno perché le hanno viste. Allora non si può
ignorare questa situazione, non si può far finta di niente.
Si tratta di un Assessorato importante che, senza guardare chi
lo gestiva negli anni passati, non mi interessa, ma ha ragione
Tibaldi quando dice che questo era l'Assessorato più ambito da
parte di molte persone, perché estremamente prestigioso, potente,
che contava come è giusto che conti in una regione come la
nostra.
Oggi cosa ci diciamo fuori da quest'aula? Certo che auguriamo
(dal punto di vista personale, non politico) all'Assessore Agnesod
di continuare ancora, ma tutti facciamo questa riflessione: la
successiva amministrazione, il successivo assessore al turismo avrà
il bel da fare per ricostituire - non è vero, Voyat? - questo
assessorato.
Questo per dire, in sintesi, e spero che sia chiaro che non
siamo qui a fare la stampella alla Giunta, che abbiamo assistito ad
una Giunta che spesso e volentieri (non solo nella tematica del
turismo ma in generale) agisce anche all'interno di quest'aula
mortificando il dibattito politico, il dibattito consiliare,
nascondendosi spesso dietro il discorso che vi è un'opposizione non
sufficientemente all'altezza, il che è senz'altro vero, ma non
basta a giustificare un metodo che tendenzialmente porta
all'annientamento del dibattito politico. I metodi che si sono
instaurati nei lavori delle commissioni, nell'iscrizione di punti
qualificati all'ordine del giorno all'ultimo momento, negli
emendamenti sostanziali portati a disegni di legge all'ultimo
momento, sono indicativi di questo fatto. É una Giunta che non
raggiunge in maniera evidente i risultati così altisonanti che si
era prefissa. Nel campo dell'industria - adesso non voglio dire che
è colpa dell'Assessore - perlomeno si avesse il coraggio in
quest'aula da parte di questa Giunta (difendendo l'Assessore, non
me frega niente dell'Assessore) di ammettere finalmente che c'è un
momento di grave crisi industriale in questa nostra regione e che
forse la politica industriale va rivista, che forse i finanziamenti
per le grosse imprese vanno ripensati a misura di altre
industrie.
Non è pensabile che questa Giunta si appresti domani,
l'antivigilia di Natale, a convocarci all'ultimo momento per farci
visitare l'ospedale, presentandoci il piano di nuova
ristrutturazione dell'ospedale, quando in quest'aula non abbiamo
ancora parlato della scelta che questo Consiglio deve fare, una
volta per sempre, su questo ospedale. E potrei continuare, ma sono
argomenti che purtroppo, e me ne rendo conto, difficilmente possono
essere concilianti, se si vuol giocare - come ho detto in apertura
- di furberia. E devo dire che questa mozione in particolare dà
questa possibilità e me ne dispiace. Ma prima o poi questi
argomenti saranno affrontati, mi auguro, in quest'aula.
Oggi non è possibile affrontarli con questa mozione che, per il
taglio che le è stato dato (dico questo pur capendo le motivazioni
che hanno portato i colleghi a presentarla), presenta un duplice
aspetto. Primo, non raggiunge l'obiettivo che invece io, a
differenza del collega Lanièce, intenderei raggiungere, e
giustamente il Presidente rimarca il fatto che l'amico Lanièce dice
che non gli interessa far cadere la Giunta o l'Assessore.... Invece
io voglio raggiungere questo obiettivo, non per un gioco delle
parti, ma per le motivazioni che ho cercato di portare, o quanto
meno, se non a far cadere la Giunta, a far riflettere la Giunta,
questo sì.
Secondo, la mozione rischia di apparire un po' antipatica,
perché è come se si presupponesse da una parte un apparato
dell'Assessorato oltremodo efficiente e quasi sospetto, e
dall'altra un Assessore un po' assente. A noi non interessa, perché
riteniamo che, almeno così era in passato, l'Assessore al turismo
della Regione Valle d'Aosta debba avere un ruolo tale da condurre
davvero un assessorato e quindi da condurre davvero un
apparato.
Per questi motivi ci asterremo dal votare questa mozione.
Presidente Ha chiesto la parola il Consigliere Lanièce per
dichiarazione di voto.
Lanièce (GA) Solo brevemente per rispondere a quanto ha detto il
Presidente della Giunta.
Come hanno già detto altri colleghi, il Presidente è stato molto
abile nel cercare di evadere questa mozione, che chiedeva nel
deliberato di costituire una commissione di inchiesta, e non
chiedeva le dimissioni dell'Assessore, quindi ci siamo attenuti ad
una richiesta fatta in questa mozione.
Perché questa scelta? Volevamo anzitutto verificare se questi
fatti che sono stati posti all'attenzione del Consiglio fossero
veri. Se questi fatti risultassero veri, penso che sarebbe
automatica l'azione politica seguente. Ma giustamente, per
correttezza forse, si preferisce prima verificare se questi fatti
corrispondono al vero.
Il Presidente della Giunta dice che i consiglieri Lanièce e
Linty avrebbero potuto presentare interrogazioni o interpellanze
sull'argomento: ma interrogazioni e interpellanze sono già state
presentate e le risposte sono sempre state evasive; quindi come può
un Consigliere di minoranza sapere se i fatti esposti corrispondono
o meno a verità? L'unica possibilità era di costituire una
commissione consiliare, composta da consiglieri regionali, che
verificasse cosa in pratica è accaduto: se veramente un concerto è
stato pagato, senza che venisse fatto, se sono stati erogati dei
contributi ad un giornale per pubblicità istituzionale in un
periodo di chiusura del giornale stesso. Mi sembra che questi siano
fatti gravissimi, anche se consistono solo in 15 milioni, ma qui si
rischia il penale, non è una cosa da poco.
Quindi, dato che ci sono queste notizie, ci siamo preoccupati di
farle sapere e di chiedere di verificare se sono vere; per farlo,
l'unica possibilità era di nominare una commissione di inchiesta. É
ovvio che se la commissione di inchiesta dovesse appurare che
questi fatti sono veri, avrebbe luogo automaticamente l'azione
politica susseguente.
Abbiamo fatto un passo alla volta; probabilmente qualcuno
preferiva che chiedessimo le dimissioni subito dell'Assessore, ma
noi abbiamo seguito un percorso diverso: abbiamo chiesto prima di
verificare se quanto detto dal sottoscritto e dal Consigliere Linty
corrisponde al vero. Il Presidente della Giunta non ha smentito
quanto ho detto in merito allo Sport Valdôtain o al concerto;
allora cominciamo a prendere questi fatti e a verificare se sono
veri o meno, e per verificarli basta nominare una commissione di
inchiesta. La maggioranza è sicura della verità? Allora nomini la
commissione.
Perché avete paura di nominarla? Forse perché quanto ho detto
corrisponde al vero? Allora sì, chiediamo le dimissioni
dell'Assessore e poi di tutta la Giunta.
Ma noi vogliamo solo sapere se quanto detto da noi corrisponde
al vero; se la decisione di affidare in continuazione alla ditta
York tutte le scelte per quanto riguarda l'impianto di innevamento
artificiale è una decisione oculata e giusta, benissimo, noi
vogliamo saperlo. Qualcuno mi dice che sono le società che lo
fanno; benissimo. Ma noi abbiamo nominato una commissione tecnico
consultiva, ai sensi di una legge regionale, che ha il compito di
verificare la congruità di queste spese. Se poi si va a vedere un
verbale dove si reputa congrua una spesa di 600 milioni, di cui una
parte è dovuta ad un errore della società che chiede un contributo,
questo è un fatto grave che deve essere valutato. Ma chi lo deve
valutare?
Io non posso valutarlo con una interrogazione, mi inventerebbero
qualsiasi storia. Ho presentato diverse interrogazioni sulla
Valdenia e mi hanno detto, tanto per dire che tipo di risposte ho
avuto da questa maggioranza, che il materiale è tutto in archivio
ed è consultabile, ma che, dato il peso di fotocopiare tutto
l'archivio, un plico di carte alto più di 20 cm, è messo a
disposizione per la consultazione. Uno chiede dei dati e gli dicono
di venire a guardarseli da sé perché non è possibile fotocopiarli.
Avevo presentato due mesi fa una interrogazione all'Assessore
Mafrica chiedendogli dei dati su alcune ditte, mi è stato risposto
che questo non era possibile per l'assenza del tecnico che
schiaccia il pulsante dell'elaboratore contabile. Allora, ditemi
come fa un Consigliere di minoranza ad avere delle informazioni da
questa amministrazione regionale, se questa è la trasparenza, va
benissimo!
A questo punto ci siamo detti che era venuto il momento di
verificare questi fatti, chiedendo una commissione di inchiesta; mi
sembra che questa sia già di per sé una scelta politica. É ovvio
che se questi fatti risultano veri, si avranno delle conseguenze
politiche, perché chi doveva controllare l'operato di questo
Assessorato non lo ha fatto, susseguentemente penso che prenderà
una decisione politica.
Ma facciamo un passo alla volta, non possiamo mettere il carro
davanti ai buoi. Secondo me abbiamo fatto una scelta giusta. Poi se
qualcuno cerca di smontare una mozione, è altra cosa, e il gioco
della maggioranza è questo; però qui ci sono dei fatti che meritano
di avere delle risposte. Purtroppo le risposte, come tutti i
consiglieri di minoranza hanno già detto, non vengono mai date, o
vengono date in modo diverso dalla realtà, per cui l'unica
possibilità era di nominare una commissione composta da consiglieri
che verificasse questo.
Non si vuole? Ne prendiamo atto. Ma per questo non si può dire
che la mozione non ha valore politico.
Questa è una mozione che si pone due obiettivi: verificare se
questi fatti corrispondono al vero; in caso affermativo, prendere
atto che l'Assessorato non è stato gestito oculatamente, che
l'Assessorato non ha fatto delle azioni politicamente giuste. Ne
consegue, come è ovvio, una responsabilità politica e una eventuale
responsabilità tecnica dei funzionari. Noi chiediamo solo di
indagare, di sapere se questi fatti sono veri e chi sono i
responsabili. Non so cosa bisognerebbe fare ancora, per avere delle
notizie in questo Consiglio regionale. Chiedo informazioni al
Presidente della Giunta: mi dica lei come faccio a sapere di chi è
la responsabilità di questi fatti, se questi fatti sono più o meno
veri? Penso che sia io che il Consigliere Linty abbiamo fatto
un'azione di informazione preventivamente, e anche se la politica è
fatta da opposizione e maggioranza, per cui l'opposizione dovrebbe
sempre dire no, questo è un modo di fare opposizione che non
appartiene né a me né al Consigliere Linty. Noi vogliamo prima
sapere se i fatti corrispondono al vero, e susseguentemente faremo
le nostre azioni politiche; ma prima vogliamo avere risposte e non
ci possiamo fidare di quelle date dall'Assessorato, quindi
chiediamo la commissione di inchiesta.
Mi sembra che sia una normale richiesta di informazioni,
politica, perché ovviamente alla risposta data dalla commissione
seguirà un'azione politica. Quindi cercare di fuorviare a questa
richiesta vuol dire solo cercare di passare sopra ad un problema
che resta attuale, perché purtroppo ci sono sempre più pesanti
interrogativi su questo Assessorato, e a questi interrogativi non
ci viene mai data risposta. Che poi questi interrogativi dipendano
solo dall'assessore, dalla parte politica, o dai funzionari, ognuno
può pensarla come vuole. Giustamente noi vogliamo sapere chi sono i
responsabili, se questi fatti sono veri o meno, e l'unica
possibilità per noi di avere una risposta certa, era la nomina di
una commissione consiliare. Ancora una volta non si è voluto, ne
prendiamo atto.
Non ritiriamo la mozione, vorrà dire che cercheremo di avere
questi dati, oppure questi dati rimarranno nel nulla, sperando che
qualcun altro riesca a darci delle risposte al riguardo. Ripeto che
non c'era nessun problema, se voi siete sicuri che quanto ho
affermato non ha fondamento, ma per quale motivo non nominare la
commissione di inchiesta? Anzi, ancora meglio, per dimostrare che
tutto quanto è stato detto dai consiglieri di minoranza non
corrisponde al vero. Probabilmente non è così.
Presidente Ha chiesto la parola il Consigliere Chiarello.
Chiarello (RC) Non ho sottoscritto questa mozione, anche perché
con quelle premesse avrei presentato una mozione di sfiducia
all'Assessore, come ha già detto Tibaldi.
Però quello che mi ha lasciato stupito, Presidente, è la durezza
e la non chiarezza delle sue risposte, perché non ha risposto a
nessuna delle domande poste dalla mozione. Ha fatto solo un mettere
contro umanamente l'Assessore e un Consigliere.
Condivido quello che ha detto Linty: certe volte
l'uomo-assessore deve anche estraniarsi, perché quando c'è una
battaglia politica, quando ci sono delle linee politiche diverse,
quando ci sono delle forze politiche che concepiscono la gestione
di un assessorato in modo diverso da come viene gestito, ci possono
essere anche queste richieste. Il Presidente nella sua risposta è
come se avesse detto: se ci sono delle cose che non vanno, ci
saranno i giudici. Non lo ha detto esplicitamente, ma ha
puntualizzato: non siamo noi che dobbiamo fare commissioni, ci
saranno altri che devono pensarci. Io non la vedo così. Se ci sono
delle cose che non vanno, dobbiamo anche essere in grado di fare,
come ha detto Lanièce, una commissione che possa valutare certi
fatti, e non aspettare che altri al di fuori di questo palazzo
valutino. Però questo non vuol dire mettere umanamente una persona
contro l'altra; ci sono delle idee politiche e delle idee di
gestione diverse.
Il Presidente non ha risposto a nessuna domanda; prima ho detto
che questa maggioranza ha un eccesso di potere, in questo caso lo
ribadisco. Avevo deciso di astenermi sulla mozione, invece voto a
favore.
Presidente I proponenti intendono mantenere la mozione, andiamo
quindi alla votazione.
Pongo in votazione la mozione in oggetto:
Presenti: 29
Votanti: 27
Favorevoli: 4
Contrari: 23
Astenuti: 2 (Dujany e Marguerettaz)
Il Consiglio non approva
Presidente Con questo atto terminiamo i lavori del Consiglio.
Rammento fra l'altro che è l'ultimo Consiglio del 1996.
Interpretando il pensiero del Consiglio, formulo gli auguri alla
stampa, al pubblico, alla comunità, ai consiglieri e ai dipendenti
tutti.
La seduta è tolta.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK