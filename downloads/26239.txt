Consiglio Regionale della Valle d'Aosta - Oggetto del Consiglio n. 166 del 2 aprile 1973 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
(Nessuna classificazione presente)
Precedente
Successivo
Trascrizione informale del dibattito dell'aula
Oggetto del Consiglio n. 166 del 2 aprile 1973 - Resoconto
OGGETTO N. 166/73 - Lavori di ripristino della strada
regionale della Valsavaranche. - Relatori i membri dell'apposita
Commissione.
Montesano (P.S.D.I.)
- Nessuno può garantire, dice? La
parola al Consigliere Manganone.
Manganone (D.C.)
- Siccome vedo che manca un membro della
Commissione, io chiederei al Consiglio se è possibile rinviare
tutto nel pomeriggio. Ma vorrei fare un'altra dichiarazione, mentre
ho la parola.
Nella relazione che la minoranza presenterà noi non trattiamo di
persone, quindi io chiedo se è possibile la seduta pubblica e non
segreta.
Montesano (P.S.D.I.)
- Chi è che manca della ...
Manganone (D.C.)
- Manca il Comm. Pedrini.
Pollicini (D.P.)
- Io chiedo che la discussione sia
pubblica e non solo per i motivi espressi dal Consigliere Manganone
ma altri motivi, cioè in nome di un diritto che spetta ad ogni
persona umana e cioè il rispetto della propria dignità.
Questo diritto deve essere doverosamente garantito soprattutto,
Signor Presidente, in questo caso, perché si tratta di sventare una
vergognosa e squallida operazione di diffamazione nei confronti di
un uomo che non può più difendersi perché è scomparso.
Proprio perché nutriamo la più profonda stima nelle qualità
umane, politiche e amministrative di Roberto Rollandoz sentiamo la
necessità oggi di fare pubblicamente luce piena sul suo operato.
Non abbiamo nulla da nascondere, non temiamo le iniziative che
certi Gruppi sono giunti a proporre, vogliamo giustizia e giustizia
pubblica.
Montesano (P.S.D.I.)
- Ora, Assessore Pollicini, io
naturalmente le parlo come Presidente del Consiglio e come dovere
che è insito nella mia carica, cioè io ho preavvisato che è per una
procedura che è tassativa quando si dovesse parlare di persone,
Lei, nello stesso tempo, che ha aderito alla seduta pubblica nello
stesso tempo ha, diciamo così, dato l'avvio a qualche cosa che può
invece essere disagevole in riguardo all'applicazione corretta del
Regolamento.
Quindi io spero, spero che le cose, e la discussione, si
svolgeranno così com'è promesso affinché non mi si obblighi a metà
seduta di chiedere la seduta segreta se i Signori Consiglieri
dovessero scendere in apprezzamenti di persone, in apprezzamenti di
persone qualunque esse siano.
Manganoni (P.C.I.)
- Scusi Presidente, io sono pienamente
d'accordo con la proposta dell'Assessore Pollicini, Lei dice che si
tratta di persone ma qui io penso che, non passa Consiglio, o
almeno in molte sedute di Consiglio, vi sono degli attacchi verso,
nei confronti di Assessori, nei confronti di Consiglieri.
Se tutte le volte che Mappelli, tanto per fare un esempio, si
alza e mi sommerge di insolenze, no.
Montesano (P.S.D.I.)
- Ma non è la stessa cosa, non
è la stessa cosa.
Manganoni (P.C.I.)
- Allora Lei dovrebbe dire, alt
...
Montesano (P.S.D.I.)
- No, non è la stessa cosa
caro, Lei che è il più anziano Consigliere, è il più anziano
Consigliere e dovrebbe agevolare l'opera del Presidente del
Consiglio in questa interpretazione di Regolamento, mi sembra che
...
Manganoni (P.C.I.)
- Fin quando Lei parla di dipendenti,
di cui trattiamo, io sono pienamente d'accordo con Lei, ma quando
si tratta di uomini politici, di amministratori di questo
Consiglio, se si pensa che tutte le volte si dovrebbero fare le
sedute segrete, beh! Là nel pubblico dovremmo chiudere i battenti
con due chiavistelli.
Montesano (P.S.D.I.)
- Comunque Consigliere Manganoni non
parleremo quando discuteremo l'oggetto, quando discuteremo
l'oggetto ne parleremo, adesso prego, Consigliere Dayné.
Dayné (U.V.)
- ... la proposta fatta dal Consigliere
Geom. Manganone, cioè di rinviare la discussione. Io penserei che
sia più logico rispettare l'ordine del giorno poiché l'ordine del
giorno è a conoscenza di tutti i Consiglieri, chi aveva intenzione
di prendere parte a detta seduta lo sapeva che la discussione
avveniva nel mattino, quindi non vedo il motivo di rinviarla.
Montesano (P.S.D.I.)
- Consigliere Dayné, io sono
d'accordo nel suo concetto, però lei comprende benissimo e sa
benissimo che una inversione dell'ordine del giorno va posto in
caso di dissenso al voto del Consiglio e quindi cosa che io farò
appunto essendosi elevata una eccezione da parte del Consigliere
Dayné. La parola al Consigliere Chabod.
Chabod (D.C.)
- I verbali della seduta della Commissione
che non li abbiamo ancora visti.
Montesano (P.S.D.I.)
- Come?
Chabod (D.C.)
- I verbali della seduta della
Commissione.
Montesano (P.S.D.I.)
- Lo deve chiedere al Presidente
della Commissione, non li deve chiedere al sottoscritto.
Chabod (D.C.)
- Perché non abbiamo ancora ricevuto il
verbale, non abbiamo potuto neanche guardarli, se in questa
mattinata ce li potesse dare.
Chantel (P.S.I.)
- Mi sembra che in quella Commissione ci
sia stata una decisione chiara, la minoranza faceva la sua
relazione, gli altri facevano la propria, e allora l'avete
comunicata voi la vostra relazione? È una domanda che io faccio
molto chiara, se invece ci siamo decisi che ognuno avrebbe
viaggiato per proprio conto le discuteremo qui le relazioni.
Voi avete dichiarato: noi facciamo una relazione per conto
nostro, esatto? Esatto? E allora non vedo il perché abbiate la
pretesa di avere in anticipo la relazione firmata dagli altri,
ecco, scusatemi tanto, è chiaro no?
Montesano (P.S.D.I.)
- No, Chabod non diceva questo,
diceva soltanto che voleva i verbali e io rispondo al Consigliere
Chabod che c'è un malloppo qui che è pronto, ma non come verbale,
come dattiloscritto e chi ne aveva l'interesse, questo
dattiloscritto era pronto il giorno dopo, il giorno dopo, siccome
adesso vedremo se viene rimandato l'argomento, per esempio il
Consigliere Manganoni mi ha chiesto di avere a disposizione il
dattiloscritto e gliel'ho dato.
Qualunque Consigliere può rendersi conto di quello che è stato
detto in quella Commissione attraverso questo dattiloscritto che è
qui, anche a sua disposizione. È chiaro così? Ecco.
Allora io metto ai voti la proposta Manganone, per favore fate
attenzione, la proposta Manganone di rimandare l'argomento n. 3
alla seduta pomeridiana, rinvio sul quale ha sollevato eccezione il
Consigliere Dayné.
Chi è favorevole a rinviare alzi la mano, chi è contrario?
Astenuto il Presidente del Consiglio.
Allora la proposta mi sembra che sia stata respinta, mi sembra
dico, io non ho contato, è respinta.
Allora si passa all'esame dell'argomento dell'oggetto n. 3.
Allora c'è una relazione di maggioranza, come so e come sanno
tutti, e una relazione della minoranza.
Allora, mi pare il Presidente della Commissione, no, ecco fa la
relazione di maggioranza.
Dayné (U.V.)
- Naturalmente farò un'introduzione e la
relazione.
Montesano (P.S.D.I.)
- Sì, ma lei può fare tutto quello
che vuole, fare tutte le introduzioni prima della relazione,
prego.
Dayné (U.V.)
- Dunque, personalmente farò
un'introduzione, l'illustrazione della relazione la farà
l'Assessore Pollicini, Assessore ai Lavori Pubblici.
Signori Presidenti, Signori Assessori, Signori Consiglieri, in
ottemperanza all'ingrato incarico assegnato dal Consigliere
Regionale alla Commissione ai Lavori Pubblici e questo in relazione
alla mozione presentata dal Consigliere Chabod e altri del Gruppo
della D.C. in merito al ripristino della strada della
Valsavaranche, in seguito all'alluvione dell'estate scorsa, preciso
quanto segue: detta Commissione, integrata dal presentatore
principale della mozione, Consigliere Chabod, si è riunita nella
mattinata del 22 marzo. Erano presenti la totalità dei convocati.
Assisteva pure alla riunione l'Ingegnere Capo dell'Assessorato dei
Lavori Pubblici, Ing. Grosjacques, il quale faceva un dettagliato
resoconto degli avvenimenti e delle procedure seguitene.
A detta relazione seguì una vivace discussione per via di
divergenti punti di vista. A questa prima riunione, a causa di
nuovi elementi emersi, ne venne convocata d'urgenza un'altra, per
il pomeriggio di lunedì 26 febbraio e alla quale però non
intervennero i Consiglieri Geom. Manganone ed il Comm. Pedrini.
A questa riunione, oltre all'Ing. Capo, assisteva pure un altro
Dirigente dell'Assessorato dei Lavori Pubblici, ossia l'Ing. Carlo
Berthod.
L'Ing. Carlo Berthod è stato il primo tecnico dell'Assessorato
che si è recato sul posto proprio durante l'alluvione e questo
risulterà dalla relazione presentata.
Dunque e a seguito di quanto è emerso dalle discussioni in dette
riunioni di Commissioni, però, soprattutto in base alle chiare ed
esaurienti spiegazioni ed illustrazioni dei tecnici sopracitati, la
grande maggioranza della Commissione ai Lavori Pubblici, e questo
si può dire, solo eccettuati i rappresentanti della Democrazia
Cristiana, presentata la relazione e con i relativi allegati ed
annessi che verrà, come già detto, illustrata dall'Assessore ai
Lavori Pubblici Pollicini; i rappresentati della D.C. nella
riunione hanno detto che loro presentavano una relazione di
minoranza della quale io non sono a conoscenza, la presenteranno
loro.
Pollicini (D.P.)
- Dò lettura della relazione firmata dal
Presidente Dayné, dai Consiglieri Chamonin, Manganoni, Chantel e
dal sottoscritto, che è stata vista e accettata dal Consigliere
Pedrini, che doveva firmarla stamane ma non è presente.
L'oggetto era: "esaminare se i lavori di ripristino della strada
di Valsavaranche, danneggiata dall'alluvione, erano indispensabili
e se le somme sono state bene".
A questo quesito la Commissione ai Lavori Pubblici, ad
esclusione dei rappresentanti della D.C., ha inteso dare questa
risposta: "La particolare struttura geologica di tutta la Valle
d'Aosta compresa come in un triangolo ai cui vertici sono disposti
i tre grandi ellissoidi centrali quello del Monte Bianco
all'estremo nord-ovest, quello del Gran Paradiso sul fianco sud-est
e quello del Monte Rosa all'estremo nord, fa sì che il bacino della
Valle stessa è diviso da quelli contigui da una catena disfluviale
la cui altitudine è quasi sempre superiore ai 3.000 metri con quote
molto più elevate sui predetti vertici.
L'orografia della Regione particolarmente caratterizzata dalla
disposizione dei solchi vallivi ha una forte influenza sulla
distribuzione delle precipitazioni e in particolare si nota, dagli
esami degli atti e degli annuali idrografici, un'area di minore
piovosità nel tratto mediano della Valle d'Aosta lungo la direzione
est-ovest, mentre l'entità delle precipitazioni aumenta
sensibilmente sia risalendo le valli laterali sia scendendo verso
la bassa Valle.
La veloce realizzazione di una cospicua viabilità regionale che
consente praticamente l'accesso a tutti i Comuni capovalle con
contributi statali, regionali e comunali, inferiori purtroppo ai
costi notevoli di una ben studiata viabilità ad alta quota, ha
fatto sì, che per ragioni di tempo in economia si sia purtroppo
trascurata l'enorme pericolosità rappresentata da casi critici di
piovosità massima assoluta.
Tali eventi o casi critici possono provocare in tempi molto
brevi un aumento di portata di alcuni torrenti di valle tale da
sconvolgere l'alveo, le difese e le sponde e, date le forte
pendenze, si viene a creare un trasporto solido che fa assumere al
fluido caratteristiche diverse da quelle semplicemente acquee ma
più simili ad un movimento di carattere misto con poderose arature
di fondo e, insieme a centinaia di metri cubi di materiale di ogni
tipo e granulometria, si vedono rotolare massi valutabili fino a
circa 1 mc.
Purtroppo, nella notte tra il 14 ed il 15 agosto 1972, un evento
di notevole piovosità ha investito buona parte della Regione, e,
per quella legge orografica già menzionata, si è canalizzato
prevalentemente sui piccoli e medi bacini, in particolare sono
state investite: la Valsavaranche, la Val di Rhêmes, le Vallatelle
del Liconi e della Chambave, i piccoli bacini sottostanti le zone
di Etroubles e di Ollomont.
Il ponte di Rovenaud, la cui luce in larghezza ed in altezza era
insufficiente a fare defluire le prime onde di piena, costituì un
ostacolo alla violenza delle acque, tanto che, in breve tempo, la
spalla sinistra fu aggirata e parzialmente distrutta, nel frattempo
lungo tutta la Valle l'abbattersi di alcune frane verso il torrente
ne aumentava sensibilmente la pericolosità sia per il crearsi di
piccoli bacini che, svuotandosi d'improvviso, producendo onde di
piena, sia per l'enorme quantità di detriti che si andavano ad
aggiungere a quelli già trasportati.
Trattandosi di giornata festiva, all'Assessorato Lavori Pubblici
della Regione prestava servizio il Funzionario di turno Geom. Chanu
il quale annotava scrupolosamente nella sua relazione giornaliera
tutti gli eventi che si andavano sommando e prendeva, nel
frattempo, con le prime necessarie decisioni, immediati contatti
con i suoi Dirigenti per ottenere aiuti e disposizioni. Lo stralcio
della relazione del rapporto che ho detto prima del Geom. Chanu è
all'allegato n. 2 della relazione.
L'Ingegnere Capo, cioè l'Ingegnere Carlo Berthod, il primo ad
essere rintracciato, si recò immediatamente nelle zone colpite e
prese tutti quei provvedimenti che la condizione di grave emergenza
dettava, pur dovendo rispettare i limiti minimi di sicurezza
(Allegato n. 1, vedere la relazione dell'Ing. Carlo Berthod).
L'Impresa Ronc, che aveva localmente mezzi disponibili, già
mobilitata fin dalle ore 8 dal Funzionario di turno, era al lavoro
per tentare il salvataggio della spalla del ponte che si rilevava
però irrimediabilmente compromessa, quindi, per consentire il
deflusso dei turisti intrappolati in Valsavaranche, predisponeva
una passerella in legno tra la spalla e la sponda tale da
consentire il temporaneo e controllatissimo transito dei veicoli
leggeri.
Sul posto si recava l'Ingegnere Capo del Genio Civile il quale
mostrava perplessità e preoccupazione per la soluzione di assoluta
urgenza adottata, anche perché era presumibile un'ulteriore ondata
di piena con maggior trasporto solido della precedente, data la
disgregazione già in atto sulle sponde e nell'alveo del
torrente.
Una situazione dunque estremamente fluida, gravida di pericolo e
di tensione: si nota nel già citato verbale del Funzionario di
turno che fin dalle 9,30 il Consigliere Chabod chiedeva
l'intervento di un elicottero, comunque urgevano provvedimenti seri
e sicuri, anche perché, oltre agli autoveicoli leggeri, numerosi
autopullman di turisti erano rimasti tagliati fuori.
Rintracciato l'Ingegnere Capo della Regione, si doveva passare,
da parte dei Funzionari, ad una fase decisionale, anche perché
l'Assessore ai Lavori Pubblici non si era potuto reperire; gli
Ingegneri si posero il quesito sulla migliore soluzione e
scartarono subito quella del lancio di un ponte tipo Bailey che
presupponeva considerevoli difficoltà e pericoli:
1) l'insufficiente mano d'opera altamente qualificata necessaria
al montaggio;
2) il tumulto delle acque torbide e rotolanti massi che
avrebbero potuto travolgere i primi apprestamenti e far correre
agli uomini seri pericoli;
3) la possibilità di un rigonfiamento di piena che travolgesse
anche l'eventuale opera di soccorso;
4) l'indisponibilità immediata di elementi Bailey nuovi, dato
che sia il Ministero dei Trasporti che l'Ufficio del Genio Civile
avevano già provveduto ad avvertire gli Uffici Tecnici Regionali
dell'inopportunità e pericolosità di utilizzare elementi già usati
per particolari difetti venuti alla luce durante l'esperienza fatta
dai geni Militari dei vari Paesi Europei (in allegato vi sono le
lettere del Ministero dei Trasporti, lettere del genio Civile
relative ai Ponti Bailey e addirittura una comunicazione
riservatissima dell'Ambasciata Inglese a Roma).
Rimaneva allora come unica soluzione quella di costruire
tempestivamente, in zona sicura sulla sinistra orografica del
torrente Savara, una variante stradale che potesse utilizzare il
ponte in ferro di Bois de Clin, che, per fortuna, maggiore in luce,
non aveva creato serio ostacolo al Savara e quindi, opportunamente
rinforzato, avrebbe dato tutte le garanzie del caso.
Gli abitanti delle frazioni di Bois de Clin e di Rovenaud fecero
subito presente che, dovendosi costruire un nuovo raccordo, esso
avrebbe dovuto non solo soddisfare le esigenze del traffico della
regionale ma anche costituire un vantaggio permanente per i locali;
anche questa legittima richiesta veniva accolta e così, con
prontezza, si stabiliva il tracciato che risultava di una lunghezza
pari a Km. 1+660.
I lavori avevano subito inizio con i mezzi e gli uomini
dell'Impresa già presente sul posto - le disposizioni date dai
Funzionari furono immediate - e ricadono nella prassi del così
detto "pronto intervento", per cui i lavori sono stati eseguiti in
economica diretta, gli atti amministrativi (libretti delle
economie) furono redatti dai Cantonieri a ciò abilitati, e firmati
in contradditorio, i prezzi adottati furono quelli di mercato,
correnti nel mese di agosto dello scorso anno.
La tempestività delle decisioni e la prontezza dell'Impresa,
ricordiamo che si è lavorato anche di notte, facevano sì che in
soli 15 giorni, nonostante il tempo incerto e la pericolosità del
torrente sempre parzialmente in piena, si potessero completare le
opere previste e considerare ripristinata, a tutti gli effetti, la
strada regionale della Valsavaranche.
Va posto inoltre in debito rilievo che i fatti e gli eventi
sopra descritti si sono svolti in un particolarissimo periodo
dell'anno, il Ferragosto. Sono i giorni delle ferie generali, della
massa di turisti che si rovesciano sulla Valle d'Aosta esigendo
servizi e trattamenti adeguati; sono poi per i cantieri di montagna
gli ultimi giorni dell'estate; praticamente tutte le Imprese, ormai
da qualche anno in cronica carenza di mano d'opera, sono in
arretrato con i lavori, già si profila ai Dirigenti e agli
Operatori lo spettro della nevicata precoce, del blocco dei lavori,
questa situazione generale fa sì che in quei giorni stia quasi
praticamente impossibile il reperimento di mezzi e di uomini.
Ovvie dunque le conclusioni da trarsi per tutto quanto
sopraesposto, che si sintetizzano in pochi e precisi concetti:
1) l'estrema pericolosità ed imprevedibilità degli eventi di
piena della Valsavaranche;
2) la necessità per i Funzionari responsabili di prendere pronte
decisioni nonostante l'assenza del loro Assessore;
3) l'aggravio dovuto ai giorni festivi coincidenti con la punta
di maggior traffico annuale;
4) la particolare difficoltà stagionale, ripeto, per il
reperimento di uomini e di mezzi.
A tutto questo si aggiunga che il Ponte di Rovenaud, attualmente
ripristinato, non ha certo migliorato le sue condizioni idrauliche
in quanto a capacità di deflusso, infatti qualunque altra piena
potrebbe travolgerlo, perciò è già in corso di progettazione un
nuovo ponte di capacità idraulica adeguata, posto più obliquamente
e con maggior luce, così come annunciato in Consiglio
dall'Assessore ai Lavori Pubblici, tra tempi tecnici e
realizzazione ci vorranno non meno di 18 o 24 mesi e allora la
variante eseguita ed i rinforzi posti in opera al Ponte di Bois de
Clin sono e saranno un prezioso ausilio per la viabilità della
vallata, ed assumono quindi i caratteri di una opera che, non solo
è stata utile ma che lo è ancora e lo potrà essere maggiormente;
così con la spesa fatta, in totale Lire 25.001.820 come da allegate
note, si è costruito qualcosa di valido e di duraturo pur nel
momento del pericolo e dell'emergenza.
Conclusioni.
1) I lavori di pronto intervento decisi dall'Ing. Berthod nel
giorno 15.08.1972, relativi alla costruzione della strada
Rovenaud-Bois de Clin, costituiscono la soluzione ottimale e nelle
circostanze del momento e in avvenire, sia in occasione della
costruzione del nuovo Ponte che in caso di eventuale
alluvionale.
2) Dai dati presi in visione e da quelli allegati risulta che i
prezzi erano quelli correnti all'epoca e pertanto perfettamente
regolari e che il metodo di contabilizzazione in economia è il solo
che sia possibile usare in simili casi di emergenza.
A questa relazione vi sono i seguenti otto allegati:
1) Allegato n. 1 - relazione dell'Ing. Berthod sull'alluvione
del 15 agosto in Valsavaranche;
2) Allegato n. 2 - estratto del verbale del Funzionario in
servizio il 15 agosto, Geom. Chanu;
3) Allegato - ponti Bailey - inclinatura a fatica - lettera del
Ministero dei Trasporti del 16 marzo 1968;
4) Allegato - ponti Bailey - lesioni per fatica - lettera del
Genio Civile di Aosta in data 17 febbraio 1968, protocollo n. 13
riservata;
5) Allegato - inclinatura di fatica nei ponti Bailey
riservatissimo - comunicazioni dell'Ambasciata Inglese;
6) Allegato - ripristino e transito sulla strada regionale
Valsavaranche - costruzione variante nel tratto di Bois de Clin e
Rovenaud;
7) Allegato - pagamenti effettuati;
8) Allegato - elenco prezzi.
Ritengo opportuno dare lettura anche delle lettere del
Funzionario di servizio, o meglio della lettera dell'ingegnere
Berthod, allegato 1:
"Relazione sull'alluvione del 15 agosto 1972 in
Valsavaranche.
Verso le 8,50 mi telefonò il Funzionario del Servizio il
Geom. Chanu, per comunicarmi che da varie località giungevano
segnalazioni di danni e di interruzioni.
In particolare la situazione sembrava assai grave a Rovenaud,
a Morgex, a Ollomont e a Cogne.
Dopo essersi recato a Morgex per un controllo mi diressi
verso la Valsavaranche.
Giunsi a Rovenaud verso le ore dodici, attardato lungo la
strada per numerosi intralci provocati dal traffico festivo a cui
si aggiungeva alcune frane abbattutesi sulla strada ostruendo in
parte lunghi tratti.
Le condizioni statiche del ponte mi apparvero subito
disperate, la spalla sinistra era girata e distrutta, ad eccezione
dello spigolo di valle per un tratto non superiore al metro, contro
il quale la corrente batteva ancora violentemente. L'Impresa Ronc
già sul posto sin dal mattino, stava provvedendo a tagliare alcune
piante allo scopo di costruire una passerella in legno tra
l'impalcatura e la strada.
La soluzione mi sembrò pericolosissima, ma l'altra parte, un
eventuale riempimento con materiale sciolto non avrebbe potuto
resistere all'azione della corrente.
Mentre non fu possibile trovare sul posto in tempo
ragionevole grossi blocchi di pietra necessari per la costruzione
di un argine. Soluzione questa che sarebbe stata senz'altro la
migliore tecnicamente.
Su richiesta del Sindaco di Valsavaranche decisi quindi di
lasciar proseguire i lavori di costruzione della passerella a
condizione che venisse concesso un transito controllato, solo nelle
ore diurne ai veicoli leggeri con esclusione assoluta di mezzi
pesanti.
Per consentire il ritorno di alcuni autobus rimasti bloccati
a monte del ponte presi in considerazione la possibilità di
costruire una variante sfruttando due tratti di strada già
esistenti e il ponte di Bois de Clin.
Nel pomeriggio mi recai in ufficio onde poter comunicare con
l'Assessore e con l'Ingegnere Capo. Nel frattempo l'Ing. Maione
telefonava da Valsavaranche confermando la pericolosità del ponte
di Rovenaud e facendo presente che, secondo il suo parere, esso
avrebbe dovuto essere chiuso definitivamente al transito. Mentre
non fu possibile rintracciare l'Assessore, riuscii a mettermi in
contatto con l'Ing. Grosjacques esponendogli la situazione.
Giudicando impossibile un'altra alternativa, decidemmo di
fare l'avvio alle operazioni preliminari, trasporto di macchinari,
per la costruzione della variante summenzionata proponendoci di
avvisare tempestivamente l'Assessore non appena possibile.
Nei giorni seguenti non mi occupai più della questione la
quale venne seguita per competenza dall'Ufficio Viabilità.
F.to: Dr. Ing. Carlo Berthod."
Vi faccio grazia degli altri allegati se non per dire, ad
esempio, che è riportata la drammaticità della situazione, della
telefonata fatta dal Consigliere Chabod dove chiedeva l'intervento
dell'elicottero e chiedeva inoltre pane e candele. Questa è la
telefonata che ha rivolto, quindi la situazione era di questo tipo,
tutto il resto comunque sarà a disposizione del Presidente del
Consiglio.
Manganone (D.C.)
- Il Consiglio non deve mica stupirsi se
quella relazione è stata firmata dagli altri membri della
Commissione perché in quella Commissione, caso strano, ci sono solo
io in minoranza e quindi io certamente non potevo firmarla, questo
per precisare.
Comunque noi abbiamo preparato una nostra relazione di cui io
adesso dò lettura:
"Relazione di minoranza della Commissione Lavori Pubblici in
riferimento al mandato avuto dal Consiglio Regionale il 14.3.1973
in merito ai lavori di ripristino e sistemazione strada regionale
di Valsavaranche.
Premesse: in data 8 febbraio ci è stata sottoposta
all'approvazione il piano dei lavori riportante a pagina 1, elenco
I, uno stanziamento di Lire 20.000.000 per i lavori di ripristino e
sistemazione strada regionale della Valsavaranche.
Alcuni Consiglieri hanno chiesto delucidazioni in merito a
queste spese da farsi nell'anno 1973. Alla risposta scritta
avvenuta alcuni giorni dopo, perché il Presidente della Giunta ff.
di Assessore ai Lavori Pubblici non ha risposto in pubblica seduta,
si è appreso però che tali lavori non avrebbero dovuto essere
eseguiti nel corrente anno, ma che tali lavori erano già stati
eseguiti, per lo meno iniziati, fin dalla seconda quindicina del
mese di agosto e terminati, nella parte più rilevante, i primi di
settembre (come abbiamo visto nella relazione di Pollicini), e che
gli importi spesi riguardavano per la maggior parte lavori che non
erano attinenti alla strada regionale della Valsavaranche, ma ad
altre opere, di cui parte del Consiglio ignorava completamente.
Da queste constatazioni, che vogliamo in sintesi ripetere:
1) lavori eseguiti prima della preventiva ratifica della
delibera di autorizzazione della spesa da parte del Consiglio
Regionale;
2) Lavori eseguiti quindi senza alcuna autorizzazione
amministrativa e in ambiente diverso da quello successivamente
stabilito sul piano dei lavori;
3) Notevole spesa fatta durante l'anno 1972 e non portata a
conoscenza dei Consiglieri, neanche in occasione della variazione
del bilancio fatte nell'ottobre 1972;
4) Voci circolanti e contrastanti sull'utilità dei lavori fatti;
e allora è sorta la necessità, anzi, ritenendo insisto nel nostro
compito di mandato, il diritto e il dovere di vedere con chiarezza
come sono amministrati i denari dei nostri cittadini: da parte
dell'esecutivo è stata inoltrata e votata all'unanimità la
richiesta che si accertassero i fatti reali riguardanti ai lavori
su accennati.
La Commissione nominata all'uopo - riunitasi nell'archivio della
Segreteria della Presidenza, dopo aver ascoltato le relazioni dei
tecnici e dell'Assessore Pollicini; - la relazione di quest'ultimo
è poi stata in parte ritrattata in una successiva riunione - ha
deciso che fossero svolte perlomeno due distinte relazioni, una di
maggioranza e una di minoranza.
La minoranza quindi svolge in sintesi quando segue:
1) Per la parte tecnica: da ben appurate informazioni, sia
nell'ambito stesso della Commissione, sia attraverso la
testimonianza di persone presenti in quei giorni sul luogo dei
lavori, è emerso quella più valida, più idonea e quella più
conveniente per l'Amministrazione; tant'è vero che alla data
attuale - 2 aprile 1973 - non conosciamo ancora con esattezza la
cifra complessiva di costo. Sappiamo solo che sono state liquidate
alcune fatture ammontanti a Lire 8.000.000 circa, quindi
preventivamente non è stato fatto nessun calcolo, neanche sommario,
sulla decisione che sta per essere presa.
Sappiamo invece che l'importo globale dovrebbe raggiungere la
considerevole cifra di Lire 30.000.000 circa. Ma nessun dato con
questa Giunta è certo perché noi ci riferiamo alle cifre che in
questi mesi sono state date dalla Giunta e nessuna, scusatemi, è
risultata esatta; esemplificazione pratica, e qui apro una
parentesi pratica, ecco perché non crediamo a queste cifre:
rammentiamo di dati sugli assistenti nell'anno 1970 quando erano
circa 80 ed a noi è stato detto che erano 45 - lo troviamo nel
verbale della seduta del 28 aprile 1971 -.
Rammentiamo i dati sull'appalto dei lavori della piscina di Pré
St. Didier, dove noi elencavamo una serie di prezzi esorbitanti
dalla media e dicevano che alcune decine di milioni erano buttati,
ebbene la Giunta ha voluto indire ugualmente l'appalto per poi
ricredersi, sospendere l'appalto ed accertare che le somme erano di
38 milioni 236.551 Lire in più - vedasi il verbale del 28 aprile
1971 -.
Rammentiamo inoltre i dati forniti dal Dott. Dujany sul numero
degli assistenti nell'anno 1973, era inesatto, 56 ci ebbe a dire il
Presidente, invece noi siamo sicuri che sono circa un centinaio.
Gli importi spesi sul capitolo 546, ci è stato detto, non superano
quelli previsti, invece si sono spesi oltre i 280.000.000 mentre in
bilancio ce n'è solo 250 milioni.
Ma noi non ci rifacciamo solo a quelle cifre e altri lavori, ma
ci riferiamo a questi lavori e qui entro nel merito.
Ebbene, mentre il Presidente Dujany nella sua nota scritta
conferma - e qui allego la mia relazione alla sua nota scritta -
conferma che i metri cubi di materiale di riporto erano 6.800, nei
dati forniti dall'Assessore Pollicini poco dopo, questi metri cubi
sono diventati 9.755. Ma non sono quisquiglie queste, non sono
...
Ebbene, Signori, in coscienza potete ancora dirci, in coscienza,
Pollicini, mi rivolgo a te, potete ancora dirci che noi vogliamo
compiere una speculazione elettorale?
A questo nessuno ormai può credere o deve credere.
Si vuole solo un accertamento reale dei fatti, e noi questo
accertamento siamo certi l'abbiamo svolto con serietà e con
precisione.
Diciamo quindi che la scelta fatta è quella sbagliata sul piano
tecnico perché:
1) non si è tenuto conto del costo globale dell'opera, è
inconfutabile, costo che non può limitarsi al puro valore venale
aggirantesi supponiamo sui 30.000.000, ma a questo conteggio
dobbiamo aggiungere una cifra di non facile estimazione, perché
nessuno ha tenuto conto del patrimonio boschivo andato distrutto;
ma qui per delle sedute abbiamo parlato delle piante che l'ANAS ha
tagliato lì alla Regione Sogno, qui nessuno parla, dice niente a
questo valore, che non può essere integrato se non nel passare di
decine decine d'anni, è un valore stimato da persone esperte,
valutabile a circa Lire 10 milioni.
Vorremmo conoscere a questo proposito il pensiero dell'Assessore
Maquignaz, ma soprattutto vorremmo conoscere il pensiero
dell'allora comandante la Stazione forestale di Villeneuve.
2) Qualsivoglia altra soluzione, quindi tenuto conto anche del
problema ecologico, era migliore e noi elenchiamo qui quella che è
stata suggerita dal nostro Consigliere Chabod: in quei giorni,
sospendere temporaneamente il transito e con l'aiuto di
autobetoniere ed una pala meccanica rafforzare la spalla sinistra
immediatamente. Il transito sarebbe avvenuto, ed è avvento così,
perché i pullman sono rientrati subito dopo, ed è avvenuto così, il
transito sarebbe avvenuto a poche ore di distanza dall'operazione
ultimata.
Seconda soluzione:
Pista a valle o a monte del ponte danneggiato con materiale di
rilevato o proveniente, come si è potuto notare, dallo scavo
d'alveo, quindi se si è fatto lo scavo d'alveo non era poi
eccessivamente grossa la piena. Io qui ho anche i dati misurati e
ho i metri cubi portati in quei giorni. Posa in opera di una
passerella in legno, oppure in ferro, oppure in tubazione
metalliche, ma adesso, siccome l'Assessore, in Assessorato si
sapeva che non si potevano più mettere in opera i ponti Bailey che
noi abbiamo lì in magazzino, perché non li sostituite con quei
grossi, con quei grossi lamieroni, di tubazioni metalliche che
danno esattamente la possibilità di transito subito e la posa in
opera immediata? Ma questo noi non abbiamo pensato fino a quando
non si è verificato questo tristissimo evento.
Comunque secondo noi la spesa poteva aggirarsi e limitarsi sui 7
milioni.
E qui ho finito per la parte tecnica, la parte amministrativa è
una cosa molto seria e che mi spiace ma l'Assessore Pollicini non
ha toccato.
Per la parte amministrativa, qui ci troviamo di fronte a un caos
più assoluto; irregolarità amministrativa, responsabilità della
Giunta, sperpero non controllato del denaro pubblico.
Quel che per prima cosa balza agli occhi è il non aver
rispettato il regolamento per l'esecuzione di servizi di opere e di
lavori in economia, approvato dal Consiglio Regionale nella seduta
dell'11.1.1962 e pubblicato sul Bollettino Ufficiale il 28 febbraio
1962 all'articolo 1 - all'articolo 4 - all'articolo 6 -
all'articolo  9 - all'articolo 11, noi abbiamo ... tutti
questi articoli, non vi è stata deliberazione di Giunta, Signori
miei, approva o non, con la motivazione e il finanziamento delle
spese; non si è rispettato quindi l'articolo 1; non si è rispettato
l'articolo 4 là dove è recitato: "I lavori da eseguire in economia
- caso strano - dovranno essere preventivamente approvati,
autorizzati e finanziati con deliberazioni del Consiglio e della
Giunta secondo le rispettive competenze e dovranno essere condotte
in modo che le relative spese consunte non superino quelle
autorizzate".
Non è stato rispettato l'articolo 5 del regolamento là dove
recita: "In casi di particolare urgenza - caso nostro - potranno
essere iniziati in economica, in attesa di regolare deliberazione
di autorizzazione, lavori urgenti ed indifferibili. L'urgenza dei
lavori dovrà risultare da una relazione tecnica che descriva i
guasti avvenuti, le loro conseguenze, le cause che produssero ed i
lavori necessari per ripararli. Tale relazione tecnica compilata
con una perizia estimativa anche sommaria alla Giunta Regionale per
l'approvazione ed il finanziamento dei lavori urgenti intrapresi.
Qualora i lavori intrapresi d'urgenza non riportassero la superiore
autorizzazione saranno approvati e liquidati nelle sole spese
consunte per la parte di lavori già eseguita".
A parte il non aver rispettato gli articoli 9 e 10 ci
soffermiamo ancora sull'articolo 11 che così recita: "Ad avvenuta
ultimazione di ogni lavoro eseguito in economica (questo caso in
esame) il competente Ufficio Tecnico deve rassegnare un documento
rendiconto finale". Qua che non è ancora stato fatto. Anche qui non
abbiamo ancor nulla di valido e di preciso. Abbiamo dei dati su cui
noi facciamo ampie riserve perché riteniamo non complete e qui
posso leggervi dei dati, ma ve ne rendo grazia.
Manca secondo noi tutto l'importo delle opere di murazione e
rafforzamento della spalla del ponte, ammontante, pare, da
dichiarazione scritta del Dott. Dujany, che arriva a 3 milioni.
Manca l'importo era dovuto dall'IVA ammontante a Lire altre 3
milioni. A questo importo, se ci fosse stata più oculatezza e
maggior rispetto per il denaro pubblico, una maggior serietà
amministrativa e politica della Giunta, almeno questo si sarebbe
potuto evitare.
Terminiamo la nostra relazione ancora con questa amara
constatazione: mentre la Regione spendeva male lassù il denaro,
sprecando come abbiamo visto decine di milioni, ebbene abbiamo
appreso che un nostro mezzo meccanico era fermo perché il
manovratore operava su una pala di proprietà privata, pala che alla
nostra Amministrazione è costata ben Lire 18.000 l'ora.
Ecco terminata la relazione, abbiamo avuto il coraggio di porre
il dito sulla piaga; quindi nessuna farsa, Assessore Pollicini,
nessun disegno politico elettorale machiavellico - non è del nostro
costume - ma la lampante dimostrazione che questa Giunta ha mal
operato, non osservando il rispetto dei regolamenti, delle leggi
regionali, ma soprattutto ignorando i più elementari concetti di
democrazia, di saggia amministrazione, ignorando le regole di una
corretta e precisa amministrazione.
Di tutto ciò si parlerà ancora certamente in questo Consiglio
quando avremo i dati definitivi, ma è penoso constatare che dopo
sette mesi il Consiglio non sia ancora in possesso dei dati
ufficiali e definitivi.
Questa è la nostra profonda amarezza.
Manganoni (P.C.I.)
- Sia chiaro, io non voglio
assolutamente assumermi il compito di un avvocato difensore di un
Assessore o della Giunta, perché io alla Giunta e agli Assessori ho
sempre detto quello che pensavo, ho approvato certe loro azioni e
ho criticato certe loro azioni quando io giudicavo a mio parere di
doverle criticare.
Ma di fronte a tanta malafede, di fronte a questa losca manovra
che si sta ... e preciserò, sento il dovere di persona onesta di
dover intervenire e di cercare di ristabilire, se non la verità,
perché a parlare con chi è in malafede è molto difficile stabilire
la verità, almeno una parte di questa.
Non voglio polemizzare con tutte le affermazioni incredibili del
Consigliere che ha preceduto, me ne sono annotate alcune: i lavori
eseguiti senza preventiva autorizzazione; io mi chiedo se un
Consigliere che è geometra, e quindi in questioni tecniche dovrebbe
masticarne un pochino, è stato Assessore, anche se per un periodo
breve ma è stato Assessore, ebbene se da parte di questa persona si
debbono sentire delle assurdità di questo genere.
Io ho fatto sette anni l'Assessore, potrei citarvi un sacco di
esempi, mi limito a dire: una sera la strada di Doues era
interrotta perché vi era una frana, interviene il Genio Civile e
dice alt, qui non si passa perché è pericoloso, ebbene l'Ufficio
Tecnico, i tecnici con l'Assessore che erano già sul posto hanno
provveduto immediatamente senza progetti a costruire una variante
di circa 3 chilometri a Doues - c'è ancora adesso andate a vederla
- vi dico senza progetto, senza preventiva autorizzazione perché vi
era tutta la popolazione di Doues bloccata, si sono iniziati i
lavori in economia con i mezzi in affitto delle Imprese, quelle che
si era riusciti a reperire, e nello spazio di pochi giorni si è
fatta la pista e si è dato il transito.
Ora... (
voce di Manganone
) ...in parte, in parte come
acconti sono stati dati dopo quindici, venti giorni, un mese, è
umano, come si è fatto qua, qui su un importo di 20 o 25 milioni,
non ho presente, basta aprire, guardare qui se ne sono versati
otto. Quindi si è dato un acconto, naturalmente il saldo è avvenuto
in seguito, dopo le misurazioni, dopo il controllo, l'accertamento
ecc. delle ore segnate dai rappresentanti della Regione che erano
sul posto.
Non vi cito, potrei citarvi l'esempio di Ollomont Glacier,
bloccate ecc. comunque ve ne faccio grazia.
Ed allora nessuno, nessun Consigliere in quell'occasione, e
c'era l'occasione, e se non vado errato molti di quella parte
c'erano, nessuno ha banfato, perché di fronte a degli eventi del
genere se si aspettano le autorizzazioni e le delibere, quella
gente è bloccata, avrei voluto vedere io un tale Consigliere che
avesse detto: "Ma un momento, riuniamo la Giunta, siamo in pieno
Ferragosto", no, decidiamo, deliberiamo quello che si deve fare,
autorizziamo la spesa, ma qui siamo fuori!
Voci contrastanti sul ... ebbene qui c'è un verbale, la
decisione è stata presa da un Ingegnere, è stato documentato il
perché, io non ve lo voglio ripetere, è comodo dopo dire "hanno
sbagliato dovevano far cosà", ma quando la popolazione di un Comune
è bloccata per un evento del genere cosa dicono tutti, anche certi
Consiglieri: "ma fate presto, fate qualcosa, non possiamo rimanere
bloccati", si voleva addirittura l'elicottero con le candele o con
i moccoli non so. Comunque allora queste sono le accuse contro la
Giunta, contro l'Assessore, contro l'Ufficio Tecnico.
"Perché non vi muovete, perché non fate in fretta?", si fa quel
che si può e che si giudica di poter fare. Dopo, in questo solo
caso perché fino adesso in Consiglio queste cose non sono mai
avvenute, o vedremo perché oggi avvengono, dopo... su quello che
hanno fatto, arrampicati sui vetri per dimostrare che questo non va
bene e in più la si prende anche con la persona che non c'è più,
che è scomparsa... (
Urla Manganone
) ...Non si conoscono le
cifre esatte.
Montesano (P.S.D.I.)
- Io devo intervenire in questo, se
continuate a nominare le persone io chiudo la seduta.
Manganoni (P.C.I.)
- Io non ho fatto un nome, Presidente,
io non ho fatto un nome e proseguirò senza fare dei nomi.
Montesano (P.S.D.I.)
- Hanno ragione di protestare il
perché di nomi non ne hanno fatto nessuno... (
urla di Manganone
e Manganoni
) ...ricordate che se si continua così io devo
chiudere la seduta. Gli altri, devo dare atto, non hanno alluso a
niente, hanno fatto la loro relazione... (
Urla
)
...Consigliere Chantel, Consigliere Chantel, bisogna far star zitto
anche l'Assessore, basta, Vice Presidente Personnettaz lei ha una
responsabilità, come me, ha una responsabilità con me, io tutto
questo lo prevedevo e avevo detto con tanta calma: "guardate
facciamo la seduta segreta", voi non lo volevate fare e ricordatevi
che vi esorto ancora una volta a definire il vostro atteggiamento,
Signorina Personnettaz, e a parlare sull'argomento e senza alludere
ad alcuna persona, senza alludere, non nominare, senza alludere, io
vi prego e da una parte e dall'altra, mi sembra che più di questo
non posso fare, ecco, però chi interrompe non deve a sua volta dire
"loro hanno interrotto" e aumentare questo clamore.
Facciamo continuare il Consigliere Manganoni il quale deve
finire il suo intervento e vi prego di lasciarlo continuare.
Manganoni (P.C.I.)
- Presidente, io nei confronti della
Sua persona, salvo qualche volta che... Le ho sempre dato atto che
in questa legislatura Lei ha diretto, per me, bene il Consiglio, mi
auguro che nell'ultima seduta io non debba smentirmi, smentire me
stesso a cambiare opinione.
Dicevo, si dice qui, non si conoscono le cifre esatte, ma io
penso che se apriamo questo allegato e sfogliamo l'allegato 6, con
tutte le cifre, allegato 7, allegato 8, che delle cifre qui ce n'è,
cosa diciamo: non conosciamo le cifre, ma allora non l'abbiamo
aperto questo fascicolo ma c'è di più, i lavori di questa tanto
deprecata strada sono lì, e allora se si vuole dimostrare che si è
amministrato male il denaro pubblico, se l'opposizione fosse, non
dico seria ma avesse un limite di serietà, andrebbe sul posto, fa
le misurazioni e dice: "i metri cubi anche approssimativamente sono
tanti, a Lire tante" si prendono i prezzi di capitolato che si
applicano, no, in quelle zone per strade poderali, per
interpoderali, anche fatte per l'Assessorato ai Lavori Pubblici si
dice: "voilà i metri cubi sono stati tanti qui, l'importo è tanto
quindi vi è una differenza di Lire x". Questa sarebbe serietà, ma
non arrampicarsi sui vetri e raccontare, scusate, delle balle e
allora, scusate, lasciate che vada avanti!
Perché questi dati sono stati richiesti adesso, alcuni mesi fa
con la mozione, e non sono stati richiesti nel mese di settembre...
(
voce di Manganone
) ...Ah! Non lo sapevamo, ma io penso che
ci sono degli amministratori regionali in loro e che certe cose le
vedono, le sanno almeno dicono di vederle e di saperle, perché si
aspetta la vigilia delle elezioni.
Quindi è nostro dovere, hanno affermato, di vedere come viene
speso il denaro pubblico.
Molto bene, e noi vi abbiamo dimostrato che siamo del vostro
parere perché quando abbiamo presentato la mozione siamo stati noi
del nostro Gruppo che abbiamo detto "avete ragione, accertiamoci,
demandiamo alla Commissione" e noi abbiamo proposto che il
Consigliere interpellante facesse parte della Commissione, quindi
io penso che più rettitudine di così non si può pretendere.
Adesso io vorrei invitare certi Consiglieri che quando vogliono
interessarsi di come va a finire il denaro pubblico, si
interessassero e riferissero in Consiglio presentando delle mozioni
su certi Consorzi di bonifica montana costituiti precisamente in
quel di Valsavaranche e che col denaro pubblico si sono acquistati
trattori e... e che quel Consigliere ci spieghi quale destinazione
hanno avuto questi mezzi, in questo modo possiamo interessarci
della destinazione del denaro pubblico, ma in quei casi
glissons
, non se ne parla, si ignorano: quello è denaro
pubblico!
Veniamo, veniamo allo scopo, alle ragioni di queste manovre,
sapete, io sono di Introd, anche se abito ad Aosta, conosco il
problema di cui si discute, conosco le persone che si tenta di
screditare e di colpire e conosco anche molto bene quelle persone
che hanno imbastito questa vergognosa montatura, non si tratta di
un fatto isolato, osservate bene, questo è un anello di tutta una
catena ben orchestrata. Da un po' di mesi circolano delle voci nei
bar e si dice: "però eh! Rollandoz che lo giudicavano così onesto
no, perché è un DP perché è un DP, Rollandoz ha lasciato nelle
banche svizzere 150 milioni e qualcuno della sua famiglia si è
acquistata per 40 milioni di azioni della Grolla, al che ho
ribadito ... (
urla
) ...se avete la coscienza pulita
lasciatemi parlare... (
urla
)
Montesano (P.S.D.I.)
- Se si continua così si sospende la
seduta, Signori Consiglieri, Manganoni per favore, Manganoni per
favore... (
tolto il microfono a Manganoni
)
Manganoni (P.C.I.)
- In questi giorni, un'altra
interpellanza nella quale si chiedono i dati del denaro speso.
Montesano (P.S.D.I.)
- Consigliere Manganoni, Consigliere
Manganoni, mi fa il favore di lasciarmi dire qualche cosa? Cosa non
la capisco? Lo capiscono tutti che lei esce fuori di un contesto,
discorso molto sensato, molto, anche portato bene da parte sua,
esce poi in una miccia che lei accende e naturalmente sulla quale
io devo, devo un pochino... (
voce di Manganoni, di Chantel
)
...Assessore Chantel Lei deve stare zitto e non interrompere...
(urla di Chantel)
...ma siamo d'accordo.
Chantel (P.S.I.)
- Sono un Consigliere come gli altri e
allora Le dirò Signor Presidente ... fuori argomento...
(
urla
)
Montesano (P.S.D.I.)
- Chantel, cercate di... Chantel tu
prendi la parola quando io te la concedo, siamo alla fine...
(
urla di Chantel)
...ma scusate qui sono tutti testimoni,
testimoni...
(urla Chantel)
...la seduta è tolta...
(urla
di Chantel -
certi consigli te li tieni per te) ...Consigliere
Chantel, mi dispiace, mi dispiace che tu prendi questo
atteggiamento mentre io mi sforzo di portare... (
urla di
Chantel
) ...che pubblico vuol dire, che pubblico vuol dire che
se lo sono assunti da tutti, sono tutti testimoni qui in questo
Consiglio, tutti testimoni qui in questo Consiglio, tutti testimoni
che io cerco di mettere l'equilibrio fra i due esponenti
contrapposti, è vero, però, se i Signori Consiglieri non mi danno
un appoggio su questo, il Presidente non può fare altro che
prenderne atto.
Ora, io credo che debba, debba esortare il Consiglio a mantenere
la calma per parecchie ragioni, la prima ragione perché c'è un
argomento in cui esiste un oggetto sul quale ci sono due relazioni,
una di maggioranza e una di minoranza. Ognuno si prende la
responsabilità delle proprie espressioni, si prende la
responsabilità dei propri assunti, si prende le proprie
responsabilità delle proprie conclusioni e ognuno ha il diritto di
esporle, però vi ho pregato, fin dal principio vi ho pregato, vi ho
esortato, di non lasciare degradare queste discussioni proprio alla
fine della legislatura in un contesto che mi obblighi a dover
chiedere la seduta segreta. Ho chiesto la vostra collaborazione,
non mi sono imposto d'imperio, quello poi che dice l'Assessore
Chantel è grave, è grave perché l'Assessore Chantel non ha la
parola e non deve imitare gli altri che interrompono, sono semmai
io a richiamare gli altri che interrompono. L'Assessore Chantel se
ne stia tranquillo, se ne stia tranquillo e parlerà quando riceve
la parola e ha un dovere maggiore degli altri Consiglieri perché
riveste un posto di responsabilità nella Giunta.
Chantel (P.S.I.)
- Come il tuo.
Montesano (P.S.D.I.)
- Detto questo, detto questo io ridò
la parola al Consigliere Manganoni ed esorto tutti i Consiglieri,
tutti, a lasciar parlare, non interrompere, e vuol dire che siccome
ogni Consigliere è padrone delle proprie opinioni se ne assuma la
responsabilità e dia a questo dibattito un contributo in un senso o
nell'altro, più di questo mi sembra che non possa dire. A me è
spiacevole dover constatare che proprio alla fine della legislatura
si debba arrivare a un contesto, a una atmosfera di questo genere,
io spero che dopo questo argomento, è vero, l'atmosfera diventi più
amicale, però naturalmente non diamo noi come Consiglio Regionale
della Valle d'Aosta un esempio di chiusura con un diverbio e quasi
una rissa in Consiglio Regionale, cose mai avvenute, ecco e per
questo io chiedo la collaborazione di tutti.
La parola al Consigliere Manganoni.
Manganoni (P.C.I.)
- La conclusione del suo intervento mi
fa piacere, Le assicuro che non mi ricrederò sia a quel giudizio
che io molte volte ho espresso. Ritornando all'argomento vi dicevo
che si sentono in giro queste voci, soldi nelle banche svizzere,
azioni nella Grolla, e quando io a questi Signori che vengono a
sussurrare nell'orecchio, dico, ma le prove? Ma io non so "si
dice", si dice e trincerandosi dietro ai si dice, si fanno
circolare queste voci ad Aosta, si fanno circolare queste voci
nelle zone interessate di Villeneuve, Introd, Rhêmes e
Valsavaranche, e si continua a dire "si dice", e noi sappiamo che
un tale, un personaggio di triste memoria nel passato diceva
"calunniate, calunniate qualche cosa resterà", e così si sta
facendo oggi nei confronti di uno scomparso. Questo che io ... nei
confronti di uno scomparso, e allora per dimostrarvi che questo non
è un fatto in sé ma è un anello della catena, vi ho citato questo
voci che circolano, ve ne sono anche altre. Una recente mozione
sulle valanghe dove si voleva dimostrare al pubblico, che certe
cose non le sa, che effettivamente per la Rh
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK