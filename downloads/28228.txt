Consiglio Regionale della Valle d'Aosta - Oggetto del Consiglio n. 48 del 13 febbraio 1970 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
(Nessuna classificazione presente)
Precedente
Successivo
Trascrizione informale del dibattito dell'aula
Oggetto del Consiglio n. 48 del 13 febbraio 1970 - Resoconto
OGGETTO N. 48/70 - Concessione di contributi ai comuni della
Valle d'Aosta per la redazione dei regolamenti edilizi ed annessi
programmi di fabbricazione, nonché dei piani regolatori comunali.
(Approvazione di mozione)
Manganoni
(P.C.I.) -
In data 28 aprile 1969,
quindi dieci mesi fa, veniva distribuito l'allegato n. 18 ai
Consiglieri regionali che aveva come oggetto: "Disegno di legge
regionale concernente la concessione di contributi ai Comuni della
Valle d'Aosta per la redazione dei regolamenti edilizi e annessi
programmi di fabbricazione, nonché dei piani regolatori generali e
comunali e relativi regolamenti edilizi", quindi vi pregherei di
darmi atto che questo non l'ho scritto io, che questa
effettivamente è stata distribuita ai Consiglieri regionali, perché
voi negate anche quello, come avete negato questa mattina.
Ora, vi dicevo, sono passati dieci mesi, in Consiglio abbiamo
più volte sollecitato la presentazione di questa legge, però il
Consiglio sta ancora aspettando.
Queste sono le ragioni per cui abbiamo presentato questa
mozione.
Questo è un problema che non si limita ai contributi di alcuni
milioni ai Comuni, ma da questo contributo dipenderà
l'elaborazione, la celerità dell'elaborazione dei piani
regolatori.
Perché? Perché noi sappiamo che i Comuni non hanno i mezzi per
pagarsi i piani regolatori o i regolamenti edilizi con i piani di
fabbricazione, e pertanto non avendo i mezzi tecnici dicono: e chi
paga? E quindi non è che la metta tutta per accelerare
l'elaborazione di questi piani regolatori, perché non sanno chi
pagherà. Ora, cosa ne consegue; ne consegue che questi piani
regolatori languono, e noi sappiamo che l'edilizia, che oggi ha un
sviluppo notevole, in seguito alla famosa legge urbanistica che
però allo scadere, ma pare che la legge urbanistica preveda due
anni o tre per l'ultimazione di questi edifici iniziati prima di
settembre come prescrive la legge, dopo ultimati questi edifici,
l'edilizia, se i piani regolatori non saranno pronti, attraverserà
un grave periodo di crisi; un grave periodo di crisi, perché?
Perché questa legge se non ci saranno i piani regolatori
praticamente si impedisce la costruzione di edifici fuori dei
centri abitati, e quindi fuori dai centri abitati non si
costruirà.
Solo il piano regolatore può sbloccare questa situazione perché
può limitare queste distanze, può aumentare in certe zone la
volumetria che costituisce un altro ostacolo all'edilizia, alla
costruzione di edifici.
Vi è un altro problema che si pone, la mancanza di piani
regolatori impedisce lo sviluppo dell'edilizia turistica. Mi pare
di aver avuto l'occasione di citare in questo Consiglio dei casi di
Comuni ove dei proprietari sono in trattative per vendere dei
terreni, anche dei terreni incolti, per la costruzione di ville,
senonché questi dicono: già, noi acquistiamo quei terreni per
costruire la villa, il piano regolatore ce lo vincola a zona verde
e ti saluto villa. Questi sono casi numerosi e io ho citato anche i
Comuni. Non voglio dilungarmi a citarli di nuovo oggi. Quindi
questa nuoce non solo l'edilizia in genere, ma lo sviluppo
turistico. Ora, si può sbloccare, l'ho detto prima, con
l'elaborazione dei piani regolatori.
Ora, l'Assessore al Turismo aveva promesso già nei Consigli di
ottobre, novembre e dicembre, ai solleciti che da questi banchi gli
sono stati rivolti di presentare - va beh! -voglio rivederla, per
portarvi alcuni ritocchi, alcune modifiche e su questo io non ho
nessuna obiezione da sollevare, però se l'assessore giudica
opportuno di ritoccare questa legge, questo progetto di legge che
era stato presentato, lo faccia, è un suo diritto di farlo e forse
anche è bene che lo faccia, però il punto interrogativo rimane
questo: quando verranno apportati questi ritocchi - cioè qui il
discorso è un po' simile a quello che abbiamo fatto questa mattina
sui tetti in lose e in ardesia - quando verrà portato in
Consiglio?
Ora, io vorrei sapere: la Commissione del Turismo ha esaminato
questa legge? Perché faccio questa domanda? Per sapere se questa
legge non ha seguito la stessa via di quella dei contributi delle
lose per la quale la Commissione si era pronunciata da un anno, un
anno fa circa, nel mese di febbraio 1969 e la legge non era stata
presentata in Consiglio.
Comunque io voglio attirare l'attenzione della Giunta sulla
responsabilità che si prende nel ritardare la presentazione di
questo progetto di legge, quindi ritardando la presentazione in
Consiglio se ne ritarda naturalmente l'approvazione, i Comuni non
dispongono dei fondi per pagare i tecnici, ed i tecnici,
naturalmente, non accettano il lavoro perché si domandano chi paga.
Di conseguenza noi ritardiamo notevolmente l'elaborazione di questi
piani regolatori o di questi regolamenti edilizi con le conseguenze
negative che io ho accennato prima.
Cioè è possibile che fra alcuni anni, ultimati gli edifici in
costruzione, non avendo avuto la possibilità gli eventuali
costruttori di avere dei progetti approvati dai Comuni perché non
c'è il piano regolatore e quindi ci sono le distanze, ci sono le
volumetrie minime da rispettare, che impediscono praticamente -
tenuto conto della configurazione geografica della Valle d'Aosta -
e anche dello spezzettamento dei terreni, quindi noi andremo
incontro ad una crisi edilizia, se non crisi vera e propria, ad una
notevole diminuzione dell'attività edilizia. Ciò che si
ripercuoterà negativamente sull'economia generale della Valle.
Ora io penso che queste cose la Giunta le avrà esaminate, anche
queste conseguenze gravi, queste conseguenze negative. Pertanto, io
penso che la sensibilità che dovrebbe avere la Giunta dovrebbe
indurla a presentare quanto prima - ma dicendo quanto prima intendo
dire presto - questo progetto di legge al Consiglio.
Tonino (P.S.I.U.P.) -
Io non sono tra i firmatari di
questa mozione, devo però far rilevare una cosa molto spiacevole
che da un po' di tempo si registra sul funzionamento di questa
Giunta e su come la stessa risolve i problemi in modo
indiscriminato nei confronti di tutti i Comuni della Valle.
Tralascio l'importanza della mozione atta a dare ai Comuni della
Valle d'Aosta quel contributo necessario affinché i Comuni stessi
riescano ad elaborare quello strumento urbanistico che li consenta
di poter funzionare nel rispetto della prerogativa di una
pianificazione indiscriminata e per far sì che i Comuni possano
finalmente funzionare senza incorrere nel pericolo di concedere
delle licenze edilizie più o meno valide dal punto di vista della
legge ponte ed avere uno strumento che le consenta di marciare al
sicuro.
Io direi che qui, invece, ci troviamo di fronte ad una Giunta
che continua a proporre al Consiglio - forte della sua maggioranza
- delle proposte di finanziamento per soli due Comuni della Valle:
Aosta in modo particolare, circa un miliardo su varie forme e varie
voci, e il Comune di St. Vincent con il 5% delle entrate del Casino
de la Vallée, che equivalgono grosso modo a 250 milioni annui, e
più i 50 milioni fissi.
Altri Comuni della Valle zero, nemmeno il contributo per la
stesura del piano regolatore.
Ora io dico che è ora di finire con questa discriminazione: se
si dà circa un miliardo al Comune di Aosta, si diano agli altri
Comuni della Valle gli altri due miliardi, distribuiti a seconda
del numero della popolazione, perché qui non c'è più il Comune
bello, il Comune cattivo o il Comune rosso o giallo, tutti hanno il
medesimo diritto, per cui stando a questo stonante fatto ribadisco
ancora una volta il mio giudizio - che son costretto a dare - di
questa Giunta, una Giunta che per rimanere in piedi non riesce più
a controllare le gaffes di cui è soggetta a cadere, ma perché
questo? Perché è una Giunta che è nata nella piena contraddizione e
non riesce più ad imporre il suo avere, nemmeno più nelle file
della stessa maggioranza, anche se sono convinto che tra qualche
mese l'intera Giunta, nel tentativo di rimettere insieme il
mosaico, si sparpaglierà nei vari Comuni della Valle dicendo loro
di aver pronto un disegno di legge per il finanziamento integrativo
dei bilanci comunali, salvo poi non farlo.
Io, per precedere certe cose, senza voler fare nessun processo
anticipato, dichiaro che presenterò una mozione o una proposta di
legge atta a promuovere un'equa distribuzione dei contributi
regionali a tutti i Comuni della Valle d'Aosta e non solo a due
Comuni della Valle.
Milanesio
(P.S.I.) -
Prendo la parola a questo
punto della discussione anche se poi, certamente, ci saranno altri
interventi.
Ma, io, non sono così catastrofico come il Consigliere Manganoni
per quanto riguarda le previsioni dell'edilizia in Valle d'Aosta,
né parlerò - come ha fatto Tonino - di equa proposta di legge non -
diciamo così - elettoralistica, ma presentata prima delle elezioni
da parte sua, per quanto può riguardare la ripartizione di
contributi della Regione ai Comuni della Valle d'Aosta.
Noi non abbiamo ancora detto che la presenteremo prima delle
elezioni, tu però l'hai annunciato in questo momento, quindi
l'elettoralismo non credo che sia da questa parte, ma sta da
qualche altra parte.
Comunque, per venire all'argomento in questione, oggetto della
mozione, devo dire questo: che vero, se ne è parlato un anno fa
circa, vero anche che da parte mia è stata data assicurazione che
al più presto sarebbe stato presentato in Consiglio una proposta di
legge - da parte della Giunta - sulla corresponsione di contributo
ai Comuni per la redazione di piani regolatori o comunque di
strumenti urbanistici, che potrebbero essere anche programmi di
fabbricazione.
È vero anche che questo progetto di legge è praticamente pronto.
Cioè ieri sera ancora abbiamo avuto un ulteriore contatto con i
rappresentanti degli Ordini degli Ingegneri e degli Architetti per
mettere a punto quel meccanismo che era il più delicato di tutta la
questione, che riguardava appunto la corresponsione di una
percentuale ai Comuni che si dotano di piani regolatori o di
programmi di fabbricazione; percentuali su che cosa? Sulle spese
che devono sostenere per la progettazione.
Io allora cosa dissi? Che la difficoltà consisteva appunto nel
rendere omogeneo il tipo di parcellazione che i vari professionisti
avrebbero dovuto fare nei confronti dei Comuni.
Perché se noi avessimo concesso un contributo, supponiamo del
70%, io faccio un'ipotesi, sulle note che i Comuni ci
trasmettevano, senza cercare di regolamentare a priori queste note
che i professionisti dovevano mandare, evidentemente noi avremmo
creato delle disparità di trattamento perché il professionista
caro, per un certo Comune poteva presentare una certa parcella,
quell'altro professionista, supponiamo, meno caro, per un Comune
analogo, presentava una parcella diversa. Noi avremmo dato il 70%
di qualcosa che non era omogeneo e quindi, in fondo, avremmo
commesso noi stessi qualcosa di poco, direi, giusto, sotto il
profilo della equità e della giustizia distributiva che deve
animare un Ente pubblico.
Ora, abbiamo messo a punto, proprio ieri sera, in modo
definitivo questo meccanismo che, evidentemente, verrà allegato
come normativa alla legge che noi proponiamo e prossimamente -
quando dico prossimamente io intendo dire, non credo il Consiglio
di questo mese perché ci sarà il bilancio, la legge sarà già
probabilmente a questo Consiglio, credo che verrà discussa entro il
15 di marzo.
Io comunque dico subito che respingo delle mozioni che fissano
dei termini perentori, anche perché se ne è parlato null'ultima
Commissione Turismo e il Consigliere Savioz, che c'era, sa
benissimo che il problema era già pronto ad andare in Commissione;
non l'abbiamo messo solo perché non era all'ordine del giorno della
Commissione stessa. Mi riferisco all'ultima Commissione Turismo che
abbiamo tenuto.
Quindi queste mozioni non mi piacciono, lo dico subito, perché
vogliono stimolare a fare in un mese quello che uno ha già deciso
di fare in 20 giorni. Insomma, tutto sommato, non credo che sia il
caso di accoglierla, sotto quel profilo.
Posso proporre una modifica e, a questo punto, visto che
coincide con la nuova volontà e visto che ci aspettano - diciamo
così - certe sollecitazioni, e se da parte di chi fa queste
sollecitazioni c'è l'intenzione di venire incontro a chi è disposto
a ricevere in una certa misura, va bene, allora emendandola potremo
voltarla, altrimenti vi dico subito che noi respingiamo la mozione
formulata nei termini in cui è formulata.
Comunque il problema del finanziamento ai Comuni, per quanto
riguarda l'adozione di uno strumento urbanistico, è un problema
importante, è un problema che dobbiamo risolvere subito.
Questo l'ho detto sin dall'inizio del mio insediamento.
Purtroppo non esisteva una normativa che avesse una seppur minima
parvenza di - chiamiamola così -  ufficialità per quanto
riguarda la parcellazione.
Recentemente il Consiglio superiore dei Lavori Pubblici ha
approvato, in modo unilaterale, senza concordarlo con la
controparte, una tariffa, un tariffario, che è stato trasmesso dal
Ministro Natali per conoscenza, che riguarda appunto tariffe
professionali per le prestazioni urbanistiche.
Questo ci è stato trasmesso in data 1° dicembre 1969 ed è
arrivato qui il 5 gennaio del 1970.
Ora, sulla base di queste indicazioni, noi, d'accordo con gli
Architetti e gli Ingegneri locali e con i relativi Ordini abbiamo
elaborato una interpretazione di questa tariffa, che non è
definitiva, ma che è stata fatta propria dal Consiglio Superiore
dei Lavori Pubblici come orientamento per le Amministrazioni per
quanto attiene le tariffe professionali per le prestazioni
urbanistiche.
Ora, in base a questo, abbiamo fatto anche un conteggio, facendo
un'ipotesi di concedere contributi ai Comuni sino al 70% delle
spese che devono affrontare per la redazione di questi piani
regolatori o per questi programmi di fabbricazione.
Ecco, lo studio aggiornato riferentesi a questa tariffa e
all'interpretazione che noi abbiamo dato di questa tariffa
complessivamente, sull'ipotesi del 70% di contributo della Regione
ai Comuni che fanno i piani regolatori, riferendosi ai 73 Comuni
della Valle che sono ancora senza piano regolatore, perché - a
parte Aosta che ha il piano regolatore approvato - altri Comuni, lo
avete potuto leggere dalla comunicazione che vi ho fatto questa
mattina, vi sono alcuni Comuni che hanno già adottato un piano
regolatore, altri che hanno adottato un piano di fabbricazione e
sono esattamente: Antey: piano regolatore, La Magdelaine, poi
Pontey: piano di fabbricazione; Pont Saint Martin: piano regolatore
in corso di revisione; Roisan: piano di fabbricazione; St. Vincent:
piano regolatore; Verrayes: piano di fabbricazione; Brissogne e
Villeneuve: piani di fabbricazione.
A parte questi Comuni, nessun altro Comune ha inviato alla
Regione, in questo momento, piani regolatori o programmi di
fabbricazione; ora questo non significa che non siano stati
commessi, perché a parte due Comuni, mi pare, tutti gli altri hanno
commesso o piani regolatori, o piani di fabbricazione.
Comunque, tenendo conto delle casistiche e dei costi medi da noi
ipotizzati in base a questa tabella, il costo complessivo per la
redazione dei piani regolatori in tutta Valle, assumendo delle
ipotesi per quanto riguarda delle spese che devono invece essere
determinate su presentazione di fatture che riguardano la
cartografia e tante altre cose, noi abbiamo assunto delle ipotesi
su questo e quindi può darsi che si discostino leggermente dalla
realtà, comunque la nostra ipotesi è di una spesa complessiva da
parte degli Enti comunali di 338 milioni, il 70% di 338 milioni
sono 236 milioni che farebbero onere all'Ente Regione.
Questo calcolo è abbastanza preciso e non dovrebbe discostarsi
nella pratica attuazione se non dell'entità di 10 milioni, 15 al
massimo, ritengo, al massimo in eccesso, non certamente in
difetto.
Ad ogni buon conto, i conti sono stati fatti con molta
precisione e si ottengono dei parametri obiettivi.
Ora, qual è la situazione, diciamo così, degli stanziamenti su
queste voci? Esiste nel bilancio 1969 una cifra di 60 milioni che è
andata a residuo, e nel bilancio di previsione del 1970 che verrà
portato nel prossimo Consiglio, a quanto mi è stato detto, esiste
uno stanziamento previsto di 70 milioni, il che significa che
sarebbero 130 milioni.
Ora, 130 milioni sarebbero una prima "tranche" consistente su
236, all'incirca del 56-57%. Questo consentirebbe già ai Comuni che
hanno commesso piani regolatori di introitare dei denari e nel
contempo versarli a quegli studi di professionisti che stanno, che
hanno già fatto i piani regolatori, perché il dramma è questo - e
qui è una comunicazione che devo dare al Consiglio - i piani
regolatori per il 90% dei Comuni che li hanno commessi sono già
bell'e fatti. I Sindaci hanno molte resistenze, non del tutto
giustificate debbo dire, a portarli all'approvazione del Consiglio
in questo momento perché siamo alla vigilia delle elezioni
comunali.
Ora, non è che io, con questo, diciamo così, plaudo alla
renitenza di questi Sindaci a far approvare i piani regolatori,
però li capisco, senza, diciamo così, condividere quello che
fanno.
Ad ogni buon conto, i piani regolatori, nel 90% dei casi sono
bell'e fatti, sono bell'e confezionati. Non è detto che la Regione
li debba accogliere poi come sono confezionati, perché qui ci sarà
poi tutto un grosso discorso da aprire, però sono già pronti. Non
li presentano solo perché molti Sindaci hanno paura dei rovesci
elettorali che la presentazione del piano regolatore alla vigilia
di una competizione elettorale può comportare.
Comunque questa è la situazione.
Noi abbiamo sollecitato i Comuni a presentare i piani regolatori
perché in base alla legge 765 i Comuni avrebbero dovuto presentare
questi piani regolatori già da parecchio tempo.
Ora, ai sensi di legge, praticamente, tutti i Comuni, meno
quelli che ho elencato prima, sono al di fuori della legge.
Ora, si tratterebbe da parte dell'autorità di tutela di
provvedere di sostituirsi ai Comuni, cosa che noi non vorremmo
fare, perché ci parrebbe in questo momento un pochettino
antidemocratico; cioè si tratterebbe di nominare un Commissario
prefettizio che approvi il piano regolatore.
Comunque, io lo confermo e lo ripeto in questa sede: tutti i
Comuni che non hanno presentato piano regolatore o programma di
fabbricazione, in questo momento sono al di fuori della legge
Ponte, delle prescrizioni delle legge Ponte, questa è la grossa
verità, e non perché non ci sono i soldi, perché li hanno commessi
questi piani regolatori, sono bell'e fatti, perché non hanno voluto
approvarli. A questo proposito, io devo denunciarlo in Consiglio e
voglio che queste cose siano a conoscenza di tutti i settori del
Consiglio, se vogliamo fare un discorso un po' responsabile su
queste cose.
Ora, è giusto che la Regione provveda a stanziare questi soldi,
ma non è la mancanza di questi fondi l'impedimento all'approvazione
dei piani regolatori; l'impedimento è di ben altra natura, è di
natura se vogliamo culturale, se vogliamo politica, se vogliamo,
così, dettata da motivazioni, preoccupazioni di ordine ben diverso,
però, da quelle che diceva il Consigliere Manganoni.
Io poi non posso accettare la logica che ha ispirato il tuo
discorso, Manganoni, perché tu non sei stato ortodosso, scusami,
non voglio montare in cattedra, sia ben chiaro, ma voglio farti un
appunto da sinistra, diciamo così, perché in questo caso te lo
posso veramente fare.
Tu hai fatto un discorso sulla mancata approvazione da parte del
Consiglio regionale, di una legge che finanzi i Comuni...hai fatto
un discorso che ispirato ad un filone politico che avrei potuto
sentire difendere da Pedrini, in questo Consiglio, perché tu hai
fatto un discorso della crisi edilizia, quale crisi edilizia in
Valle d'Aosta? La verità è una sola, è che i Comuni, i piani
regolatori non li vogliono fare, li fanno solo sotto
sollecitazioni, pressioni, lettere che l'Amministrazione regionale
manda, questa è la verità. Diciamola questa verità almeno, non
nascondiamola, non veniamo qui a portare avanti una verità di
comodo. La legge 765 è una legge molto chiara, che cosa dice? Dice
che i Comuni devono fare i piani regolatori, anzi tutto, nel
frattempo, in attesa che passino questi piani regolatori, per
evitare che sia compromesso il territorio, irreparabilmente,
delimitiamo due zone, il così detto centro abitato e la zona che
sta al di fuori di questo centro abitato che è definita zona
agricola, no? Ecco, ma questo regime transitorio che si crea, che è
un regime durissimo, è vero che è un regime durissimo, perché dà
1,5 nel centro abitato e 0,10 per il verde agricolo, è chiaro che
consente praticamente l'edificazione solo nel centro abitato,
praticamente, ecco. Va bene. Qui ci sarebbe da aprire un discorso
su come sono stati classificati i centri abitati in Valle d'Aosta.
Noi ci troviamo a dover litigare, almeno io mi trovo a dover
litigare quotidianamente con le Amministrazioni, con i Sindaci, i
quali ci propongono quasi tutti, ad eccezione di alcuni, delle
estensioni dei centri abitati, che sono contro lo spirito della
legge Ponte, ci propongono la classificazione di centro abitato di
quasi tutto il Comune, di modo che se si classifica un centro
abitato di questo tipo, quale sarà quella Amministrazione comunale
che farà più un piano regolatore? Perché quando c'è 1,5 su gran
parte del territorio, io sfido qualunque Amministrazione comunale a
mettere mano alla redazione di un piano regolatore.
Quindi, da parte nostra, con tutte le difficoltà che il caso
comporta, c'è il tentativo di respingere il più possibile perché?
Perché, nel frattempo, il Comune deve preparare questo piano
regolatore e deve presentarlo.
Il piano regolatore, diventa quindi, un regime definitivo del
suolo che viene a superare il regime transitorio rappresentazione
del centro abitato, e del verde agricolo che è sempre una
classificazione transitoria e che deve avere una funzione di
deterrente, per costringere il Comune a presentare alla svelta il
piano regolatore o comunque una idonea regolamentazioni
urbanistica.
Ora, ripeto, caro Manganoni, il tuo discorso della crisi
edilizia è un discorso da Cassandra, però da Cassandra di destra,
scusamelo, e io non lo posso accettare, perché i Comuni facciano il
loro dovere e voi Consiglieri comunisti sollecitate i Comuni a fare
il loro dovere, non venitemi a fare il discorso della crisi
edilizia, insomma, il discorso è ben diverso, di case ce n'è da
costruire fin che se ne vuole, avevo citato l'esempio di Sarre, nel
Comune di Sarre, in due giorni, prima che entrasse in vigore la
legge Ponte sono stati approvati 80 progetti di costruzione, c'era
da costruire un altro paese di Sarre a fianco di quello che
c'è.
Insomma, teniamo conto di questo; io cito i casi più clamorosi
se vogliamo, ma qui il discorso sull'urbanistica deve essere
impostato su basi di serietà non sulla demagogia spicciola che non
possono costruire, scegliamo delle argomentazioni...poi veniamo qui
a piangere sui tetti in lose e a dire che non si difende a
sufficienza il paesaggio, ma il paesaggio, lo si compromette, non
facendo i piani regolatori, non dando una disciplina urbanistica,
il paesaggio lo si compromette in quel modo e i primi a
comprometterlo sono gli Amministratori comunali, perché la Regione
avrà commesso degli errori, commetterà degli errori, li ha commessi
prima, li commette adesso, li commetterà in futuro, però, i più
grossi errori in materia di urbanistica sono stati commessi nelle
Amministrazioni comunali, le quali hanno lasciato costruire e
continuano a lasciar costruire e quando c'è da mettersi dalla parte
di qualcuno, si mettono sempre dalla parte del costruttore e mai
dalla parte della Regione.
E questo vale per Cervinia, sta valendo per una parte di
Gressoney e per tanti altri Comuni, comunque ci sarà una relazione
che verrà consegnata ai Consiglieri, perché è giusto che lo
sappiano quello che sta succedendo in materia edilizia in Valle
d'Aosta, però prendiamo atto di questo, cerchiamo di fare un
discorso sereno, io prendo un impegno in questa sede, di presentare
questa legge al più presto, è pronta, praticamente, è pronta.
Prima di passare in Giunta - la Giunta la deve far propria - e
poi passare in Commissione.
Ora la legge è pronta, tutti gli elementi conoscitivi di cui
avevamo bisogno ci sono adesso, prima mancavano, questi elementi ci
sono.
I confronti che abbiamo fatto e che sono i più precisi possibili
e tengono conto di tutti gli elementi.
Vi ho già detto che questa legge costerà praticamente per la sua
applicazione, si prevederanno contributi per la misura del 50 %,
costerà alla Regione 236 milioni.
130 per l'anno 1970 - tenuto conto del residuo del '69 ci sono
già; questa è una prima tranche già consistente e il resto dovrà
essere stanziato, naturalmente per gli esercizi successivi. Si
tratterà di articolare, ed è questa la nostra preoccupazione, la
legge in modo tale che i Comuni, in modo abbastanza proporzionale,
possano beneficiare immediatamente di questi quattrini, cioè non
vada a residuo niente, dei soldi che abbiamo per il 1970 - la mia
preoccupazione era questa: non che noi impegniamo per il Comune A
per esempio che fa una richiesta di finanziamento e ci chiede
5.000.000 per esempio, non che noi impegniamo 3.500.000 per quel
Comune e poi gliene diamo il 10% adesso, il 50% quando presenta il
piano regolatore e supponiamo l'altro 40% quando noi lo approviamo,
perché in questo modo noi impegneremmo tre milioni e mezzo e non li
spenderemmo quest'anno, li manderemmo a residuo, dobbiamo fare in
modo che le cifre che tra quest'anno e l'anno precedente abbiamo
raggranellato vengano spese immediatamente a favore dei Comuni di
modo che anche i Comuni possano pagare questi professionisti, i
quali si sono esposti - perché bisogna dirlo - qui c'è stato tutto
un discorso sull'accaparramento dei piani regolatori.
Coloro i quali hanno avuto più piani regolatori di altri si sono
accorti di una cosa: che in fondo era molto più conveniente fare il
progetto di una casa che non avere un piano regolatore, se ne
stanno accorgendo adesso, perché sono esposti con degli studi che
hanno fatto e non hanno ricevuto ancora una lira dai Comuni, quindi
l'affare che poteva sembrare tale non lo è più.
Questo, a un certo punto, potrà anche essere... un...quando
vuole fare l'arraffone, sta di fatto che...morale della favola, chi
ha preso i progetti dei piani regolatori, guardate, non si guadagna
certamente, come pensava di guadagnare.
Questo lo devo dire perché ho fatto un'analisi un po'
approfondita su questo problema, quindi il contributo che noi diamo
è già calcolato su un tipo di parcellazione che non piace molto
agli ordini, viene accettato, ma non piace molto. Ecco, non è stato
accettato in sede nazionale ancora. Comunque io voglio solo dire
questo, su questi argomenti che sono molto seri, cerchiamo di
andare ad esaminare quali sono le cause reali che stanno alla base
di una mancata politica urbanistica in Valle d'Aosta.
C'è una responsabilità della Regione, io lo ammetto, però c'è
una non volontà di Comuni che è alla base di tutto questo, insomma.
Ora, o noi cerchiamo di fare in modo che il discorso
sull'urbanistica sia un discorso che permea tutta una classe
dirigente, dal livello regionale a livello comunale, oppure noi non
potremo fare una politica urbanistica, perché i primi a rifiutarla
finiscono ad essere i Comuni.
Ora, è chiaro che, da parte nostra, almeno da parte mia, verrà
fatto ogni sforzo possibile perché questa legge venga presentata,
non dico al primo Consiglio, perché ci sarà il bilancio, può darsi
che sarà all'ordine del giorno, ma non lo discuteremo; venga
presentata entro il mese di marzo, però non vorrei mettere delle
date. Io pregherei il Consigliere Germano, che è il primo
firmatario con gli altri Consiglieri di accettare questa
modifica:
"Il Consiglio regionale delibera di impegnare la Giunta a voler
presentare al Consiglio sollecitamente un'apposita proposta di
legge regionale".
Sollecitamente per me significa un mese, però non voglio che uno
debba essere pressato in questo modo, non lo ritegno giusto, non
siamo cavalli da soma, ci lasciamo sollecitare ma entro certi
limiti, questo il discorso.
Chabod
(D.C.) -
Io parlo a titolo personale.
Secondo me, per insistere, cioè per obbligare un po' i Comuni a
presentare e a far presto, e a non seguire, non per tutti i Comuni,
ma per certi Comuni, sono gli architetti e gli ingegneri, io direi
questo: non pagare fin tanto che i progetti non sono approvati.
Quindi, almeno si fa una cosa che è molto seria, a titolo
personale.
Bancod
(U.V.) -
Io volevo dire due parole: mi
sembra che l'Assessore Milanesio parlando dei Sindaci, si vede che
non sa le tribolazioni che stanno passando i Sindaci con questa
legge, quindi è per quello che parla così.
Comunque, io mi ricordo fin da principio che nella delimitazione
dei centri abitati, i poveri sindaci, quelli che sono stati in
ossequio alla legge, quelli che sono stati i più malcapitati,
quelli che la legge non l'hanno osservata, quelli si sono trovati
bene, perché quelli hanno fatto passare un mucchio di progetti, un
Comune vicino...certe volte un Comune aveva osservato la legge,
l'altro...allora dicevano che quel Comune aveva fatto le cose male,
perché il Sindaco aveva impedito contro magari la legge. Invece non
era vero, era perché la legge, l'Amministrazione regionale non ha
fatto osservare nominando i Commissari come era previsto, perché se
quelli che non facevano i centri abitati, delimitavano i centri
abitati, doveva essere nominato il Commissario, invece non è stato
fatto per nessuno Comune, e qualcuno ha continuato a lasciar
costruire.
In secondo luogo, i Sindaci sono in attesa di questa famosa
legge regionale, perché s'è sempre ventilato, s'è sempre parlato
che la Regione avrebbe dovuto modificare questa legge, e quindi i
Sindaci sono stati un po' presi, un po', dopo con la crisi, una
cosa e l'altra, i Sindaci sono ancora un po' perplessi su questa
questione qui.
Comunque, in questo momento io credo che bisogna intervenire al
più presto, con dei contributi, definire al più presto questi
contributi ai Comuni, perché altrimenti questi qua rimangono sempre
nell'incertezza: può darsi che sia un po' per la questione che
arriviamo alla scadenza del mandato, ma i Sindaci sono
preoccupati.
Dolchi (P.C.I.) -
Potrebbe sembrare una questione
puramente formale o procedurale, ma in fondo è una questione di
sostanza, perché pone l'accento sul ritardo all'esame di questa
legge, ecco, ha già detto il collega Manganoni, che in data 28
aprile 1969, all'oggetto n. 18, era stata presentata, con
l'osservanza di tutta la normale procedura, da parte della Giunta,
un disegno di legge per la concessione di contributi ai Comuni,
ecc. Questo argomento non è stato discusso per il sopravvento della
crisi, del 28 aprile 1969. Ripresa l'attività nel mese di ottobre,
sono stati riportati all'ordine del giorno tutti gli argomenti
giacenti e non discussi, nell'arco di tempo da aprile a ottobre,
alcuni provvedimenti, soprattutto disegni di legge, di iniziativa
della Giunta, non sono stati più riportati all'ordine, non hanno
più figurato all'ordine del giorno. Abbiamo discusso stamattina per
la costruzione di tetti in lose, era l'argomento n. 7 di questa
stessa seduta, l'argomento n. 18 era una legge di iniziativa della
Giunta e l'Assessore Milanesio dice che la legge è pronta. È chiaro
che non si tratta di questa legge, ma di una nuova legge elaborata
dalla Giunta e che penso avrà poi il crisma e la discussione in
Commissione. Io allora pongo questo dubbio: questa legge che aveva
seguito tutto l'iter è stata ritirata dalla Giunta e con quale
motivazione? Questo verrebbe a spiegare in parte una delle ragioni
del ritardo che è stato lamentato da più parti e che preoccupa le
Amministrazioni comunali, quelle Amministrazioni comunali che hanno
tutto l'onere e poco onore, e che anche Milanesio, che è
rapidamente integrato come regionale, adesso chiama sul banco degli
accusati, piuttosto facilmente, quando si tratta di ricercare delle
colpe, avranno le loro colpe i Sindaci e le Amministrazioni
comunali, però, ecco, si ricordi l'Assessore Milanesio, quando non
sedeva al banco del Governo regionale, quante e quali sono le
difficoltà di un Amministratore comunale e dire dal banco del
Governo regionale veda come quella opera di persuasione, di
convincimento e di collaborazione, che non deve mancare agli
Amministratori comunali da parte dell'Amministrazione regionale
possa essere tradotta in concreto, e uno dei mezzi è anche quello
di adottare i provvedimenti con celerità, soprattutto adottare quei
provvedimenti, a questo noi ci rifacciamo, che la Giunta già aveva
elaborato e come ad esempio questo: il 28 aprile 1969 portava come
maggioranza, come Giunta, all'approvazione del Consiglio.
Montesano (P.S.D.I.) -
Permettete che l'Assessore
Milanesio dia la risposta al Consigliere Dolchi.
Milanesio
(P.S.I.) -
Solo a una domanda che aveva
fatto Dolchi, non mi dilungo, per quanto riguarda il perché questa
proposta di legge non è andata avanti. Io ricordo al Consigliere
Dolchi, quando presiedevo la Commissione Finanze, Affari Generali,
si disse che questa legge aveva un meccanismo imperfetto per quanto
riguardava la commisurazione del contributo della Regione alle
Amministrazioni comunali e che sarebbero pertanto ratificati dei
trattamenti di disparità tra una amministrazione e un'altra. Il
criterio di parcellazione non era un criterio oggettivo, cioè noi
davamo un contributo sulle parcelle che presentavano i
professionisti, ora noi dicevamo: esisteva ed esiste un'esigenza
che queste parcelle siano fatte per classi di Comuni omogenei, in
modo uniforme; questo era il discorso che si fece allora.
E fu questo a determinare nella Commissione la proposta di un
rinvio per un ulteriore esame di questa proposta di legge.
Ecco, successivamente come Assessore competente io ho
approfondito questo argomento, l'ho risolto in un certo modo, e
quindi sono in grado di formulare una proposta di legge che non
abbia gli inconvenienti che poteva avere precedentemente. Abbiamo
ancora maturato altre convinzioni che sono quelle, ad esempio, di
fare in modo che questi denari vengano, possano essere utilizzati
immediatamente senza dover andare a residuo come invece potrebbe
succedere con un certo meccanismo dove tu impegni una cifra e poi
la spendi tutta quell'anno e quindi ti va a residuo l'altra parte,
però la parte che va a residuo non la puoi più dare all'altro
Comune, tu immobilizzi dei quattrini e non soddisfi i 73 Comuni che
hanno deliberato di dare un piano regolatore o un regolamento, o un
piano di fabbricazione.
Questi aspetti tecnici hanno fatto sì che ci fosse questo
ritardo, che ci fosse in fondo quel ritiro di legge e la
ripresentazione di una legge che, è chiaro si allaccia a quella
precedente, ma quella è diversa sotto alcuni aspetti.
Manganoni
(P.C.I.) -
...dei centri abitati,
bisogna fare anche un'altra precisazione che le delibere dei Comuni
sono passate per decorrenza di termini? Guarda Milanesio, vai a
vedere, una buona parte di delibere sono passate per decorrenza di
termini, mi pare che la legge prevedeva 90 giorni...
(Voce)
...Che la Giunta rifiuti è naturale però io pregherei di volersi
informare presso la sezione Comuni, in modo che si sappia... -
Milanesio, io non ne faccio un'accusa alla Giunta per questo - ma
io dico di più, che quella è stata una fortuna per i Comuni, per
tutti i Comuni, io dico una fortuna per molti Comuni, perché?
Perché più che fortuna ai Comuni è stata una fortuna di quei
cittadini che vogliono costruire, perché certi Comuni, ignorando la
legge che dava loro un indirizzo per delimitare i centri abitati,
hanno considerato buona parte del loro territorio, hanno dilatato
enormemente le zone dei centri abitati...altri sindaci invece che
si sono attenuti alle prescrizioni della legge, che grosso modo
indirizzava il sistema per stabilire questi centri abitati e quindi
hanno forse eccessivamente ristretto, in modo che, che cosa succede
oggi a diversi Comuni, nel Comune X i centri abitati sono molto
ampliati, nel Comune Y, confinante con il Comune X, dove il
Sindaco, ossequiente alla legge, ecc. ha limitato troppo, lì, si
costruisce ben poco.
Perché? Perché i centri abitati sono stati troppo delimitati,
quindi questa è un po' la situazione assurda che si è potuta creare
fra i diversi Comuni.
Allora chi viveva nel Comune X, dice come, no, nel Comune Y:
come, il mio amico del Comune vicino, quello dei centri abitati
vasti, può costruire; nel mio Comune, invece, con i centri abitati
più ristretti, io non posso costruire, insomma, non posso, con dei
limiti, che sono molto più limitato, perché è molto più limitata la
zona dei centri abitati.
Ad ogni modo, non è che io voglio fare un'accusa a nessuno, sia
molto chiaro, forse è stata una fortuna per quei cittadini.
Quindi, Milanesio, io non faccio nessuna polemica su questo, era
solamente un accenno sui centri abitati.
Sul resto, brevissimo. La regolamentazione a priori delle
parcelle dei tecnici è giusta; quindi io, se questa
regolamentazione è stata una delle ragioni con la quale voi
giustificate questo ritardo, io vi dico, sta bene questo, solo la
Giunta avrebbe potuto farlo un po' più celermente. No, ma
benissimo, regolamentare a priori: 70% ai Comuni; io penso che
questo era stato l'impegno, la richiesta del Consiglio, e quindi
penso che anche qui sopra non c'è molto da dire, dei 130 milioni a
residuo - a mio parere sono sufficienti, perché dato che l'EMPSI
(?) paga a rate, quindi prima che questi progetti siano presentati,
approvati, ecc. con 130 milioni per 70, io sono sicuro che ci
stiamo benissimo dentro, no? Anzi, forse ne avanzeremo ancora, ma
ad ogni modo, grosso modo ci siamo, teniamo presente che siamo già
a febbraio, la legge verrà approvata a marzo-aprile, coordinamento
viene maggio, e la metà dell'anno è passata; quindi io penso che su
questa cifra sia sufficiente per il 70 penso; si vedrà poi per il
1971, naturalmente si dovrà maggiorare.
Ora, l'impedimento dei piani regolatori, dice Milanesio, non è
solamente la mancanza di fondi, che non sia solamente la mancanza
di fondi, io posso anche convenirne, vero, ma questa è una delle
ragioni, la mancanza dei fondi, perché non costruite più se non
avete il piano regolatore.
Ora, fra le diverse risposte che hanno dato i Sindaci,
immancabilmente vi è anche quella: già ma i cinque milioni, i 4
milioni, noi non li abbiamo, ed è comprensibile, noi sappiamo le
possibilità finanziarie di questi piccoli Comuni che noi abbiamo,
affrontare una spesa di tre, quattro, cinque milioni, è eccessiva
per le loro modeste finanze, no?
Questo è vero, ed allora è una delle ragioni, come dicevo e
sulla crisi edilizia, io non dicevo che c'è la crisi edilizia
adesso, adesso c'è il boom edilizio, provocato dalla legge che
stabiliva dei termini per la presentazione dei progetti. Gli 80
progetti presentati a Sarre, io ci credo, però quegli 80 progetti
devono essere ultimati, mi pare, nello spazio di tre anni, due
anni, prevede la legge, quindi, quando in base alla legge tutti
questi progetti dovranno essere realizzati, allo scadere dei due
anni, se noi non abbiamo quello strumento che è il piano
regolatore, è lì che io dico, vi potrà essere, non che io dico, tu
mi hai chiamato Cassandra, tutto quanto sarà...però questa è una
presa in giro, d'altronde, non soltanto mia, questa è la
preoccupazione; adesso c'è il boom edilizio, poi se non si fanno i
piani regolatori, noi affrontiamo la crisi edilizia.
Ora, la crisi edilizia non è che mi preoccupi questo per i
grandi costruttori, per gli speculatori, no, ma la crisi edilizia,
in fondo, chi è che la paga? Sono ancora gli operai, gli operai,
perché poi vengono licenziati, non hanno lavoro, non solo, ma la
crisi edilizia vuol dire depressione economica; noi lo sappiamo che
l'edilizia è quello che fa marciare un po' tutti.
(
Voce
) ...No, no questo è un discorso che derime dalla
situazione, quei Comuni che non possono concedere, che non
concedono le licenze edilizie perché non c'è il piano regolatore,
fuori dai centri abitati, è logico che non essendoci i progetti
edilizi approvati dal Comune... quindi è anche una conseguenza,
riflettendo con un po' di buon senso, si giunge a quella
conclusione.
Ad ogni modo, io finisco dicendo questo: ha detto Milanesio, c'è
responsabilità della Regione e c'è una certa non volontà dei
Comuni.
Io più che di non volontà, direi difficoltà, perché guardate,
parlando con i Sindaci, effettivamente è una situazione molto
difficile e molto delicata.
Quindi... però se noi togliamo di mezzo quella responsabilità
della Regione, cioè il fatto di questa legge... così potremmo dire:
"se non approvate il piano regolatore, non li fate, ecc. - non dite
più anche la Regione ha una parte di colpa perché non ci dà i
quattrini che abbiamo bisogno, la responsabilità sarà completamente
vostra", dei Comuni, mentre oggi il Sindaco ci può rispondere: "sì,
è nostra, ma è anche vostra, perché noi non abbiamo i soldi". Ecco
perché io sollecitavo l'approvazione di questa legge.
Savioz
(P.C.I.) -
Io vorrei richiamare un momento
l'attenzione dell'Assessore e del Consiglio su due problemi; il
primo problema è quello che ho già sollevato questa mattina, cioè
il piano regionale regolatore, perché non dobbiamo illuderci - io
aggiungo - di fare dei piani regolatori generali dei singoli Comuni
e poi di prendere tutti questi piani dei singoli Comuni, metterli
assieme, credendo di aver fatto il piano regionale.
Stiamo attenti a non commettere questo errore gravissimo e
fondamentale; io vorrei che questo rimanesse chiaramente a verbale,
perché ritorneremo certamente a parlarne, in quanto che, siccome
questo piano di carattere generale, ho l'impressione che non sia
molto orecchiabile, ho paura che a un certo momento dovremo
ritornare in argomento e rivedere le bucce, perché, ricordatevi
bene, ancora una volta ve lo dico, se la Regione non si decide a
fare il piano generale regionale per la regolamentazione
dell'edilizia e dell'urbanistica in genere, noi commettiamo
l'errore di fondo, cioè che noi mettiamo assieme tutta una serie di
mosaici senza avere il combaciamento degli uni con gli altri,
questa è la realtà, quindi prima cosa. Seconda cosa: io insisto sul
fatto che l'Amministrazione regionale ha già speso un fracco di
quattrini, diverse decine di milioni, perché sin dal 1960 sono
stati ordinati dei piani regolatori, sono state prese per lo meno
30-35 deliberazioni di Giunta e alcuni piani sono stati finanziati
e portati a termine, vedi esempio il piano regolatore di Aosta,
ordinato nel 1963, è andato in vigore nel 1965, cito, non so, il
Comune di Valsavaranche, per esempio, deliberazione di Giunta
risalente al 1963, al 1965 il Comune di Valsavaranche non aveva
ancora nominato la Commissione di studio e questa è una delle
dimostrazioni che potrei moltiplicare per 10, per 20, per 30, che
danno dimostrazione della cattiva volontà da parte di
Amministrazioni locali di fare i piani regolatori. Io ho qua
l'elenco, questo è un elenco che ho fatto fare nel 1966, dove c'è
l'esatta situazione dei piani regolatori, dove ci sono tutte le
pratiche inerenti e da dove si deduce, si capisce, che i piani
regolatori sono una materia ostica, a tutti indistintamente, ma c'è
della gente che si rende conto che purtroppo bisogna fare il piano
regolatore, si capisce che è molto più facile dire di sì e lasciar
fare quello che la gente vuole, però a un certo momento, senza la
regolamentazione non si riesce a ottenere quello che si deve
ottenere e io mi ricordo molto bene. Quando ero Sindaco di Aosta,
senza piano regolatore, malgrado tutta la buona volontà
dell'Ufficio Tecnico e dei tecnici e degli amministratori, non si
riusciva a ottenere, perché bastava che chi voleva costruire si
ricordasse che esistevano delle leggi e noi eravamo impotenti,
perché non avevamo in mano nessuna possibilità di difesa e questo
vale non solo per Aosta ma per tutti i Comuni della Valle.
Ora, io dico: bisogna tenere conto di queste deliberazioni, e
vedere un momento se tutte queste decine di milioni non siano in
parte recuperabili, perché non credo che il piano regolatore che è
stato studiato nel 1966-1967, sia da prendere e buttare alle
ortiche e ordinare un piano regolatore nuovo, non credo questo.
Quindi io invito caldamente l'Assessore di voler tener conto di
questa situazione, d'altra parte non ha che da rivolgersi al suo
ufficio dell'urbanistica e avrà certamente una copia di questo
documento e di altri documenti e potrà avere una visione precisa e
prendere visione anche delle deliberazioni di Giunta con gli
impegni di spesa che in parte sono stati versati e vedere un po'
quali sono questi versamenti, quali sono stati gli incarichi e
quali sono i documenti che sono stati recepiti, perché ci sono dei
Comuni che hanno avuto il piano regolatore generale studiato e
presentato e che non l'hanno mai approvato, ci sono degli altri
Comuni che hanno avuto una parte della documentazione e si rimaneva
in attesa delle controdeduzioni e non sono state fatte, quindi
Signori non dimenticatevi che se noi andiamo avanti con questo
sistema del tranquillo vivere e del lasciar fare quello che
vogliono è peggio ancora, con l'attuale legge ponte che non si può
combinare un tubo di niente o quasi, e mette nella difficoltà
amministratori locali, Amministrazione regionale, organi
competenti, io penso che si debba rapidamente arrivare al dunque e
portare a buona soluzione il problema.
Germano (P.C.I.) -
Sarò brevissimo, perché non voglio
allungare questo; noi accettiamo l'emendamento proposto
dall'Assessore, quindi invece di "comunque entro 30 gg. alla
sopracitata", lasciare "...sollecitamente una apposita proposta di
legge regionale".
Avevo preparato un intervento, ma mi riservo di farlo un'altra
volta sul vezzo dell'Assessore Milanesio di portare attacchi da
sinistra. La cosa era valida; è stata valida per una campagna
elettorale, adesso non è più valida, perché nella pratica a questi
attacchi da sinistra è seguita una politica di destra; ci sarebbe
una lunga elencazione da fare, cosa che farò nella prossima
occasione, per non tediare troppo il Consiglio.
Montesano (P.S.D.I.) -
Allora, per concludere, la parola
all'Assessore Milanesio.
Milanesio
(P.S.I.) -
Allora io devo dire che
quanto ha detto prima il Consigliere Bancod, è vero: alcuni Comuni
hanno fatto determinate classificazioni rispettando lo spirito
della legge, altri invece non se ne sono preoccupati minimamente,
in realtà sono stati premiati quelli che non hanno rispettato la
legge.
Io dò atto che quanto ha detto corrisponde a verità, però per
quello che mi compete e per l'interpretazione che noi abbiamo dato
della legge e cioè noi abbiamo dato l'interpretazione che non
potevano essere approvati per decorrenza dei termini e quindi tutti
quelli che si credevano di aver fatto i furbi, devono passare sotto
il controllo della Giunta regionale e ci passeranno di fatto, state
certi per quello che mi riguarda...
(Voce)
(Germano
:
...Dopo sei mesi, rispondete: adesso la colpa dei Comuni) ...Io
volevo dire questo, Germano, consentimi, io non potevo rispondere
perché non c'ero, ad ogni buon conto in questa materia, devo dire
con tutta onestà che i Comuni non è che facevano in genere delle
classificazioni sensate, il 90% faceva delle classificazioni
abnormi, per cui il silenzio della Giunta veniva interpretato da
loro, direi, così, troppo aperto, in modo tale da contravvenire
allo spirito della lettera.
Ad ogni buon conto, condivido le considerazioni del Consigliere
Savioz, il quale dice: va bene, facciamo i piani regolatori, però
preoccupiamoci del piano urbanistico regionale, questa è una nostra
preoccupazione, è contenuta anche sempre in quella presa d'atto
della Giunta, su mia relazione, che ho distribuito stamane dove
questi problemi vengono elencati, per cui cercherò di profondere
tutte le energie dell'ufficio e della sezione urbanistica della
Regione, per la cui realizzazione io chiedo il concorso di tutte le
forze politiche, perché è un discorso molto importante questo, io
lo ribadisco, è un discorso che va al di là di una politica di
maggioranza, che va al di là, diciamo così, di quello che può
essere la volontà di una Giunta, è qualcosa che deve investire
tutte le forze valide di un Consiglio, le forze che hanno qualcosa
da dire, perché è un discorso che tende a ipotizzare il futuro
della Valle d'Aosta, è un po' come affrontare il discorso del piano
economico di sviluppo. Il piano urbanistico regionale dovrà
rappresentare la controfigurazione sul territorio di certe scelte
politiche economiche e sociologiche che noi faremo, il delitto di
allarme che io ho cercato di lanciare in questa relazione, ad
esempio, è che noi assistiamo ad una tendenza di gigantismo in
tutti i nostri Amministratori comunali, per cui se sommiamo tutte
le proposte che i singoli Comuni fanno, noi arriviamo ad una Valle
d'Aosta di un milione e mezzo di abitanti, teoria che io rifiuto
nel modo più assoluto. Lo dico in questa sede e lo ripeterò anche
successivamente, cioè dobbiamo fare i conti con la realtà
sociologica della Valle d'Aosta, per cui ipotizzare una popolazione
di questo tipo significa violentare certe prerogative della Valle
d'Aosta, significa trasformare completamente la Valle d'Aosta.
Questo è un discorso che dovremo affrontare sul piano politico, sul
piano culturale, è un discorso che sta alla base di una scelta, sta
alla base di una scelta, quindi il piano urbanistico regionale che
è necessario, dovrà essere una messa a punto delle singole
progettazioni di piani regolatori comunali, le quali, ripeto, sono
viziate da difetti di ottica molto marcati, e che noi dovremmo
correggere attraverso questo piano urbanistico.
Io, quindi, ritengo che le proposte che sono state fatte
verranno fatte proprie dalla Giunta e cercheremo di lavorare in
questa direzione, quindi se il Consigliere Germano è d'accordo
sulla modifica che io avevo annunciato, noi voteremo a favore della
mozione.
Montesano (P.S.D.I.) -
Allora, è d'accordo Germano sulla
eliminazione comunque entro 30 giorni? Allora metto ai voti la
mozione con questa modifica. Proposta accolta... eh!
Milanesio
(P.S.I.) -
"Delibera di impegnare la
Giunta a voler presentare al Consiglio sollecitamente un'apposita
proposta di legge regionale", quindi non "la sopracitata...".
Montesano (P.S.D.I.) -
"Apposita". Chi è d'accordo alzi
la mano. Contrari? Astenuti?
Il Consiglio approva.
Si passa all'oggetto n. 9.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK