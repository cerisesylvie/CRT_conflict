Consiglio Regionale della Valle d'Aosta - Oggetto del Consiglio n. 3450 del 7 aprile 2008 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
TRASPORTI E VIABILITÀ
Impianti a fune
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 3450 del 7 aprile 2008 - Resoconto
OGGETTO N. 3450/XII - Disegno di legge: "Disposizioni in
materia di concessione e costruzione di linee funiviarie in
servizio pubblico per trasporto di persone o di persone e cose".
(Approvazione di un ordine del giorno).
CAPO I
DISPOSIZIONI GENERALI
Articolo 1
(Ambito di applicazione e definizioni)
1. In attuazione di quanto disposto dall'articolo 2, comma
primo, lettera h), della legge costituzionale 26 febbraio 1948, n.
4 (Statuto speciale per la Valle d'Aosta), e dal decreto
legislativo 11 febbraio 1998, n. 79 (Norme di attuazione dello
statuto speciale della regione Valle d'Aosta in materia di impianti
a fune, piste da sci ed innevamento artificiale), la presente legge
disciplina la concessione, la costruzione, la modifica e
l'esercizio di linee funiviarie adibite al trasporto in servizio
pubblico di persone o di persone, cose e animali.
2. Sono considerate linee funiviarie quelle realizzate da uno
o più impianti a fune adibiti al trasporto di persone o di persone,
cose e animali, collegati in successione o in parallelo e
funzionalmente interdipendenti, che usufruiscono di una o più funi,
impiegate come vie di corsa, organi di trazione o organi
portanti-traenti.
3. Sono considerate in servizio pubblico tutte le linee
funiviarie ed in particolare quelle destinate al trasporto, con
offerta indifferenziata, dei clienti degli alberghi o in generale
di esercizi pubblici di tipo ricettivo, commerciale o sportivo,
degli ospiti dei convitti, collegi e comunità in genere e degli
allievi delle scuole di sci, ancorché in uso gratuito o gestite dai
titolari dei rispettivi esercizi. Non sono, invece, considerate in
servizio pubblico le linee funiviarie utilizzate gratuitamente ed
esclusivamente dal proprietario, dai suoi congiunti, dal personale
di servizio, da ospiti occasionali e dalle persone che devono
servirsi occasionalmente della linea per assistenza medica,
pubblica sicurezza o simili.
4. Sono considerati impianti a fune adibiti al trasporto
pubblico di persone gli impianti costituiti da vari componenti
progettati, costruiti, assemblati e messi in servizio, al fine di
fornire con offerta indifferenziata un servizio di trasporto di
persone. In tali impianti, installati nel loro sito, le persone
sono trasportate da veicoli oppure da dispositivi di traino, mossi
o sospesi da funi disposte lungo il tracciato.
5. Ai fini della presente legge, si considerano impianti a
fune:
a) le funicolari terrestri e gli altri impianti i cui veicoli
sono portati da ruote o da altri dispositivi di sostegno e trainati
da una o più funi;
b) le funivie, i cui veicoli sono portati e trainati da una o
più funi, comprese le cabinovie e le seggiovie;
c) le sciovie, slittinovie e simili, che trainano mediante
una fune gli utenti muniti di attrezzatura appropriata;
d) gli ascensori inclinati trainati mediante una o più funi e
appartenenti alla categoria di cui all'articolo 2, comma 1, lettera
a), o facenti parte di un sistema di linee di cui all'articolo 2,
comma 2;
e) le tranvie a funi di tipo tradizionale.
Articolo 2
(Categorie di linee e sistema di linee)
1. Le linee funiviarie sono suddivise in tre
categorie:
a) la prima comprende le linee che da sole, in proseguimento
o in parallelo con altre linee di trasporto in servizio pubblico,
costituiscono un collegamento fra strade o ferrovie e centri
abitati o fra i centri abitati, realizzate mediante impianti dotati
di veicoli chiusi, le cui caratteristiche sono definite con
deliberazione della Giunta regionale, da adottarsi entro
centottanta giorni dalla data di entrata in vigore della presente
legge;
b) la seconda comprende le linee realizzate mediante:
1) impianti a fune aerei o funicolari terrestri, come
definiti dalla normativa tecnica di cui all'articolo 33;
2) impianti terrestri quali sciovie, slittinovie e simili e
ascensori inclinati qualora facciano parte di un sistema di
linee;
c) la terza comprende le linee realizzate mediante impianti
terrestri quali sciovie, slittinovie e simili e ascensori
inclinati, che non rientrino nelle altre categorie.
2. Per sistema di linee si intende l'insieme di due o più
linee finitime o connesse fra di loro anche attraverso itinerari
sciistici o turistici, destinate a servire e a valorizzare una o
più zone sciistiche o turistiche, anche a cavaliere di diversi
versanti.
Articolo 3
(Strumenti pianificatori)
1. Le linee funiviarie appartenenti alla prima categoria sono
realizzate in conformità alla pianificazione regionale relativa al
piano di bacino di traffico di cui all'articolo 6 della legge
regionale 1° settembre 1997, n. 29 (Norme in materia di servizi di
trasporto pubblico di linea).
Articolo 4
(Rapporto regionale per gli impianti a fune)
1. La struttura regionale competente in materia di impianti a
fune, di seguito denominata struttura competente, predispone il
rapporto regionale per gli impianti a fune.
2. Il rapporto regionale per gli impianti a fune:
a) analizza lo stato attuale del settore, dal punto di vista
tecnico-economico, e ne individua le possibili linee di
sviluppo;
b) individua le situazioni di criticità dei comprensori
sciistici in relazione agli afflussi sugli impianti e sulle piste,
mediante l'analisi delle frequentazioni e dei bilanci
economici.
3. Il rapporto regionale per gli impianti a fune
indica:
a) i dati relativi alle caratteristiche di ogni
impianto;
b) i comprensori in cui sono raggruppati gli impianti a
fune;
c) i dati dell'ultimo quinquennio relativi alla
frequentazione dei comprensori e ai conti economici di gestione dei
concessionari;
d) i comprensori o le parti di comprensorio che necessitano,
per elevati afflussi sugli impianti e sulle piste, di un
ampliamento, anche mediante la realizzazione di nuove linee, nonché
gli impianti da realizzare, da mantenere in servizio, da potenziare
o da smantellare.
4. Il rapporto regionale per gli impianti a fune, approvato
con deliberazione della Giunta regionale, ha durata triennale. I
dati relativi alla frequentazione, alle caratteristiche degli
impianti e ai bilanci economici delle società devono essere
aggiornati annualmente, con le stesse modalità previste per la
predisposizione del rapporto.
5. Una sezione del rapporto regionale per gli impianti a
fune, contenente i dati di cui al comma 3, lettere a) e b), nonché
i dati relativi alla frequentazione in forma aggregata, è resa
disponibile al pubblico da parte della struttura
competente.
CAPO II
CONCESSIONE DI LINEE FUNIVIARIE
Articolo 5
(Concessione per la costruzione e l'esercizio)
1. La costruzione e l'esercizio di linee funiviarie,
destinate al trasporto in servizio pubblico di persone ovvero di
persone, di cose e animali, sono subordinati a concessione per la
costruzione e l'esercizio rilasciata con deliberazione della Giunta
regionale.
2. La concessione sostituisce ogni altro provvedimento
autorizzatorio di competenza regionale ai fini della realizzazione
della linea funiviaria e delle relative opere complementari, fatte
salve le disposizioni di cui agli articoli da 23 a 27 relativi
all'espropriazione per pubblica utilità e all'autorizzazione
all'inizio dei lavori di costruzione dell'impianto. Per opere
complementari si intendono le opere utili o necessarie alla
completa e funzionale realizzazione e fruizione della linea,
definite con deliberazione della Giunta regionale da adottarsi
entro centottanta giorni dalla data di entrata in vigore della
presente legge.
3. Fatto salvo quanto previsto dall'articolo 22, a parità di
soluzioni proposte, le concessioni per nuove linee funiviarie sono
assentite di preferenza, nell'ordine:
a) agli enti locali, singoli o associati;
b) ai consorzi fra concessionari;
c) alle società partecipate dalla Regione, dagli enti locali
e dai loro enti strumentali.
4. La disposizione di cui al comma 1 non si applica nel caso
di linee funiviarie relative ad impianti alla cui costruzione ed
esercizio provvede direttamente la Regione. Nel caso in cui le
linee relative agli impianti alla cui costruzione provvede
direttamente la Regione siano date in esercizio a terzi, la
disposizione di cui al comma 1 si applica solamente per quanto
riguarda l'esercizio.
Articolo 6
(Requisiti del richiedente)
1. La concessione per la costruzione e l'esercizio di linee
funiviarie può essere rilasciata ai soggetti che
dimostrino:
a) che la società richiedente è iscritta al registro delle
imprese e delle professioni, con oggetto sociale che riguardi anche
l'organizzazione, costruzione e gestione di impianti a
fune;
b) che l'interessato, vale a dire tutti i soci, in caso di
società di persone, il titolare, in caso di ditta individuale, i
soci accomandatari, in caso di società in accomandita semplice o in
accomandita per azioni, gli amministratori, per ogni altro tipo di
società:
1) non è soggetto nei cui confronti pende un procedimento per
l'applicazione di una delle misure di prevenzione di cui
all'articolo 3 della legge 27 dicembre 1956, n. 1423 (Misure di
prevenzione nei confronti delle persone pericolose per la sicurezza
e per la pubblica moralità), o che si trovi nelle condizioni di cui
all'articolo 10 della legge 31 maggio 1965, n. 575 (Disposizioni
contro la mafia);
2) non è soggetto nei cui confronti è stata pronunciata
sentenza di condanna passata in giudicato o di applicazione della
pena su richiesta delle parti ai sensi dell'articolo 444 del codice
di procedura penale, oppure è stato emesso decreto penale di
condanna divenuto irrevocabile per reati gravi in danno dello Stato
o della comunità che incidono sulla moralità professionale;
3) non è interdetto, inabilitato o dichiarato fallito e non è
sottoposto a procedimenti fallimentari;
4) non ha violato il divieto di intestazione di cui
all'articolo 17, comma 3, della legge 19 marzo 1990, n. 55 (Nuove
disposizioni per la prevenzione della delinquenza di tipo mafioso e
di altre gravi forme di manifestazione di pericolosità
sociale);
5) non ha commesso gravi infrazioni, debitamente accertate,
alle disposizioni in materia di sicurezza del lavoro e di sicurezza
del trasporto e a ogni altro obbligo derivante dai rapporti di
lavoro, nonché alle disposizioni in materia previdenziale e
assistenziale;
6) non è soggetto nei cui confronti è stata applicata la
sanzione interdittiva di cui all'articolo 9, comma 2, lettera c),
del decreto legislativo 8 giugno 2001, n. 231 (Disciplina della
responsabilità amministrativa delle persone giuridiche, delle
società e delle associazioni anche prive di personalità giuridica,
a norma dell'articolo 11 della legge 29 settembre 2000, n. 300), o
altra sanzione che comporti il divieto di contrattare con la
pubblica amministrazione.
2. Le disposizioni di cui al comma 1 non si applicano nel
caso in cui la concessione sia rilasciata a enti pubblici.
Articolo 7
(Presentazione della domanda)
1. Ai fini del rilascio della concessione, i soggetti in
possesso dei requisiti di cui all'articolo 6 devono, inoltre,
presentare la relativa domanda alla struttura competente,
corredata:
a) della relazione illustrativa delle finalità della linea,
in relazione all'ambito territoriale in cui è proposta;
b) del progetto per la concessione dell'impianto che realizza
la linea, redatto in conformità a quanto stabilito con
deliberazione della Giunta regionale, da adottarsi entro
centottanta giorni dalla data di entrata in vigore della presente
legge. Il progetto deve contenere, in particolare, la descrizione
dettagliata delle caratteristiche tecniche del nuovo impianto, le
planimetrie e i disegni schematici delle strutture di stazione, gli
elaborati relativi agli attraversamenti, il calcolo della linea, il
profilo e la planimetria della linea indicante con precisione
l'ubicazione delle strutture funiviarie, le planimetrie e i disegni
architettonici delle stazioni;
c) della documentazione tecnica illustrativa relativa alle
opere complementari di cui all'articolo 5, comma 2, se
previste;
d) delle relazioni contenenti gli elementi di giudizio in
materia di compatibilità con lo stato di dissesto in essere e con
le caratteristiche geologico-geotecniche dell'area, nonché in
materia di forestazione. Tali relazioni devono tenere conto degli
interventi sul territorio previsti in fase di realizzazione delle
opere, comprese quelle complementari, se previste;
e) delle relazioni contenenti gli elementi di giudizio in
materia di pericolo di valanghe. Tali relazioni devono tenere conto
degli interventi sul territorio previsti in fase di realizzazione
delle opere ed illustrare le eventuali procedure di distacco
artificiale previste;
f) della relazione che dimostri la validità della
realizzazione dal punto di vista tecnico-economico, considerati
anche i dati di frequentazione del comprensorio e dell'area
specifica di ubicazione della nuova linea, i bilanci della società
richiedente e la capacità delle piste servite dalla nuova
linea.
2. Per gli impianti assoggettati alla procedura di
valutazione di impatto ambientale (VIA) può essere presentata alla
struttura competente, contestualmente alla domanda di concessione,
anche copia della richiesta di cui all'articolo 12, comma 1, della
legge regionale 18 giugno 1999, n. 14 (Nuova disciplina della
procedura di valutazione di impatto ambientale. Abrogazione della
legge regionale 4 marzo 1991, n. 6 (Disciplina della procedura di
valutazione dell'impatto ambientale)), indirizzata alla struttura
regionale competente in materia di VIA. In tale caso, le strutture
regionali competenti in materia di impianti a fune e in materia di
VIA provvedono a coordinare le relative istruttorie.
3. In caso di presentazione della domanda di concessione
successivamente alla richiesta di VIA, la struttura competente
verifica la conformità tra il progetto presentato per la VIA e
quello per la concessione, facendo salvi i pareri già emessi
nell'ambito della procedura di VIA.
4. Per gli impianti che abbiano già ottenuto una VIA
positiva, la domanda deve indicare gli estremi della deliberazione
sulla compatibilità ambientale e illustrare le eventuali varianti
al progetto già approvato nell'ambito della procedura di
VIA.
Articolo 8
(Istruttoria per il rilascio della concessione)
1. L'istruttoria per il rilascio della concessione è curata
dalla struttura competente che provvede a:
a) verificare il possesso dei requisiti di cui all'articolo 6
e la documentazione allegata alla domanda;
b) acquisire i pareri degli enti locali interessati sulla
compatibilità delle opere proposte con gli strumenti urbanistici
vigenti;
c) promuovere l'adozione di provvedimenti e di pareri da
parte delle strutture competenti in materia di piste da sci,
assetto idrogeologico, valanghe, pianificazione territoriale,
tutela dell'ambiente, tutela del paesaggio, forestazione, nonché i
provvedimenti e i pareri di ogni altra autorità eventualmente
interessata o competente;
d) promuovere l'adozione di pareri da parte della struttura
competente in materia di aree naturali protette, ove la linea o le
opere complementari interessino il territorio di tali aree;
e) effettuare i sopralluoghi eventualmente necessari.
2. La struttura competente esprime il proprio parere:
a) sull'idoneità tecnica della linea proposta ad assolvere
alle finalità per cui è richiesta la concessione;
b) sul progetto per la concessione dell'impianto, ai fini
della sicurezza e della conformità alla normativa tecnica di cui
all'articolo 33. A tale scopo, la struttura competente può
richiedere il parere della Commissione funicolari aeree e terrestri
(Commissione FAT), istituita con regio decreto 17 gennaio 1926, n.
177, subordinando la conclusione del procedimento alla previa
acquisizione del parere;
c) sulla categoria da attribuire alla linea, in conformità ai
criteri stabiliti dall'articolo 2.
3. La struttura competente istituisce una commissione
composta da esperti appartenenti alla struttura regionale
competente in materia di agevolazioni agli impianti a fune e alla
società finanziaria regionale Finaosta S.p.a., al fine
dell'espressione di un parere in merito alla fattibilità
tecnico-economica dell'iniziativa. Per l'espressione del parere la
commissione si avvale del rapporto regionale per gli impianti a
fune di cui all'articolo 4.
4. I provvedimenti e i pareri di cui al presente articolo
sono trasmessi alla struttura competente entro quarantacinque
giorni dalla data di ricevimento della relativa richiesta ovvero
dalla data in cui è stata acquisita l'eventuale documentazione
aggiuntiva, presentata dal richiedente o resasi necessaria su
richiesta delle strutture regionali o di ogni altra autorità
eventualmente interessata o competente. Qualora siano necessari
sopralluoghi, il termine è prorogato ad una data compatibile con le
condizioni ambientali e stagionali che permettano un efficace
svolgimento degli stessi.
5. Al fine di pervenire alla più semplice e rapida
conclusione del procedimento, valutando unitariamente i diversi
interessi pubblici coinvolti, la struttura competente può indire
una conferenza di servizi, ai sensi del capo VI, sezione II, della
legge regionale 6 agosto 2007, n. 19 (Nuove disposizioni in materia
di procedimento amministrativo e di diritto di accesso ai documenti
amministrativi), convocando i rappresentanti delle strutture
regionali, degli enti locali, delle aree naturali protette e degli
altri soggetti interessati; nell'ambito di tale conferenza, può
essere sentito il richiedente la concessione.
6. Fatto salvo quanto previsto al comma 4, entro novanta
giorni dalla data di presentazione della domanda, la Giunta
regionale, sulla base dell'istruttoria condotta dalla struttura
competente, dispone in merito alla concessione.
Articolo 9
(Deposito cauzionale)
1. Il rilascio della concessione è subordinato alla
precostituzione di un deposito cauzionale, a garanzia della
regolare realizzazione della linea.
2. L'entità del deposito cauzionale è compresa tra un minimo
di 2.500 e un massimo di 25.000 euro, in relazione alla tipologia
dell'impianto.
Articolo 10
(Rilascio e contenuto della concessione)
1. La Giunta regionale, con propria deliberazione, dispone il
rilascio della concessione sulla base dell'istruttoria condotta ai
sensi dell'articolo 8 e qualora sussistano le seguenti
condizioni:
a) la struttura competente abbia espresso parere favorevole
in esito all'esame del progetto di cui all'articolo 8, comma 2,
lettera b);
b) la realizzazione della linea sia conforme agli strumenti
urbanistici in vigore;
c) le strutture regionali competenti in materia di assetto
idrogeologico, valanghe, pianificazione territoriale, tutela
dell'ambiente, tutela del paesaggio, forestazione abbiano espresso
parere favorevole;
d) sia stato espresso parere favorevole da parte della
commissione di cui all'articolo 8, comma 3.
2. Il provvedimento di concessione:
a) stabilisce la categoria di appartenenza della linea e le
caratteristiche dell'impianto che la realizza, anche ai fini della
valutazione di eventuali modifiche di cui all'articolo 12, le
modalità di esercizio, i periodi e, se del caso, gli orari di
esercizio;
b) fissa il termine entro il quale il concessionario deve
realizzare la linea, comprese le opere complementari, e ottenere
l'autorizzazione all'esercizio di cui all'articolo 29.
3. Nel provvedimento di concessione la Giunta regionale può
imporre clausole e prescrizioni particolari, tenuto conto anche dei
pareri acquisiti nel corso dell'istruttoria.
4. Il termine di cui al comma 2, lettera b), non può essere
superiore a due anni per gli impianti aerei monofuni a collegamento
permanente dei veicoli, per le sciovie, slittinovie e simili, e a
tre anni per gli altri tipi di impianto. Tali termini possono
essere prorogati dalla struttura competente in caso di rilascio di
più concessioni allo stesso richiedente, previa presentazione di un
programma di realizzazione dei relativi lavori, oppure dalla Giunta
regionale per comprovati motivi di forza maggiore o per comprovate
difficoltà realizzative.
5. La durata della concessione non può eccedere il periodo
previsto di vita tecnica dell'impianto che realizza la
linea.
6. La struttura competente comunica gli estremi della
deliberazione di concessione alle altre strutture intervenute nel
corso del procedimento, ai fini di quanto disposto all'articolo 28,
comma 9, nonché ai Comuni territorialmente interessati, i quali se
ne avvalgono per il rilascio della concessione edilizia.
7. La concessione per la costruzione e l'esercizio è, di
norma, rilasciata al proprietario dell'impianto che realizza la
linea. Qualora l'impianto sia realizzato con il concorso di
finanziamenti, diretti o indiretti, di enti pubblici, la proprietà
può appartenere al finanziatore, soggetto diverso rispetto al
concessionario o al richiedente la concessione, fatta eccezione per
il caso di impianto realizzato con il concorso di contributi in
conto investimento, ove concessionario e proprietario dell'impianto
coincidano.
Articolo 11
(Diniego della concessione)
1. La Giunta regionale, con propria deliberazione, nega il
rilascio della concessione qualora non sussistano le condizioni di
cui all'articolo 10, comma 1, ovvero quando ritenga che la
realizzazione della linea sia in contrasto con gli interessi
pubblici valutati nel corso dell'istruttoria.
Articolo 12
(Modifiche della concessione)
1. La concessione può essere modificata qualora il
concessionario proponga modifiche sostanziali alle caratteristiche
della linea.
2. Nell'ambito dell'istruttoria per le modifiche sostanziali
di cui al comma 1, la struttura competente provvede ad effettuare
le verifiche e ad acquisire i provvedimenti e i pareri necessari,
in relazione alla natura delle modifiche proposte.
Articolo 13
(Rinnovo della concessione)
1. La concessione può essere rinnovata su richiesta del
concessionario, a seguito di domanda da inoltrare almeno un anno
prima della scadenza della stessa, corredata della relazione sulle
finalità della linea.
2. Nella domanda di rinnovo il concessionario può proporre
modifiche delle caratteristiche dell'impianto che realizza la
linea, allegando il relativo progetto, contenente la documentazione
di cui all'articolo 7, comma 1, lettera b). In tal caso, trova
applicazione quanto previsto dall'articolo 12, comma 2.
3. Nell'ambito dell'istruttoria per il rinnovo, la struttura
competente provvede ad effettuare le verifiche e ad acquisire i
provvedimenti e i pareri necessari, in relazione ai contenuti della
domanda di rinnovo.
4. La Giunta regionale dispone, con propria deliberazione, il
rinnovo della concessione, subordinandolo eventualmente alla
realizzazione di ulteriori o diverse modifiche rispetto alle
proposte avanzate in sede di domanda di rinnovo.
5. La deliberazione di rinnovo stabilisce la categoria di
appartenenza della linea, fissa la durata della concessione nonché
il termine per l'adempimento delle condizioni poste per il rinnovo
e per l'esecuzione delle eventuali modifiche proposte o
prescritte.
6. Ottenuto il rinnovo e nel caso in cui siano previste
modifiche alle caratteristiche dell'impianto che realizza la linea,
il concessionario deve presentare il progetto definitivo funiviario
e esecutivo dell'infrastruttura. Per la realizzazione delle
modifiche e il rilascio dell'autorizzazione all'esercizio si
osserva la procedura prevista dagli articoli 28 e 29.
7. La Giunta regionale, con propria deliberazione, nega il
rinnovo della concessione quando non sussistano più, anche per
fatti sopravvenuti, le condizioni di sicurezza sul territorio
oppure quando ritenga che allo stesso ostino comprovate esigenze di
interesse pubblico.
8. Nel caso in cui il concessionario non richieda il rinnovo
della concessione, la Regione, qualora il relativo servizio non sia
assicurato da altra linea o da un sistema di linee, può accordare
la concessione ad altro soggetto oppure può assumere la gestione
diretta dell'impianto, previa acquisizione dell'impianto stesso a
prezzo di stima, valutato tenendo conto della percentuale di
deprezzamento degli impianti e con deduzione dell'ammontare degli
eventuali contributi già corrisposti o vincolati per operazioni
finanziarie, rivalutati percentualmente alla data del termine della
concessione.
9. Se la domanda di rinnovo non è presentata in tempo utile,
ma comunque prima della scadenza della concessione, l'esercizio
rimane sospeso a far data dalla scadenza della concessione stessa e
fino al rilascio del rinnovo della concessione e
dell'autorizzazione di cui all'articolo 29, comma 8.
10. Qualora non siano state presentate domande di rinnovo
della concessione e la Regione non ritenga di acquisire l'impianto,
si applica quanto previsto dall'articolo 19.
Articolo 14
(Trasferimento della concessione e subconcessione)
1. La Giunta regionale, compatibilmente con l'interesse
generale e con le finalità della concessione, può autorizzare il
trasferimento della concessione ad altro soggetto, su richiesta
motivata degli interessati e subordinatamente all'assunzione di
tutti gli obblighi del concessionario originario da parte del nuovo
richiedente. A tal fine, gli interessati presentano apposita
richiesta di trasferimento della concessione alla struttura
competente.
2. Fino all'emanazione del relativo provvedimento da parte
della Giunta regionale e alla successiva presentazione alla
struttura competente dell'atto di trasferimento, il concessionario
originario rimane vincolato nei confronti della Regione per tutti
gli obblighi derivanti dalla concessione.
3. Il concessionario, se soggetto pubblico, può affidare in
subconcessione il solo esercizio dell'impianto che realizza la
linea, previa autorizzazione della Giunta regionale. Nel caso in
cui il concessionario sia un soggetto privato, la subconcessione
all'esercizio è autorizzata dalla Giunta regionale solo qualora
risulti opportuno salvaguardare l'interesse pubblico assicurato
dalla linea.
4. La subconcessione di cui al comma 3 può essere affidata
solo ai soggetti in possesso dei requisiti di cui all'articolo
6.
Articolo 15
(Cambio di categoria)
1. Qualora intervengano fatti tali da conferire alla linea
caratteristiche diverse rispetto a quella assegnata, la Giunta
regionale dispone, con propria deliberazione, il cambio di
categoria, d'ufficio o su richiesta del concessionario. In tal
caso, il concessionario presenta domanda alla struttura competente,
accompagnata dalla relazione di cui all'articolo 7, comma 1,
lettera a).
Articolo 16
(Decadenza della concessione)
1. La decadenza della concessione è dichiarata dalla Giunta
regionale, con propria deliberazione, qualora il
concessionario:
a) non rispetti i termini di cui all'articolo 10, comma 2,
lettera b), previa diffida;
b) persista in gravi inadempienze agli obblighi derivanti
dalla concessione, dall'autorizzazione all'esercizio o da
disposizione di legge o di regolamento;
c) non adempia alle prescrizioni in materia di sicurezza o di
regolarità dell'esercizio, ovvero, in generale, in caso di gravi
irregolarità nella conduzione degli impianti e delle opere
complementari;
d) alieni la proprietà dell'impianto, salvo quanto previsto
dagli articoli 10, comma 7, e 14;
e) interrompa per più di tre anni l'esercizio, salvo
giustificati motivi.
2. La decadenza della concessione consegue anche al caso di
scioglimento, per qualsiasi causa, della società
concessionaria.
3. La decadenza della concessione non comporta alcun
indennizzo a favore del concessionario o dei suoi aventi
causa.
4. Nel caso di decadenza, al titolare decaduto non può essere
rilasciata una nuova concessione per la stessa linea.
Articolo 17
(Revoca della concessione)
1. La Giunta regionale, per sopravvenuti motivi di pubblico
interesse, può disporre la revoca della concessione, determinando
contestualmente l'importo dell'indennizzo dovuto.
Articolo 18
(Rinuncia della concessione)
1. In caso di rinuncia della concessione, il rinunciante deve
darne comunicazione alla struttura competente a mezzo di
raccomandata con avviso di ricevimento. La Giunta regionale,
verificato che non vi siano motivi di pubblico interesse che ostino
all'accoglimento della domanda di rinuncia, dispone in merito alla
medesima.
2. In caso di accoglimento della domanda di rinuncia, al
concessionario non spetta alcun indennizzo.
Articolo 19
(Restituzione in pristino dei terreni)
1. Nel caso di cessazione della concessione a qualsiasi
titolo, il concessionario è obbligato a proprie spese alla
restituzione in pristino, parziale o totale, del terreno su cui
insistono le opere che realizzano la linea e le opere
complementari, nonché all'asporto del materiale di risulta,
sempreché opere e materiali non abbiano altra destinazione di
pubblica utilità.
2. Qualora il concessionario non provveda alla restituzione
in pristino entro diciotto mesi o entro i termini specificatamente
definiti con deliberazione della Giunta regionale, all'esecuzione
provvede direttamente la Regione e le relative spese sono poste a
carico del concessionario.
Art. 20
(Tariffe e orari)
1. Le tariffe delle linee di prima categoria sono stabilite
dalla Giunta regionale secondo i criteri di cui all'articolo 22,
comma 4, della l.r. 29/1997.
2 La Regione promuove appositi accordi tra i concessionari
per l'emissione di titoli di viaggio integrati e
cumulativi.
3. La struttura competente vigila sul rispetto delle modalità
di esercizio, dei periodi e, se del caso, degli orari di esercizio
e ne approva eventuali modifiche, avuto riguardo alle finalità per
cui è stata concessa la linea.
4. È fatto obbligo al concessionario di esporre ben visibili
per il pubblico le tariffe di trasporto, gli orari di servizio e le
norme alle quali debbono attenersi i viaggiatori.
5. Il concessionario è tenuto al trasporto di cose e animali
secondo i limiti e le modalità stabiliti nel regolamento di
esercizio di ogni singolo impianto. Durante il periodo di
esercizio, il concessionario può sospendere il servizio per cause
di forza maggiore o per cause tecniche che impediscano il regolare
funzionamento degli impianti a fune, dandone, in quest'ultimo caso,
immediata comunicazione alla struttura competente. La sospensione
del servizio per altre cause, in particolare qualora sia evidente
una sproporzione tra oneri di esercizio e frequentazione attesa,
deve essere autorizzata dalla struttura competente.
Articolo 21
(Assicurazioni)
1. L'esercizio dell'impianto è subordinato all'esistenza di
idonea copertura assicurativa per la responsabilità civile verso
terzi, derivante da sinistri e da danni arrecati, per fatto proprio
del concessionario, dei dipendenti o del personale avente funzioni
di ispezione, di controllo, di manutenzione o di soccorso, alle
persone e alle cose trasportate e a persone e cose terze. La Giunta
regionale stabilisce, con propria deliberazione, i massimali della
copertura assicurativa, nonché le modalità di accertamento della
sua validità.
2. In caso di mancato rispetto delle disposizioni sulla
copertura assicurativa, la struttura competente ordina l'immediata
sospensione dell'esercizio. Qualora il concessionario non provveda
a regolarizzare la copertura assicurativa entro i successivi trenta
giorni, la Giunta regionale dispone la decadenza della concessione,
ai sensi dell'articolo 16.
Articolo 22
(Domande di concessione concorrenti)
1. Sono finitime le linee che si dipartono dalle stazioni di
altre linee già concesse o dalle loro vicinanze, oppure che
risultino parallele o intersecanti altre linee.
2. Sono interferenti le linee che servono sostanzialmente
alle stesse finalità di trasporto, che hanno le medesime fonti di
traffico e che realizzano un'importante e diretta integrazione di
esercizio.
3. Due o più domande di concessione per linee interferenti
fra loro o finitime sono considerate concorrenti, qualora
presentate contemporaneamente o comunque prima della conclusione di
uno dei procedimenti di concessione. Le domande di concessione
concorrenti devono essere esaminate comparativamente e
contemporaneamente.
CAPO III
ESPROPRIAZIONE PER PUBBLICA UTILITÀ
Articolo 23
(Disposizioni applicabili)
1. Ai fini della costruzione e dell'esercizio di linee
funiviarie, il procedimento per l'espropriazione o per la
costituzione di servitù è avviato, di norma, dopo l'esito negativo
delle trattative tra il richiedente la concessione e il
proprietario del bene.
2. Nel caso di cui al comma 1, per l'espropriazione di beni
immobili e per la costituzione in via coattiva di diritti su beni
immobili, da dichiararsi di pubblica utilità ai sensi dell'articolo
24, e per quanto non previsto nel presente capo, si applica la
normativa vigente in materia di espropriazione per pubblica
utilità.
Articolo 24
(Pubblica utilità, urgenza ed indifferibilità)
1. La deliberazione della Giunta regionale che rilasci la
concessione di linee di prima e seconda categoria costituisce ad
ogni effetto dichiarazione di pubblica utilità. Per le richieste di
concessione presentate dai Comuni, singolarmente o in forma
associata, o da società controllate da enti o soggetti pubblici, la
dichiarazione di pubblica utilità può essere riconosciuta anche per
le linee di terza categoria.
2. La dichiarazione di pubblica utilità vale per tutti i
lavori e impianti necessari per la costruzione e l'esercizio di
linee funiviarie, comprese le opere complementari di cui
all'articolo 5, comma 2, e compreso, in particolare,
l'allacciamento delle stazioni, mediante condutture elettriche
aeree o sotterranee, alla più vicina linea di trasmissione o di
distribuzione di energia elettrica.
3. Le opere previste nei progetti approvati e concernenti
linee di pubblica utilità sono urgenti ed indifferibili ai sensi e
per gli effetti della normativa vigente.
Articolo 25
(Oggetto dell'espropriazione)
1. Nei casi di cui all'articolo 24, il richiedente la
concessione o il concessionario possono ottenere in via coattiva la
titolarità dei seguenti diritti reali:
a) la proprietà delle aree necessarie alla costruzione delle
stazioni, con eventuale locale di ricovero d'emergenza e degli
accessi alle stazioni dalle pubbliche vie;
b) la proprietà delle aree limitrofe alle stazioni e
destinate a parcheggi necessari ad integrare le finalità
dell'impianto;
c) la servitù sulle aree su cui insistono i sostegni
dell'impianto;
d) la servitù aerea, consistente nel diritto di tendere e
mantenere funi anche mediante appoggi e sostegni infissi nel
terreno, nel diritto di transito aereo con veicoli su fune, nel
diritto di far accedere in qualsiasi punto della linea il personale
addetto alla manutenzione ordinaria e straordinaria, nonché il
personale di sorveglianza e, infine, nell'obbligo imposto al
proprietario del fondo servente di consentire l'adattamento del
profilo necessario al tracciato e di non frapporre ostacoli
comunque costituiti, entro i limiti di sicurezza stabiliti dalla
normativa tecnica di cui all'articolo 33, per la costruzione e
l'esercizio del tipo di linea concessa;
e) la servitù di transito sul terreno di sciatori al traino
di sciovie;
f) le servitù di elettrodotto interrato o aereo, consistenti
nel diritto di realizzare il razionale allacciamento dell'impianto
e delle sue pertinenze alla più vicina linea di distribuzione di
energia elettrica, nonché il diritto di collegare le stazioni e i
sostegni dell'impianto mediante linee elettriche e di
segnalazione;
g) la servitù di passo a piedi e con veicoli per consentire
il raccordo con il più vicino impianto a fune;
h) le eventuali servitù costituite a favore di precedenti
concessionari;
i) le eventuali altre servitù ritenute necessarie per la
costruzione e l'esercizio dell'impianto.
2. La costituzione o la modificazione dei diritti reali di
cui al comma 1 possono derivare da modifiche all'impianto, alle
stazioni, ai parcheggi e alle linee elettriche, purché le stesse
siano necessarie ad integrare le finalità della linea.
Articolo 26
(Retrocessione dei beni espropriati)
1. Successivamente all'estinzione della concessione, il
proprietario dei beni espropriati può chiedere la loro
retrocessione, corrispondendo al cessato concessionario un
indennizzo stabilito dalle disposizioni vigenti in materia di
espropri. Tale facoltà può essere esercitata non prima di un anno e
non oltre cinque anni dall'estinzione per qualsiasi titolo della
concessione. Per la retrocessione dei beni concretamente utilizzati
per l'esecuzione dell'opera si applica la normativa vigente in
materia di espropriazione per pubblica utilità.
2. I diritti di servitù si intendono costituiti per un
periodo di tempo superiore di diciotto mesi alla durata della
concessione, anche al fine di consentire la restituzione in
pristino dei terreni di cui all'articolo 19.
3. In caso di decadenza, revoca o rinuncia della concessione
e sempreché non si addivenga all'assenso di nuove concessioni, il
proprietario del fondo servente può ottenere, dopo diciotto mesi
dal relativo provvedimento, la liberazione dalle servitù.
4. I terreni gravati dal diritto di servitù devono essere
riconsegnati ai proprietari, al momento dell'estinzione del
diritto, nelle condizioni e nello stato di origine, con le sole
modificazioni dovute all'uso specifico.
Articolo 27
(Accesso ai fondi su cui sono realizzate le opere)
1. Il richiedente la concessione per una linea funiviaria ha
diritto di introdursi sui fondi privati per compiervi le opportune
rilevazioni, eventualmente assistito da propri collaboratori,
previo avviso al proprietario del bene o al suo possessore, se
noti. Nell'avviso, trasmesso mediante raccomandata con avviso di
ricevimento almeno cinque giorni prima di ogni singolo accesso,
sono indicate le generalità delle persone che possono accedere alle
proprietà private per le finalità di cui al presente
articolo.
CAPO IV
PROGETTAZIONE, COSTRUZIONE E SORVEGLIANZA
Articolo 28
(Progetto e costruzione dell'impianto)
1. Ottenuta la concessione della linea, sulla base del
progetto di cui all'articolo 7, comma 1, lettera b), il
concessionario trasmette alla struttura competente il progetto
definitivo funiviario e il progetto esecutivo dell'infrastruttura,
redatti in conformità alla normativa tecnica di cui all'articolo
33.
2. La struttura competente può chiedere il parere della
Commissione FAT, nel caso di impianti totalmente o parzialmente
innovativi, di progetti di particolare complessità tecnica oppure
qualora siano richieste deroghe alla normativa tecnica ai sensi
dell'articolo 33, comma 2.
3. Qualora l'esito dell'esame del progetto sia positivo, la
struttura competente provvede ad approvarlo.
4. L'approvazione del progetto può essere subordinata
all'ottemperanza a specifiche prescrizioni e comporta
l'autorizzazione all'inizio dei lavori di costruzione
dell'impianto, previa segnalazione alle autorità competenti in
materia di navigazione aerea.
5. La struttura competente, qualora si presentino situazioni
di particolare urgenza in relazione alle caratteristiche delle
opere da realizzare e alla loro dislocazione sul territorio, può
rilasciare, limitatamente alle opere di infrastruttura, su
richiesta del concessionario e sulla base di un progetto parziale,
prima dell'approvazione del progetto definitivo funiviario e del
progetto esecutivo dell'infrastruttura, l'autorizzazione parziale
per l'inizio dei corrispondenti lavori. Nella richiesta, il
concessionario deve impegnarsi a proprie spese a demolire o
modificare i lavori già eseguiti, qualora ciò risulti necessario
per ottemperare alle eventuali prescrizioni conseguenti al
successivo esame del progetto completo.
6. I lavori di costruzione devono essere eseguiti in
conformità al progetto approvato e sotto la responsabilità di un
ingegnere direttore dei lavori, iscritto nel relativo albo
professionale. Il nominativo del direttore dei lavori e la data di
inizio dei lavori devono essere previamente comunicati alla
struttura competente.
7. La struttura competente può disporre controlli e verifiche
in merito alla rispondenza della costruzione dell'impianto al
progetto approvato e alla normativa tecnica di cui all'articolo 33.
Qualora siano constatate gravi difformità nella costruzione
dell'impianto o ripetute violazioni di legge o di regolamento, la
struttura competente può ordinare l'immediata sospensione dei
lavori fino al ripristino della regolarità dei medesimi.
8. I controlli effettuati da parte della struttura competente
non esonerano il progettista, le ditte costruttrici e il direttore
dei lavori dalle responsabilità che agli stessi competono ai sensi
della normativa vigente.
9. Le strutture intervenute nel corso del procedimento di
rilascio, di modifica o di rinnovo della concessione possono
disporre propri controlli per verificare l'ottemperanza alle
prescrizioni contenute nei pareri da loro espressi. Qualora siano
constatate irregolarità che impongano, secondo le leggi di settore,
la sospensione dei lavori di costruzione dell'impianto o altri
provvedimenti comunque incidenti sui lavori stessi, le predette
strutture danno comunicazione dei provvedimenti assunti alla
struttura competente.
Articolo 29
(Collaudo funzionale e autorizzazione all'esercizio)
1. Ultimata la costruzione dell'impianto, il concessionario
inoltra alla struttura competente la domanda per la visita di
collaudo funzionale dell'impianto, controfirmata dal direttore dei
lavori, corredandola della documentazione tecnica e della
dichiarazione attestanti l'ultimazione dei lavori e la regolare
esecuzione dell'opera.
2. La commissione di collaudo, nominata dal dirigente della
struttura competente, è composta da almeno due ingegneri esperti
nel settore funiviario, eventualmente coadiuvati da un tecnico
diplomato con funzioni di segretario, scelti, di norma, tra i
funzionari appartenenti alla medesima struttura. Tale commissione
può essere composta anche da un solo ingegnere, eventualmente
coadiuvato da un tecnico diplomato, per il collaudo di
sciovie.
3. Per impianti complessi o innovativi o qualora sul progetto
sia stato richiesto e ottenuto il parere della Commissione FAT,
possono essere chiamati a far parte della commissione di collaudo
esperti nel settore funiviario o membri della Commissione FAT, con
esperienza specifica sul tipo di impianto da collaudare o sulle
eventuali nuove soluzioni tecnologiche adottate.
4. Il collaudo funzionale è, inoltre, effettuato in occasione
di rilevanti interventi di modifica o di manutenzione e controllo
dell'impianto.
5. Durante la visita di collaudo funzionale, la commissione
accerta la sussistenza delle condizioni affinché il servizio possa
svolgersi con sicurezza e regolarità, in conformità alla normativa
tecnica di cui all'articolo 33. Alle operazioni di collaudo
partecipano il direttore dei lavori, la ditta costruttrice delle
parti principali, il titolare della concessione e, se del caso, il
progettista.
6. La commissione di collaudo redige un verbale di collaudo
che ne certifica l'esito e eventualmente impartisce prescrizioni
alle quali il concessionario deve ottemperare entro il termine
stabilito. Tale verbale può, inoltre, contenere eventuali
prescrizioni particolari cui il concessionario deve attenersi
durante l'esercizio.
7. Ad avvenuto collaudo funzionale e ai fini della successiva
autorizzazione dell'impianto al pubblico esercizio, la struttura
competente:
a) verifica l'ottemperanza alle eventuali prescrizioni
impartite in sede di approvazione del progetto e di collaudo
funzionale;
b) rilascia il proprio assenso alla nomina del direttore di
esercizio e del capo servizio;
c) approva il regolamento di esercizio, il piano di soccorso
e lo schema del registro giornale;
d) accerta il favorevole esito del periodo di preesercizio,
in conformità alla normativa tecnica di cui all'articolo
33;
e) verifica la sussistenza della copertura assicurativa di
cui all'articolo 21, comma 1.
8. Il dirigente della struttura competente, previa visione
del verbale della visita di collaudo ed effettuati gli adempimenti
previsti al comma 7, rilascia l'autorizzazione all'apertura
dell'impianto al pubblico esercizio.
9. L'autorizzazione all'esercizio è, inoltre, rilasciata a
seguito di collaudo funzionale favorevole, eseguito in occasione di
rilevanti interventi di modifica o di manutenzione e controllo
dell'impianto.
10. L'autorizzazione all'esercizio decade in caso di
estinzione a qualsiasi titolo della concessione.
Articolo 30
(Disposizioni per l'esercizio)
1. L'esercizio degli impianti a fune deve essere effettuato
secondo le modalità previste dalla presente legge, dalle
disposizioni statali vigenti in materia e secondo le prescrizioni
di esercizio approvate dalla struttura competente.
2. Per garantire la sicurezza e la regolarità dell'esercizio,
ad ogni impianto devono essere preposti il direttore di esercizio,
il capo servizio e il personale necessario alla conduzione
dell'impianto, le cui mansioni sono stabilite con deliberazione
della Giunta regionale.
3. Per poter svolgere le proprie funzioni, il personale di
cui al comma 2 deve possedere adeguati requisiti
tecnico-professionali, fisici e morali e deve superare un apposito
esame atto a verificarne le capacità professionali e operative. I
requisiti, le modalità di accertamento e di attestazione delle
capacità professionali e operative sono stabiliti con deliberazione
della Giunta regionale.
4. La Regione collabora ad iniziative per la formazione
professionale del personale di cui al comma 2, con particolare
riferimento alla preparazione all'esame di accertamento delle
capacità professionali e operative.
Articolo 31
(Sorveglianza tecnica sull'impianto e revisioni
periodiche)
1. Le funzioni di sorveglianza tecnica sull'impianto sono
esercitate da personale della struttura competente. In particolare,
la struttura competente dispone ispezioni e accertamenti atti a
verificare l'ottemperanza alle disposizioni di legge e di
regolamento e alle condizioni poste dall'atto di concessione e
dall'autorizzazione all'esercizio, nonché l'osservanza dei periodi,
delle modalità di esercizio e, se del caso, degli orari.
2. Per esigenze di servizio hanno diritto alla libera
circolazione sugli impianti a fune:
a) i dipendenti regionali della struttura competente in
servizio di sorveglianza e di controllo e i membri della
Commissione FAT, muniti di apposita tessera di servizio;
b) i soggetti individuati da specifiche disposizioni statali
e regionali.
3. La struttura competente, previa comunicazione agli
interessati, può ordinare in qualsiasi momento la sospensione
dell'esercizio qualora siano accertate violazioni alle disposizioni
di legge e di regolamento in materia di sicurezza e regolarità
dell'esercizio. In tal caso, la ripresa dell'esercizio deve essere
espressamente autorizzata dalla struttura competente.
Articolo 32
(Oneri di collaudo)
1. Gli oneri del collaudo funzionale di cui all'articolo 29
sono a carico del concessionario. L'ammontare degli onorari di
collaudo spettanti ai collaudatori dipendenti della Regione è
stabilito sulla base dei criteri definiti in sede di contrattazione
collettiva.
Articolo 33
(Rinvio)
1. Per la progettazione, la costruzione e l'esercizio degli
impianti a fune si applica la normativa tecnica emanata dallo
Stato, salvo che non sia diversamente stabilito da disposizioni di
legge e di regolamento adottate dalla Regione ai sensi
dell'articolo 4 del d.lgs. 79/1998.
2. La struttura competente, su richiesta del concessionario o
dei progettisti, può concedere deroghe alla normativa tecnica
emanata dallo Stato non avente carattere regolamentare.
CAPO V
DISPOSIZIONI PARTICOLARI
Articolo 34
(Statistica)
1. I concessionari sono tenuti a fornire i dati statistici
richiesti dalla struttura competente.
Articolo 35
(Sanzioni amministrative)
1. Chiunque costruisce, anche parzialmente, modifica oppure
sostituisce un impianto a fune in servizio pubblico, senza
l'autorizzazione per l'inizio dei lavori rilasciata dalla struttura
competente è soggetto alla sanzione amministrativa pecuniaria
consistente nel pagamento di una somma di denaro da euro 1.095 a
euro 2.190. Alla stessa sanzione soggiace chiunque effettui
l'esercizio di una linea funiviaria in servizio pubblico senza
l'autorizzazione all'esercizio rilasciata dalla struttura
competente.
2. Il mancato assolvimento degli obblighi di nomina del
direttore di esercizio e del capo servizio da parte del titolare
della concessione comporta l'applicazione di una sanzione
amministrativa pecuniaria consistente nel pagamento di una somma di
denaro da euro 723 a euro 2.190.
3. Chiunque, nell'esercizio di una linea funiviaria in
servizio pubblico, non rispetti le disposizioni di legge o di
regolamento relative alla sicurezza dell'impianto è soggetto alla
sanzione amministrativa pecuniaria consistente nel pagamento di una
somma di denaro da euro 547 a euro 2.190.
4. Chiunque, nell'esercizio di una linea funiviaria in
servizio pubblico, non rispetti le disposizioni di legge o di
regolamento relative alla regolarità dell'esercizio è soggetto alla
sanzione amministrativa pecuniaria consistente nel pagamento di una
somma di denaro da euro 217 a euro 1.968.
5. Chiunque non rispetti le disposizioni di legge o di
regolamento in merito ai tempi e alle modalità previste per la
comunicazione degli incidenti è soggetto alla sanzione
amministrativa pecuniaria consistente nel pagamento di una somma di
denaro da euro 109 a euro 328.
6. I viaggiatori che accedono irregolarmente agli impianti e
risultano sprovvisti di titolo di viaggio sono soggetti alla
sanzione amministrativa pecuniaria consistente nel pagamento di una
somma di denaro da euro 51 a euro 154. Coloro che cedono, alterano
o contraffanno il titolo di viaggio o che trasgrediscono alle norme
contenute nel regolamento di esercizio ed affisse alla partenza di
ogni impianto sono soggetti al ritiro del titolo di viaggio e alla
sanzione amministrativa pecuniaria consistente nel pagamento di una
somma di denaro da euro 96 a euro 288.
7. Nel caso in cui la struttura competente ravvisi violazioni
alle disposizioni contenute nella direttiva 2000/9/CE del
Parlamento europeo e del Consiglio, del 20 marzo 2000, relativa
agli impianti a fune adibiti al trasporto di persone, si applicano
le sanzioni previste dagli articoli 1 e 2 del decreto legislativo
12 giugno 2003, n. 210 (Attuazione della direttiva 2000/9/CE in
materia di impianti a fune adibiti al trasporto di persone e
relativo sistema sanzionatorio).
8. Nel caso di recidiva, le sanzioni previste dal presente
articolo sono raddoppiate.
9. All'accertamento delle infrazioni in ambito funiviario
provvede il personale della struttura competente. L'irrogazione
delle sanzioni spetta al Presidente della Regione, sulla base delle
contestazioni effettuate dal personale predetto.
10. L'accertamento delle infrazioni di cui al comma 6,
concernenti il comportamento, gli obblighi e le responsabilità
degli utenti degli impianti, spetta anche al personale delle
società concessionarie, al quale è stata attribuita singolarmente,
con decreto del Presidente della Regione, la qualifica di
incaricato di pubblico servizio.
Articolo 36
(Pubblicità sugli impianti)
1. Nel caso in cui possano essere compromesse la
partecipazione attiva del viaggiatore alle operazioni di imbarco,
sbarco e viaggio, nonché l'attenzione del viaggiatore circa le
disposizioni relative al comportamento da mantenere ai fini della
sicurezza, è vietato apporre pubblicità nelle stazioni, sui
sostegni e sui veicoli degli impianti a fune.
CAPO VI
DISPOSIZIONI FINANZIARIE E FINALI
Articolo 37
(Disposizioni abrogative, transitorie e finali)
1. Sono abrogati:
a) il capo III e i commi 5 e 6 dell'articolo 68 della l.r.
29/1997;
b) i commi 8, 9 e 14 dell'articolo 14 della legge regionale
20 gennaio 2005, n. 1 (Disposizioni per la manutenzione del sistema
normativo regionale. Modificazioni e abrogazioni di leggi e
disposizioni regionali);
c) il comma 1 dell'articolo 31 della legge regionale 24
dicembre 2007, n. 34 (Manutenzione del sistema normativo regionale.
Modificazioni di leggi regionali e altre disposizioni).
2. I commi 8, 9 e 10 dell'articolo 50 della l.r. 29/1997,
relativi al contributo di sorveglianza annuale, sono abrogati a
decorrere dal 1° gennaio 2009.
3. Entro un anno dalla data di entrata in vigore della
presente legge, i concessionari propongono alla struttura
competente la categoria di appartenenza per ciascuna linea, in
conformità all'articolo 2. La Giunta regionale provvede
all'assegnazione delle linee non classificate ad una delle
categorie medesime. In caso di mancata presentazione della
proposta, l'assegnazione della categoria è stabilita
d'ufficio.
4. Le disposizioni di cui agli articoli 6, 7 e 8 non si
applicano per le domande per le quali, alla data di entrata in
vigore della presente legge, sia già stata avviata, ai sensi
dell'articolo 42 della l.r. 29/1997, l'istruttoria finalizzata al
rilascio della concessione per la costruzione e l'esercizio di
linee funiviarie.
5. Nelle more dell'emanazione della nuova normativa emanata
dallo Stato in merito all'esercizio, gli impianti aerei ad
ammorsamento fisso che giungono alla scadenza di revisione generale
entro il 28 febbraio 2009 possono godere della proroga di un anno
dei termini relativi alle scadenze temporali fissate al paragrafo 3
delle norme regolamentari approvate con decreto del Ministro dei
trasporti 2 gennaio 1985, n. 23 (Norme regolamentari in materia di
varianti costruttive, di adeguamenti tecnici e di revisioni
periodiche per i servizi di pubblico trasporto effettuati con
impianti funicolari aerei e terrestri), a condizione che sia
effettuato quanto previsto dal paragrafo 4 delle norme
regolamentari del citato d.m. trasporti e quanto disposto dalla
struttura competente.
Articolo 38
(Disposizioni finanziarie)
1. L'onere complessivo derivante dall'applicazione
dell'articolo 32 è determinato in euro 16.000 per l'anno 2008 e
annui euro 32.000 a decorrere dall'anno 2009.
2. L'onere di cui al comma 1 trova copertura nello stato di
previsione della spesa del bilancio della Regione per l'anno
finanziario 2008 e di quello pluriennale per il triennio 2008/2010
nell'obiettivo programmatico 1.2.1. (Personale per il funzionamento
dei servizi regionali).
3. La minore entrata sul capitolo 7300 della parte entrata
del bilancio regionale, derivante dall'applicazione dell'articolo
37, comma 2, è determinata in annui euro 48.000 a decorrere dal
2009.
4. Al finanziamento dell'onere di cui al comma 1 e della
minore entrata di cui al comma 3 si provvede mediante la riduzione
per pari importi degli stanziamenti iscritti negli stessi bilanci
nell'obiettivo programmatico 2.2.2.12. (Interventi promozionali per
il turismo), al capitolo 64811 (Contributi finalizzati allo
sviluppo e alla riqualificazione degli impianti a fune, nonché di
infrastrutture e dotazioni connesse).
5. Il gettito derivante dalle sanzioni di cui all'articolo 35
è introitato nello stato di previsione delle entrate del bilancio
della Regione.
6. Per l'applicazione della presente legge, la Giunta
regionale è autorizzata ad apportare, con propria deliberazione, su
proposta dell'assessore regionale competente in materia di
bilancio, le occorrenti variazioni di bilancio.
Presidente
- La parola al relatore, Consigliere
Praduroux.
Praduroux (UV)
- La materia delle concessioni di
trasporto pubblico è stata regolata finora dalla legge regionale 1°
settembre 1997 n. 29 (Norme in materia di servizi di trasporto
pubblico di linea). L'obiettivo di questo intervento legislativo è
quello di semplificare e snellire l'istruttoria per il rilascio
delle nuove concessioni, armonizzare la legge alle nuove normative
emanate a livello regionale, statale ed europeo che influiscono sul
settore e rendere più efficiente ed elastica la programmazione
regionale.
In sintesi tra le novità figurano: l'anticipazione del rilascio
della concessione sul progetto definitivo (precedentemente era
rilasciata sull'esecutivo), l'introduzione di un nuovo strumento di
ausilio per le decisioni di sviluppo che è rappresentato dal
rapporto regionale per gli impianti a fune, che presenta, con
cadenza triennale, la fotografia del settore. Si introduce anche
una nuova classificazione degli impianti in 3 categorie: il
trasporto pubblico locale, le linee a vocazione
turistico-ricreativa situate in comprensori di media e grande
dimensione e infine le linee singole di sciovie. Un'altra novità
significativa è rappresentata dall'introduzione della possibilità
di inserire pubblicità sugli impianti a fune eliminando il divieto
che era stato introdotto dalla normativa in vigore approvata nel
1997.
Negli ultimi anni il settore degli impianti a fune ha dovuto far
fronte a una situazione che è mutata anche in funzione dei
cambiamenti climatici e che ha dovuto affrontare le nuove sfide del
mercato turistico dello sci. Anche in considerazione di questa
evoluzione, il disegno di legge che abbiamo all'esame si inserisce
nel quadro della riforma del settore degli impianti a fune. In
Valle d'Aosta sono attualmente operative 22 società di impianti a
fune che gestiscono complessivamente 121 impianti che trasportano
circa 160mila persone l'ora su un "domaine skiable" di oltre 700
chilometri di piste da sci. Dopo 10 anni si è sentita la necessità
di ridefinire le procedure per le concessioni per la costruzione ed
esercizio delle linee funiviarie in servizio pubblico, con
l'obiettivo di un adeguamento alle recenti normative sull'edilizia,
sugli appalti e sugli espropri.
Un'altra finalità è di ribadire in una legge regionale il
passaggio di competenze dagli organi statali a quelli regionali in
merito ai controlli sulla sicurezza, di cui alla norma di
attuazione decreto legislativo n. 79/1998. La legge attualmente in
vigore non risulta più rispondente alle effettive necessità anche a
causa dei nuovi assetti che nel frattempo sono intervenuti in
seguito all'entrata in vigore della direttiva del Parlamento
europeo e del Consiglio del 20 marzo 2000, relativa agli impianti a
fune adibiti al trasporto di persone. Da registrare anche l'entrata
in vigore del decreto legislativo 12 aprile 2006, n. 163 (Codice
dei contratti pubblici relativi a lavori, servizi e forniture) in
attuazione di alcune direttive europee in materia. Le modifiche si
rendono necessarie anche a causa delle esigenze di sviluppo
organico ed equilibrato dei comprensori di riferimento degli
impianti a fune. Si è partiti dunque ad elaborare una nuova
disciplina legislativa in vista della sua approvazione, prendendo
spunto anche da quanto già compiuto, con analoghe scelte
legislative, nelle Province autonome di Trento e Bolzano.
L'obiettivo di tali interventi di aggiornamento e modifica deve
rispondere all'esigenza principale di fornire all'Amministrazione
regionale uno strumento di intervento più efficiente ed
aggiornato.
Il disegno di legge si compone di 38 articoli suddivisi in 6
capi. Nel primo capo vengono definite le 3 categorie in cui si
suddividono le linee funiviarie a seconda delle finalità per le
quali sono state realizzate. La prima categoria comprende le linee
di trasporto pubblico locale; la seconda riguarda invece le linee a
vocazione turistico-ricreativa che sono situate nei comprensori di
media e grande dimensione; la terza infine riguarda le linee di
singole sciovie che soddisfano le esigenze di piccole comunità. Va
sottolineato che le linee funiviarie che appartengono alla prima
categoria soddisfano esigenze di trasporto pubblico e quindi,
considerate le loro caratteristiche, sono realizzate in conformità
con il Piano di bacino di traffico. Con la nuova normativa viene
introdotto un nuovo strumento per le decisioni di sviluppo in
materia di impianti a fune che consiste nel Rapporto regionale per
gli impianti a fune, si tratta di un ausilio per chi programma le
politiche di sviluppo del settore.
Il secondo capo riguarda il procedimento per il rilascio delle
concessioni e le modifiche del rapporto concessorio, mentre il capo
terzo si occupa della procedura di espropriazione per pubblica
utilità, in armonia con la legge regionale n. 11/2004 in materia di
espropri.
Il capo quarto riguarda la fase della progettazione, la
costruzione e la sorveglianza, contiene articoli procedurali per la
costruzione e per il successivo esercizio degli impianti che
realizzano le linee in concessione; inoltre il capo quinto tocca le
disposizioni particolari di esercizio e infine il capo sesto si
compone di 2 articoli recanti le disposizioni finanziarie e
finali.
Presidente
- Dichiaro aperta la discussione generale.
Ricordo che vi è il parere all'unanimità della IV Commissione e a
maggioranza della II Commissione, parere favorevole con
osservazioni del CPEL. Sono stati presentati 62 emendamenti dal
"PD", un ordine del giorno, sempre dal "PD", che è in via di
distribuzione e un emendamento dall'Assessore Pastoret
La parola al Consigliere Segretario Venturella.
Venturella (Arc-VA)
- Ci apprestiamo oggi ad esaminare il
disegno di legge sugli impianti a fune. Vorrei rileggere, perché è
importante e necessario, un passo della relazione allegata al
disegno di legge, un passo di introduzione all'articolato che dice
che alcune finalità di questo provvedimento sono:
"snellire
l'istruttoria e di rendere più efficiente ed elastica la
programmazione regionale del settore"
. Se per lo snellimento
dell'istruttoria forse alcuni passaggi amministrativi saranno
ridotti - ma di questo potremo dare un giudizio solo a posteriori
-, per il secondo punto alcune osservazioni le possiamo fare anche
subito. Innanzitutto ci dobbiamo chiedere che valore hanno, che
significato rivestono per la Giunta regionale, che propone questo
disegno di legge, i termini
"efficiente ed elastica"
. Fra
l'altro, mi permetta, Assessore, trovo oltremodo originale
l'utilizzo di questo termine in una relazione accompagnatoria ad un
disegno di legge, ma così è... se ci pare...
Vediamo la sostanza dei fatti. Vorrei in questo mio breve
intervento introdurre ciò che diceva l'articolo 38 della legge
regionale n. 29 che si va a sostituire. L'articolo 38 introduceva
un importante strumento di programmazione, lo leggo perché credo
che anche ai più attenti potrebbe essere sfuggito di cosa parlasse
l'articolo 38 della vecchia legge regionale. Il comma 3 diceva:
"il programma regionale per gli impianti a fune è predisposto
dalla struttura regionale competente in materia di impianti
funiviari, previa acquisizione, anche mediante apposita conferenza
dei servizi, del parere delle strutture regionali competenti in
materia di turismo, di assetto idrologico, di valanghe, di foreste,
di tutela dell'ambiente e del paesaggio e di pianificazione
territoriale"
. Al comma 4 dettava delle norme sui passi
successivi che dovevano essere fatti, ovvero:
"il programma di
cui al comma 3 è predisposto dalla Giunta regionale, sentiti
l'Associazione valdostana degli esercenti impianti a fune e il
Consiglio permanente degli enti locali, ed è approvato dal
Consiglio regionale"
.
Con questo intervento normativo si inserisce un ulteriore
tassello nel processo di delegificazione, un processo che è
iniziato qualche anno fa e che in modo subdolo continua a
scardinare la prima funzione del Consiglio regionale: quella
legislativa. Il nostro gruppo ha sempre denunciato, quando ve n'era
l'opportunità e l'occasione, questa opera di smantellamento di uno
dei pilastri fondamentali del Consiglio regionale, ma il fatto
ancora più significativo e di per sé grave è stato il silenzio con
il quale le Commissioni consiliari competenti hanno accettato
questo principio che di fatto sancisce ancora una volta la
spoliazione progressiva da parte del Governo regionale di funzioni
proprie del Consiglio, di conseguenza si ammette il fallimento
della capacità programmatoria della Regione. Perché - anzi chiedo a
chi mi risponderà di smentirmi se del caso - affermo questo? Perché
il programma regionale degli impianti a fune, introdotto dal 38,
non è mai stato predisposto. Incapacità? Non volontà? Rimane il
fatto che la programmazione introdotta dall'articolo 38 della legge
n. 29 costituisce un ostacolo alla politica di interventi
estemporanei e scoordinati fatti dalla Giunta. Volendo decidere di
volta in volta, caso per caso senza una valutazione di insieme, è
evidente che non si può programmare: la programmazione è
oggettivamente un ostacolo. È su questo assunto che si fonda la
necessità da parte della maggioranza regionale per bocca del
Governo, prima di edulcorare la programmazione prevista con
l'intervento normativo del 2005, e ora 2008, di abolirla
completamente, sostituendo il programma regionale con un semplice
rapporto. Mi spiego: non è che viene negato il programma nei
contenuti e quello di cui il rapporto è costituito, ossia la
documentazione, perché la documentazione è la stessa, ma sono le
procedure. Il rapporto viene elaborato dalla struttura regionale
competente, però poi ha durata triennale, mi pare che prima avesse
durata quinquennale, ma si poteva variare anche prima, il rapporto
regionale per gli impianti a fune invece ha durata triennale, ma la
cosa grave è che è approvato solo dalla Giunta regionale. È vero,
le indicazioni programmatorie generali sono stabilite dalle diverse
normative, ma secondo noi questo fatto rimane agli atti: che dalla
programmazione che era in capo al Consiglio regionale si passa ad
un rapporto che invece è in capo alla Giunta regionale, si tratta
di delegificazione in piena regola.
Mi si permetta un'ultima osservazione che riguarda più il modo
con il quale questo Governo affronta le materie di carattere
generale. Mi sono ricordato che la legge n. 29 era una legge di
insieme, una legge quadro, che cercava di dare un certo ordine, una
certa organicità, metteva insieme diverse normative dei trasporti,
metteva insieme i trasporti su gomma, gli autobus, i trasporti
sulla fune, la rotaia, ossia la legge era una legge quadro, un
cosiddetto "testo unico", era stato fatto uno sforzo enorme. La
produzione normativa successiva ha però di nuovo frammentato il
tutto e questo disegno di legge ne è una conferma attuale. Sta di
fatto che ora la normativa regionale che riguarda i trasporti in
generale è frammentata e dispersa in diverse leggi, e questo
crediamo sia una cosa negativa. Esiste poi una certa propensione
alla complicazione, mi ricordo che il capo III della legge n. 29
era composto di 15 articoli, capo III che riguardava gli impianti a
fune. Lo so, sulla relazione c'è scritto, ma c'è la normativa sugli
appalti, la normativa sui lavori pubblici, ossia bisognava
adattare. Adesso la legge n. 19 che istituisce... il capo III della
legge n. 29... contiene 38 articoli, ossia da 15 si passa a 38; io
terminerei dicendo altro che semplificazione, altro che snellimento
della procedura amministrativa! Mi sembra che si vada nella
direzione esattamente contraria.
Ci risentiremo nel prosieguo della discussione, dopo le risposte
dell'Assessore, per tarare su questo il nostro voto. Dichiaro solo
che non abbiamo presentato emendamenti perché non condividiamo lo
"scheletro" di tale legge, quindi era praticamente impossibile
intervenire sui diversi aspetti, avremmo dovuto presentare su 38
articoli 38 emendamenti.
Presidente
- Se nessun altro chiede di intervenire,
dichiaro chiusa la discussione generale.
La parola all'Assessore al turismo, sport, commercio e
trasporti, Pastoret.
Pastoret (UV)
- Tout d'abord, qu'il me soit permis de
remercier la IV
e
et la II
e
Commission qui se
sont occupées de ce projet de loi, de remercier le rapporteur, M.
Praduroux, qui a travaillé pour donner des éléments d'évaluation à
ce Conseil. Quant au projet de loi, il me semblait qu'il était
clair et qu'on pouvait en déduire toute une série d'éléments déjà à
partir de sa lecture. Je me rends compte de ne pas pouvoir
convaincre M. Venturella, car si on essaie d'imaginer de toucher à
la loi n° 29, on risque d'être iconoclaste puisque c'est quelque
chose qui existe depuis 1997. Moi j'ai déjà dit que la loi n° 29
est une bonne loi et celle-ci est la raison pour laquelle nous ne
l'avons pas modifiée, car elle répond encore à une série d'éléments
afférents à l'organisation des transports collectifs dans notre
région. Cependant, en ce qui concerne ce projet de loi, il n'est
pas comme M. Venturella vient de nous dire, même s'il tient
beaucoup à la loi n° 29, nous faisons une œuvre
d'éclaircissement par rapport au système. Perché, collega
Venturella, lei sa bene che il capo III di quella legge era stato
incastonato all'interno di quella legge per normare il sistema dei
trasporti a fune nell'ottica più che di una legge quadro, di una
legge che avesse una coerenza con alcuni elementi del sistema del
trasporto a fune, che riguardava in particolare il trasporto
pubblico del trasporto a fune, ma questo elemento è stato
conservato, difatti se lei ha letto, come non ho dubbio che abbia
fatto, l'articolo 3 del nuovo disegno di legge dove si parla degli
strumenti pianificatori, si fa riferimento ancora all'articolo 6
della legge n. 29/1997 per quanto riguarda il trasporto pubblico
locale. Vi si fa riferimento perché all'articolo 2 della legge sono
state introdotte delle categorie e mi dispiace che lei non fosse in
Commissione quando ho fatto il parallelo fra le 2 leggi, ma c'era
il collega Bortot, dove ho preso articolo per articolo quelli del
capo III della legge n. 29 e ho fatto il paragone con quelli che si
andavano ad introdurre, che in molti casi hanno ampliato e spiegato
maggiormente i ruoli e le competenze. Difatti all'articolo 2 si
introduce il fatto che le linee funiviarie sono divise in 3
categorie e la prima categoria, quella di cui al punto a), viene
espressamente rimandata all'articolo 6 della legge n. 29. Questo
per dire che non c'era nessuna intenzione di andare a smontare un
sistema, è che tale disposizione all'interno della legge n. 29
ormai non stava più molto bene per alcune ragioni, come ha detto il
relatore.
Ricordo che questo disegno di legge ha delle necessità di
adeguamento, l'entrata in vigore del decreto legislativo n. 79/1998
è passata senza che la legge n. 29 fosse modificata, sono state
trasferite alla Regione tutte le attribuzioni e le funzioni
amministrative degli organi periferici dello Stato in materia di
impianti a fune, ma non abbiamo mai toccato la legge n. 29 e non ci
siamo mai adeguati, mentre avremmo potuto fare delle cose in più.
Su questa legge interviene... è interessata la pre-esistente legge
e quella attuale dalle norme in ambito di appalti - decreto
legislativo n. 163/2006 - e qui vengono riportate delle cose che
sono quelle dello snellimento delle procedure. Si dice: "sia per
quanto riguarda il VIA, sia per quanto riguarda la presentazione
dei progetti e la possibilità degli appalti...", si cerca di dare
un'organizzazione che sia omogenea, questo perlomeno nelle
intenzioni di chi propone questo disegno di legge; tra l'altro, si
prende qui atto della direttiva europea 2000/9 in materia di
impianti a fune. Questo è stato l'insieme delle motivazioni che
hanno portato a mettere mano a tutto questo. Vorrei ricordare - e
mi soffermo sull'elemento che il collega Venturella ha citato in
modo particolare, quello che era previsto all'articolo 38, la
programmazione regionale in passato e quello che viene previsto
all'articolo 4 - che la programmazione regionale in passato era
effettivamente disegnata, come è stato ricordato ai commi 3-4 dal
collega Venturella.
Per quanto riguarda il nuovo articolo 4, in qualche modo tale
articolo dice una cosa che già c'era dall'altra parte: che la
struttura regionale competente in materia di impianti a fune
predispone il rapporto regionale. C'era già prima, ma prima si
poteva predisporre un rapporto di carattere generico; qui se lei ha
letto la legge, cosa di cui non dubito, dice al comma 2 punti a) e
b), e al comma 3, punti a), b), c), d), quali sono gli elementi di
contenuto di questo rapporto, che mi sembra essere la cosa
importante. Rispetto agli elementi di contenuto, è vero che il
rapporto lo approva la Giunta, ma chi lo deve proporre con questi
elementi è la struttura competente, che quindi è tenuta ad
osservare quanto è detto qui e la struttura competente dovrà nel
suo rapporto analizzare lo stato attuale del settore dal punto di
vista tecnico-economico e individuarne le possibili linee di
sviluppo, individuare le situazioni di criticità dei comprensori
sciistici in relazione agli afflussi sugli impianti, sulle piste,
mediante analisi delle frequentazioni e dei bilanci economici. È
stata lasciata aperta questa dicitura, perché lei sa bene che è in
itinere, non sappiamo se dalla prossima legislatura andrà avanti o
meno il disegno di legge del Ministro Lanzillotta che ha inteso
inserire, per quanto riguarda la frequentazione delle piste e degli
impianti di risalita - perché c'è una correlazione fra le 2 -,
tutta una serie di criteri legati a delle analisi e a dei dati di
carattere statistico. Diciamo quindi in tale articolo che gli
uffici predisporranno questo, poi la Giunta prenderà atto e
approverà tale rapporto, per il quale ci sono delle direttrici ben
precise. Il Rapporto regionale degli impianti a fune poi indica i
dati relativi alle caratteristiche di ogni impianto, il che vuol
dire che, se queste non ci sono, quegli impianti non possono
funzionare, quindi c'è una responsabilità che è tutta degli uffici
e la Giunta a tale punto approva questo piano, che contiene tali
elementi. Non sto ad elencarvi altri elementi che lei avrà già
visto, quindi, sotto questo punto di vista, mi sia permesso di dire
che non c'è stata volontà di espropriazione, ma di rendere più
tecnica tale cosa e meno sottoposta a quella che potrebbe essere
una valutazione di carattere politico, perché agli uffici è
demandata tale responsabilità sulla base di parametri.
Per quanto riguarda gli altri elementi, lei avrà potuto vedere
che, rispetto a tutti gli articoli che sono stati puntualmente
ripresi, sono stati ampliati in modo descrittivo, funzionale e di
contenuto rispetto a questo nuovo disegno di legge, che di fatto
ricalca la struttura portante del capo III della legge n. 29.
Ultima cosa: facciamo un'opera di bene, perché facciamo una
pulizia non tanto e non solo del capo III della legge n. 29, ma
anche di tutta una serie di cose che avevamo appiccicato con varie
"omnibus"... e rendiamo questo disegno di legge uno strumento
coerente e congruo dal primo all'ultimo articolo, al di là della
condivisione o meno che ci possa essere sui suoi contenuti dal
punto di vista politico.
Presidente
- Passiamo all'esame dell'ordine del
giorno.
La parola al Consigliere Sandri.
Sandri (PD)
- L'ordine del giorno che era stato
concordato con l'Assessore Marguerettaz recepisce parzialmente e
comunque si inserisce nella prospettiva che il "PD" propone, ossia
quella di coordinare sempre più i comprensori sciistici valdostani
e le società che li gestiscono, in modo da avere come prospettiva
una specifica società per azioni che gestisca i servizi comuni:
questo noi lo riteniamo un passo importante, anche se limitato,
perché va nella direzione di coordinare tale tipo di attività e di
fare delle economie di scala molto importanti. Lo dico con serenità
e chiarezza: abbiamo apprezzato lo sforzo dell'Assessore di venirci
incontro, ma riteniamo che proprio il fatto di non aver accettato
in toto la prospettiva di costituire un'unica società che raggruppi
tutte le società sia un modo perdente psicologicamente e
politicamente di affrontare il tema, perché è evidente che non
sarebbe più possibile, dopo la costituzione di una società unica,
per le dimensioni che questa raggiungerebbe, poter ancora usufruire
di quella esenzione rispetto ai contributi europei che abbiamo
ottenuto qualche anno fa. È proprio questa la sfida: che la nuova
società, ne siamo convinti, non avrebbe più bisogno di aiuti
europei, perché potrebbe "reggersi con le proprie gambe" e potrebbe
avere quella forza economica e operativa che le consentirebbe di
produrre delle energie e delle risorse e di non consumarne, come
invece sta facendo oggi, questa galassia frammentata di piccole
società. È un dibattito aperto su cui ci confronteremo, questo è un
piccolo passo avanti e noi lo apprezziamo particolarmente.
Presidente
- La parola all'Assessore al turismo, sport,
commercio e trasporti, Pastoret.
Pastoret (UV)
- Due brevi osservazioni in relazione a
quanto è stato detto dal collega Sandri, che ringrazio perché ha
fatto la mia esegesi nell'intervento, perché su questo tema già ci
eravamo confrontati su una sua iniziativa alcuni mesi fa in
Consiglio regionale e già allora avevo avuto un titolo, immeritato
peraltro, sulla stampa, perché mi ero pronunciato favorevolmente
rispetto ad un'ipotesi di questo genere. Avevo anche detto una cosa
che tengo a ridire, perché vorrei che fosse conservata nella
memoria del verbale: non tutte le società di impianti a fune della
Valle d'Aosta hanno attualmente la stessa composizione dal punto di
vista societario, ce ne sono di quelle dove l'Amministrazione
regionale è minoritaria, e che quindi bisognava fare attenzione a
non immaginare di poter perlomeno in una prima fase inserire tutte
nello stesso calderone, perché ci sono delle società a maggioranza
di capitale non controllato dalla Regione che potrebbero, solo
sulla base di condizioni favorevoli e di trattative tutto sommato
abbastanza particolari che dovrebbero essere svolte, poter
accettare tale ipotesi. Mentre invece già allora mi ero espresso
dicendo che, per quanto riguardava le partecipate a maggioranza
regionale, questa era una strada che già ci saremmo prefigurati di
seguire. Questa è la ragione per cui votiamo favorevolmente
l'ordine del giorno e lo accettiamo.
Presidente
- Pongo in votazione l'ordine del giorno, che
recita:
Ordine del giorno
Il Consiglio regionale della Valle d'Aosta
Preso atto della prolungata crisi di molte società valdostane
di impianti a fune di proprietà pubblica, regionale e
comunale;
Constatata la frammentazione campanilistica di queste società
che, insieme rappresenterebbero il 70% del mercato valdostano e una
delle principali realtà nazionali ed europee, e che quindi
contengono importanti energie potenziali da economia di
scala;
Ribadita la necessità di dare a questo settore prospettive
economiche positive sia per l'impresa che per i lavoratori e gli
operatori turistici delle località in cui è esercitata
l'attività;
Impegna
la Giunta regionale a predisporre gli opportuni
provvedimenti, anche normativi, per la costituzione di un'unica
società per azioni che raggruppi tutte le partecipazioni di
maggioranza dell'Amministrazione regionale in imprese di impianti
di risalita e che costituisca un importante polo di attrazione
anche per quelle aziende a proprietà maggioritaria comunale, in cui
l'Amministrazione regionale ha una partecipazione di
minoranza.
F.to: Sandri - Fontana Carmela
Consiglieri presenti: 25
Votanti e favorevoli: 21
Astenuti: 4 (Frassy, Lattanzi, Ottoz, Tibaldi)
Il Consiglio approva.
Presidente
- Pongo in votazione l'articolo 1:
Consiglieri presenti: 26
Votanti e favorevoli: 21
Astenuti: 5 (Bortot, Frassy, Lattanzi, Ottoz, Tibaldi)
Il Consiglio approva.
Presidente
- Pongo in votazione l'articolo 2:
Consiglieri presenti: 26
Votanti e favorevoli: 21
Astenuti: 5 (Bortot, Frassy, Lattanzi, Tibaldi, Venturella)
Il Consiglio approva.
Presidente
- Pongo in votazione l'articolo 3:
Consiglieri presenti: 26
Votanti e favorevoli: 23
Astenuti: 3 (Frassy, Lattanzi, Tibaldi)
Il Consiglio approva.
Presidente
- All'articolo 4 vi è l'emendamento n. 1 del
"PD", che è ritirato insieme a tutti gli altri emendamenti di tale
gruppo.
Pongo in votazione l'articolo 4:
Consiglieri presenti: 27
Votanti: 24
Favorevoli: 21
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
Presidente
- Pongo in votazione l'articolo 5:
Consiglieri presenti: 26
Votanti e favorevoli: 20
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 6:
Consiglieri presenti: 26
Votanti e favorevoli: 20
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 7:
Consiglieri presenti: 26
Votanti e favorevoli: 20
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 8:
Consiglieri presenti: 26
Votanti e favorevoli: 20
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 9:
Consiglieri presenti: 26
Votanti e favorevoli: 20
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 10:
Consiglieri presenti: 26
Votanti e favorevoli: 20
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 11:
Consiglieri presenti: 26
Votanti e favorevoli: 20
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 12:
Consiglieri presenti: 26
Votanti e favorevoli: 20
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 13:
Consiglieri presenti: 26
Votanti e favorevoli: 20
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 14:
Consiglieri presenti: 26
Votanti e favorevoli: 20
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 15:
Consiglieri presenti: 26
Votanti e favorevoli: 20
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 16:
Consiglieri presenti: 26
Votanti e favorevoli: 20
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 17:
Consiglieri presenti: 26
Votanti e favorevoli: 20
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 18:
Consiglieri presenti: 26
Votanti e favorevoli: 20
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- All'articolo 19 c'è l'emendamento n. 1
dell'Assessore Pastoret.
La parola all'Assessore al turismo, sport, commercio e
trasporti, Pastoret.
Pastoret (UV)
- Rispetto al parere che ha espresso il
CELVA e una richiesta che era stata presentata dal Consorzio degli
enti locali, introduciamo questo emendamento che mi pare fra
l'altro logico e giusto, dove diremo che per l'esecuzione delle
predette attività, ossia della messa in pristino dei terreni e dei
luoghi quando si dismettono gli impianti, il Consiglio regionale
concorda le modalità e i termini dei lavori con il Comune su cui
insistono le opere, perché il Comune è il tenutario del governo del
territorio.
Presidente
- Do lettura dell'emendamento n. 1
dell'Assessore Pastoret:
Emendamento
Al termine del comma 1 dell'articolo 19 è aggiunto il
seguente periodo: "Per l'esecuzione delle predette attività, il
concessionario concorda le modalità e i termini dei lavori con il
Comune su cui insistono le opere.".
Pongo in votazione l'articolo 19 nel testo così emendato:
Articolo 19
(Restituzione in pristino dei terreni)
1. Nel caso di cessazione della concessione a qualsiasi
titolo, il concessionario è obbligato a proprie spese alla
restituzione in pristino, parziale o totale, del terreno su cui
insistono le opere che realizzano la linea e le opere
complementari, nonché all'asporto del materiale di risulta,
sempreché opere e materiali non abbiano altra destinazione di
pubblica utilità. Per l'esecuzione delle predette attività, il
concessionario concorda le modalità e i termini dei lavori con il
Comune su cui insistono le opere.
2. Qualora il concessionario non provveda alla restituzione
in pristino entro diciotto mesi o entro i termini specificatamente
definiti con deliberazione della Giunta regionale, all'esecuzione
provvede direttamente la Regione e le relative spese sono poste a
carico del concessionario.
Consiglieri presenti: 28
Votanti e favorevoli: 25
Astenuti: 3 (Frassy, Lattanzi, Tibaldi)
Il Consiglio approva.
Presidente
- Pongo in votazione l'articolo 20:
Consiglieri presenti: 29
Votanti e favorevoli: 22
Astenuti: 7 (Bortot, Frassy, Lattanzi, Ottoz, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 21:
Consiglieri presenti: 29
Votanti e favorevoli: 22
Astenuti: 7 (Bortot, Frassy, Lattanzi, Ottoz, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 22:
Consiglieri presenti: 29
Votanti e favorevoli: 22
Astenuti: 7 (Bortot, Frassy, Lattanzi, Ottoz, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 23:
Consiglieri presenti: 29
Votanti e favorevoli: 22
Astenuti: 7 (Bortot, Frassy, Lattanzi, Ottoz, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 24:
Consiglieri presenti: 29
Votanti e favorevoli: 22
Astenuti: 7 (Bortot, Frassy, Lattanzi, Ottoz, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 25:
Consiglieri presenti: 29
Votanti e favorevoli: 22
Astenuti: 7 (Bortot, Frassy, Lattanzi, Ottoz, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 26:
Consiglieri presenti: 29
Votanti e favorevoli: 22
Astenuti: 7 (Bortot, Frassy, Lattanzi, Ottoz, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 27:
Consiglieri presenti: 29
Votanti e favorevoli: 22
Astenuti: 7 (Bortot, Frassy, Lattanzi, Ottoz, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 28:
Consiglieri presenti: 29
Votanti e favorevoli: 22
Astenuti: 7 (Bortot, Frassy, Lattanzi, Ottoz, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 29:
Consiglieri presenti: 29
Votanti e favorevoli: 22
Astenuti: 7 (Bortot, Frassy, Lattanzi, Ottoz, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 30:
Consiglieri presenti: 29
Votanti e favorevoli: 22
Astenuti: 7 (Bortot, Frassy, Lattanzi, Ottoz, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 31:
Consiglieri presenti: 29
Votanti e favorevoli: 22
Astenuti: 7 (Bortot, Frassy, Lattanzi, Ottoz, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 32:
Consiglieri presenti: 29
Votanti e favorevoli: 22
Astenuti: 7 (Bortot, Frassy, Lattanzi, Ottoz, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 33:
Consiglieri presenti: 29
Votanti e favorevoli: 22
Astenuti: 7 (Bortot, Frassy, Lattanzi, Ottoz, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 34:
Consiglieri presenti: 29
Votanti e favorevoli: 22
Astenuti: 7 (Bortot, Frassy, Lattanzi, Ottoz, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 35:
Consiglieri presenti: 29
Votanti e favorevoli: 22
Astenuti: 7 (Bortot, Frassy, Lattanzi, Ottoz, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 36:
Consiglieri presenti: 29
Votanti e favorevoli: 22
Astenuti: 7 (Bortot, Frassy, Lattanzi, Ottoz, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 37:
Consiglieri presenti: 29
Votanti e favorevoli: 22
Astenuti: 7 (Bortot, Frassy, Lattanzi, Ottoz, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 38:
Consiglieri presenti: 29
Votanti e favorevoli: 22
Astenuti: 7 (Bortot, Frassy, Lattanzi, Ottoz, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione il disegno di legge nel
suo complesso:
Consiglieri presenti: 29
Votanti: 25
Favorevoli: 22
Contrari: 3
Astenuti: 4 (Frassy, Lattanzi, Ottoz, Tibaldi)
Il Consiglio approva.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK