Consiglio Regionale della Valle d'Aosta - Oggetto del Consiglio n. 315 del 18 dicembre 2013 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
AMBIENTE
Stoccaggio e smaltimento rifiuti
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 315 del 18 dicembre 2013 - Resoconto
OGGETTO N. 315/XIV - Reiezione di mozione: "Impegno della
Commissione consiliare competente a predisporre una revisione della
legge regionale n. 31/2007 recante disposizioni in materia di
gestione dei rifiuti, nel rispetto dell'esito del referendum
popolare".
Président
- On doit retourner donc au point 24 à l'ordre
du jour. Je donnerais la parole au collègue Cognetta, pour
l'illustration.
Cognetta (M5S)
- Grazie Presidente. Buongiorno a
tutti.
Siamo qui appunto per parlare nuovamente di rifiuti. È un
argomento che, chiaramente, alla luce di quanto è accaduto
ultimamente rispetto alla bocciatura della Corte costituzionale
fatta al referendum che aveva ottenuto un certo risultato, siamo
qui a presentare una mozione che, in sostanza, impegna per due
punti: nel primo punto impegna il Governo regionale affinché
qualsiasi azione volta a pianificare la gestione dei rifiuti non
comprenda o escluda, in sostanza, la possibilità del trattamento a
caldo. Penso che praticamente va nella direzione del referendum. Il
secondo impegno è quello di andare in commissione e, in sostanza,
entro 30 giorni, fare una revisione, o comunque delle modifiche
alla legge, che permettano di attuare quanto si dice al punto uno.
Ora, non c'è un impegno particolarmente gravoso rispetto, diciamo
così, alla soluzione già richiesta a gran voce dai cittadini
valdostani, perché di fatto si va nel senso del referendum, si va
nel senso della soluzione di un probabile problema. In questi
giorni è apparso anche nei nostri uffici il rapporto ARPA, che dice
chiaramente che c'è una situazione che sta cominciando a diventare
critica rispetto alla discarica di Aosta e all'altra di Pontey.
Abbiamo solo 8 anni a disposizione, è scritto in quel documento,
però comincia già a dare delle indicazioni precise rispetto a un
possibile problema che si attuerà negli anni, perché comunque sia,
lo spazio che abbiamo a disposizione, di fatto, ci sta portando poi
a creare un problema che non riusciremo più a gestire: 8 anni nella
gestione dei rifiuti sono davvero pochi, e quindi, in questo senso,
dobbiamo sicuramente muoverci e cercare di sistemare questa
situazione...
Si dà atto che dalle ore 9,09 assume la presidenza il
Vicepresidente André Lanièce.
Lanièce (Presidente)
- Un po' di silenzio, grazie,
lasciate parlare l'oratore...
Cognetta (M5S)
- ...grazie Presidente...quindi, dicevo,
alla luce di tutto questo, vorremmo che si votasse questa mozione
e, di conseguenza, poi andare in commissione e cercare di attuare
delle soluzioni idonee e compatibili con quanto accaduto nel
referendum, con quanto ci ha detto la Corte costituzionale, con
anche la situazione tecnica che si è creata rispetto a una
preassegnazione dell'appalto, in maniera tale da non incorrere in
problemi, ma da non avere il trattamento a caldo. Grazie.
Presidente
- Dichiaro aperta la discussione generale. Ha
chiesto la parola il Consigliere Donzel, ne ha la facoltà.
Donzel (PD-SIN.VDA)
- Grazie Presidente.
Credo che le misurate e opportune parole del collega Cognetta
siano le più adeguate per affrontare una questione su cui sono già
stati versati fiumi di inchiostro e che parte da un principio
fondamentale: la volontà unanime dei 35 Consiglieri di rispettare
la volontà popolare. Quale strada per riuscire a farlo? Noi
proviamo a indicare una riflessione intorno alla possibilità che,
in commissione, si esamini insieme un provvedimento, insieme, un
provvedimento di legge che dia in qualche modo la garanzia ai
cittadini valdostani che la volontà unanime, ripeto, di tutte le
forze politiche, più volte espressa, sia quella di evitare la
realizzazione di impianti a caldo per il trattamento dei rifiuti.
Non è una cosa facile cosa facile dal punto di vista
tecnico-giuridico, l'abbiamo visto anche nei confronti del
referendum, che è stato appunto impugnato dalla Corte
costituzionale, ma un'attenta lettura della sentenza ci fa capire
che, anche in questo campo, la Valle d'Aosta ha degli spazi
legislativi, e quindi spetta un po' a questo Consiglio regionale
esplorare gli spazi legislativi a disposizione per riuscire a dare
una risposta adeguata sul piano legislativo, e che consenta poi di
intervenire dal punto di vista tecnico-operativo in modo sereno,
all'Assessore, a fare quindi quelle che sono invece le scelte che
ci portano verso una gestione di eccellenza, o, come io auspico,
una gestione "rifiuti zero". Questo percorso, a mio avviso, è
possibile. Io spero da questo punto di vista che una corretta
informazione su questo punto sia più che mai auspicabile.
In questi giorni abbiamo assistito un po' a delle scene che sono
estremamente simpatiche e curiose, perché ieri, intervenendo a
difesa del diritto di ogni singolo Sindaco di essere
rispettato...ecco, di tutto questo poi non c'è traccia, anzi,
risulta che qualcuno abbia attentato all'autonomia dei Sindaci.
Faccio i complimenti alla maggioranza per la capacità che ha di
stravolgere nella comunicazione il dibattito in Consiglio
regionale. Spero che domani sui giornali non leggerò che sono
intervenuto a favore del pirogassificatore, perché siamo a questi
livelli, ormai! Non vorrei che poi magari questo intervento
diventasse...ecco, per chiarirci: il fatto che vogliamo lavorare su
questo tema insieme alla maggioranza, non vuol dire che siamo a
favore del pirogassificatore...ecco, facciamo proprio come alle
elementari, mettiamo delle cose semplici, delle asticelle, magari
chi è all'esterno le capisce, sotto forma di comunicazione
televisiva, visto che l'altro tipo di comunicazione sembra far
passare ben altri tipi di informazione... Ci siamo avvezzi,
sappiamo che questo è il confronto che c'è anche in questa Regione,
confronto difficile dal punto di vista della comunicazione, ma lo
affronteremo e cercheremo di farci capire dai cittadini e di essere
più chiari, visto che siamo così confusi dal riuscire, in alcuni
casi, a non essere per nulla capiti, se non addirittura
completamente interpretati in modo opposto.
E quindi, per concludere, io non vedo nessun ostacolo a che sia
votata congiuntamente questa mozione e, soprattutto, che su un tema
così si riesca davvero a fare quel passaggio che più volte abbiamo
auspicato, che al di là del leale e giusto confronto tra logiche di
maggioranza e opposizione, su quei temi che ormai sono patrimonio
comune...non nostro, non della nostra aula, ma patrimonio comune
della cittadinanza valdostana...a noi spetti davvero il dovere di
trovare la sintesi migliore, e quindi auspico una risposta
positiva, in questa direzione, da parte dell'Assessore. Vorrei
chiarire che, nell'interpretazione della nostra mozione, non deve
essere...diciamo dato un giudizio come se la minoranza avesse già
in tasca la legge perfetta che vuole proporre in commissione, ma
l'idea è proprio quella di costruire insieme quello che è lo
strumento legislativo più idoneo per andare a dare una risposta.
Credo che un'apertura così importante su questo tema non possa non
essere raccolta dalla maggioranza.
Presidente
- Grazie. La parola al Consigliere Segretario
Roscio, ne ha la facoltà.
Roscio
(ALPE)
- Grazie Presidente. Buongiorno
colleghi.
Ormai, su queste vicende, si è già detto praticamente tutto e il
contrario di tutto; però siamo arrivati a un punto in cui credo che
bisogna prendere una decisione, se non altro per fare chiarezza nei
confronti...non delle persone che sono qua, in aula, ma delle
persone che sono fuori.
La questione che noi poniamo oggi credo che esuli quasi
completamente da questioni tecniche, è una questione più che altro
politica. Noi stiamo andando a fare un ragionamento che ha più a
che vedere con la politica che con qualche tecnica strana,
complessa, per addetti ai lavori di gestione dei rifiuti, nel senso
che c'è stato un pronunciamento, chiarissimo, da parte della
popolazione valdostana, sull'indirizzo da dare nella questione dei
rifiuti, soprattutto per quanto riguarda lo smaltimento...non siamo
stati in grado di dare una risposta ad oggi, come scelte politiche,
a questa volontà espressa dai cittadini, e credo che noi che siamo
qua dentro abbiamo il dovere di dare una risposta al popolo che è
sovrano, quindi non è che noi dobbiamo stare a discutere se va bene
o non va bene...semplicemente dobbiamo accettare la volontà di chi
ci ha mandato qui, e dare seguito, dare concretezza a quella
volontà.
Allora serve da parte di tutti una presa di posizione che sia
chiara, nel senso che dobbiamo dire tutti, singolarmente e
chiaramente, che cosa vogliamo fare dei rifiuti in Val d'Aosta. Io
vorrei che qua veramente tutti si esprimessero su questa questione,
perché dobbiamo smetterla di farne una questione "minoranza a
favore di una certa cosa, maggioranza a favore di qualcos'altro",
che non ho ancora ben capito che cos'è...cioè qua bisogna essere
chiari, responsabili, e bisogna veramente dare, con chiarezza,
l'idea che si ha della gestione dei rifiuti in Val d'Aosta. Bisogna
anche avere il coraggio di dirlo, a un certo punto, se non si è più
d'accordo sulle scelte dei cittadini!
Vengo a illustrare la mozione, anzi prima vorrei dire due parole
sulla sentenza. La sentenza della Corte costituzionale che, come
premessa, va rispettata, senza troppe storie, non mette in
discussione il referendum, mette in discussione un'altra cosa: dice
che la Regione non può mettersi al di sopra dello Stato. E su
questo penso che concordiamo tutti...cioè, non penso che la Regione
possa andare al di sopra delle esigenze statali...quindi noi
dobbiamo ottemperare a quelle richieste. Ma nella medesima sentenza
c'è scritto che la Regione ha delle facoltà di legiferare...e
vorrei anche vedere, visto che siamo una Regione a Statuto
speciale! La Regione può mettere in piedi delle norme, ovviamente
che non vadano contro le norme statali, che però vadano, da un
lato, a rispettare la volontà degli elettori e, dall'altro, a
garantire una maggior tutela per la salute, anche se questo va
incidentalmente a toccare qualcosa che ha a che fare con
l'ambiente, che è una competenza statale, ed è già stato ribadito
più di una volta, ma la sentenza dice che questa cosa qua si può
fare. Allora, questa cosa qua è tutta politica, non c'è più niente
di tecnico! Sul tecnico noi abbiamo individuato un'opzione, che è
quella di provare a metterci insieme, a scrivere una legge quanto
più concordata, e che tenga conto di tutti questi paletti, per
andare finalmente a dare una risposta ai cittadini, e credo che i
cittadini debbano avere una risposta, a questo punto, visto che è
passato un anno e più, e sono successe molte cose dall'esito
referendario. E, come ha ricordato il collega Cognetta, dobbiamo
farlo non solo perché c'è l'esigenza di rispondere ai cittadini, ma
anche perché noi, con questa gestione dei rifiuti, non possiamo più
andare avanti! Siamo in una situazione critica tale che mantenendo
le cose così come sono adesso andranno a diventare sempre
peggio!
Noi abbiamo basato tutta la nostra gestione dei rifiuti - lo
ribadisco per l'ennesima volta - da 25 anni a questa parte,
esclusivamente sul sistema della discarica, che è il sistema
peggiore che possa esistere, è il sistema peggiore, ce lo dice la
norma a qualsiasi livello. Quindi, non è che la minoranza è per
andare a fare le discariche, la minoranza è per andare a
rispettare, in una legge, la gerarchia che viene dettata dalla
Comunità europea e recepita dallo Stato, che però nella legge
regionale non c'è! Quindi, partendo dall'inizio, andiamo a fare
tutte quelle azioni che servono per avere una gestione d'eccellenza
dei rifiuti, dove la discarica è veramente l'ultimo, l'ultimo atto
da compiere, perché deve essere solo smaltita la parte residuale
dei rifiuti. Su queste cose qua, noi ci dobbiamo prendere la
responsabilità, noi tutti, intendo il Consiglio regionale. Ecco
perché la mozione è suddivisa in due parti. Il punto uno della
mozione va a prendere un impegno politico, nel senso che chiede al
Consiglio, finalmente, di dire in maniera chiara e congiunta,
direi, che in Val d'Aosta noi non abbiamo intenzione...noi
"politicamente", non dal punto di vista legislativo, noi
legislatori valdostani, Consiglio regionale, non vogliamo andare a
fare incenerimento di rifiuti in Val d'Aosta, okay? La parte due
propone un metodo, e su questo si può andare a discutere, su questo
si può anche pensare a trovare una soluzione congiunta, nel senso
che il ragionamento qual è? Fermo restando la volontà politica di
non bruciare i rifiuti e, ovviamente, di dare alla Valle d'Aosta un
sistema di eccellenza...perché non è che diciamo: "questo non lo
vogliamo fare" e non proponiamo niente di alternativo, noi diciamo:
"quella cosa non la facciamo, ma proponiamo un'alternativa che sia
valida, che stia in piedi, anche dal punto di vista economico"...e
poi andrò a spiegare anche questa cosa...
Che cosa vogliamo fare? Noi sappiamo che chi deve fare le leggi
siamo noi, il legislatore regionale è il Consiglio
regionale...credo che questa facoltà nessuno la possa negare. Chi è
che deve fare le leggi, se non il Consiglio regionale? Non devono
farla i giuristi o qualche addetto tecnico ai lavori, perché è una
scelta diversa. Se voi, come maggioranza, avete un'altra proposta
su come risolvere questo problema, noi non diciamo di no, però noi
vi diamo la proposta di andare in commissione a discutere una legge
che vada a normare il problema. Se per voi questa cosa non è
sufficiente, non va bene e non la ritenete condivisibile, vorrei
che però voi, maggioranza, in questa sede, oggi, ci diceste che
cosa avete intenzione di fare per risolvere il problema! Io vorrei
che voi chiariste, una volta per tutte, che intenzioni avete sui
rifiuti e che cosa volete fare per risolvere questo problema!
Sulla questione dei costi, due parole, perché spesso si è detto:
"noi vogliamo fare una gestione che mantenga i costi accettabili
per i cittadini"...su questo penso che siamo tutti d'accordo, nel
senso che non è che noi abbiamo una proposta che vada a spennare i
contribuenti. Tra l'altro, il fatto di aver aspettato molto fino ad
oggi e di aver applicato le leggi in maniera meccanica, direi, così
come vengono, senza nessuna scelta, senza nessun indirizzo, ha
portato dei danni incredibili alla gente (penso che tutti voi
sappiate tutte le proteste che sono state sollevate riguardo alla
TARES).
Allora, nella normativa in questione, che è la legge 31, che a
mio parere è una legge che andava modificata da molto tempo, perché
è una legge obiettivamente mal fatta che non recepisce neanche la
gerarchia europea di gestione dei rifiuti...però, in quella norma
si separano chiaramente due strade di gestione dei rifiuti: la
prima è raccolta e trasporto, che compete alle Comunità montane e
al Comune di Aosta; la seconda è lo smaltimento e il recupero, che
compete alla Regione, per il tramite della società VALECO. Sui
costi bisogna fare attenzione, perché se noi andiamo a vedere anche
le modalità di raccolta più avanzate, come il "porta a porta" che
abbiamo messo in piedi noi, in Valle d'Aosta, andiamo a vedere che
la raccolta "porta a porta" della parte indifferenziata dei
rifiuti, avviene tre volte alla settimana. Allora, per fare la
raccolta tre volte alla settimana in ogni utenza, io devo prendere
un addetto, devo prendere un mezzo che ha dei costi...se io lo
faccio andare tre volte alla settimana, questi costi, ovviamente,
sono moltiplicati per tre in una settimana. Questo perché è
necessario nella nostra situazione? Perché, semplicemente, nella
parte indifferenziata c'è una parte che marcisce, la parte
organica, che puzza, e che quindi ci costringe a fare una raccolta
molto frequente. Nelle realtà che ormai sono arcinote - perché sono
venute anche in Valle d'Aosta, ma ormai su tutti i giornali se ne
parla - questa raccolta non avviene tre volte alla settimana, ma
avviene una volta ogni due settimane e si sta pensando di farla una
volta ogni tre settimane, che vuol dire nove volte in meno rispetto
a noi, vuol dire che i costi di trasporto e di raccolta dei rifiuti
sono di un nono rispetto alla stessa gestione in Valle d'Aosta!
Queste sono realtà su cui non ci si può discutere e riguardano solo
ed esclusivamente la parte di trasporto e raccolta. Quindi se noi
mettiamo insieme un sistema efficiente di raccolta dove si separa
l'organico dal resto, potremmo fare, anche noi, una cosa di questo
genere...io vi dico: perché no?
Sullo smaltimento e il recupero sono andato a vedermi i canoni,
così come dettati da una delibera di Giunta, che viene aggiornata
ogni anno, in base ai costi effettivi dello smaltimento. L'unica
parte di rifiuti che costa, per lo smaltimento, è il rifiuto
indifferenziato, okay? Tutti gli altri rifiuti: la plastica, la
carta, il cartone, il ferro, l'acciaio, l'alluminio, sono
guadagni...sono guadagni, c'è scritto...c'è scritto, poco, perché
non siamo tanto bravi, non siamo tanto bravi da...ma poco non
perché il ritorno sia poco, quanto perché non siamo tanto bravi a
conferire materiale molto puro. Non è un problema del fatto che
COREPLA non paga, perché COREPLA, se siamo in prima fascia, ci dà
quasi 300 euro a tonnellata...poi noi non siamo tanto bravi, stiamo
in seconda...ma ci sarebbe un bel divario, qui! Comunque i costi
sono sull'indifferenziato. La parte differenziata porta profitti!
Allora, il problema valdostano qual è? È che noi portiamo...
Presidente
- Un po' di silenzio, lasciate parlare il
Consigliere Roscio, grazie.
Roscio
(ALPE)
- ...troppo indifferenziata rispetto
alla parte che noi differenziamo. E qui c'è l'anomalia valdostana,
rispetto a realtà più evolute: dove noi andiamo a portare 350 chili
di immondizia indifferenziata per persona all'anno, ci sono
situazioni, non troppo distanti da noi, dove se ne portano 50! Un
abitante della Val di Fiemme...o, meglio, servono 7 abitanti della
Val di Fiemme per fare un abitante della Valle d'Aosta come
produzione di rifiuti indifferenziati! È ovvio che lì ci sono dei
costi! Allora, i costi non sono dovuti a cose strane, sono dovuti
al fatto che noi non stiamo amministrando nella maniera migliore
questo problema.
Sulla TARES, il problema enorme che viene fuori deriva non solo
dal pasticcio normativo che ha fatto il legislatore nazionale e che
continua a fare, cambiando, giorno per giorno, i nomi delle tasse e
anche la natura delle tasse stesse, deriva anche da un fatto
semplice: che noi, né sulla parte fissa della tassa, né sulla parte
variabile, siamo in grado di quantificare il rifiuto e l'utenza,
cioè noi non sappiamo dire quel rifiuto lì da chi proviene e quanto
ne fa. E quindi che cosa succede? L'Amministrazione fa delle stime,
delle stime ma non in base al rifiuto prodotto, in base a quanto è
grande la casa o quanti sono gli abitanti della casa. Ora, io
faccio un esempio banalissimo: il mio vicino di casa, che è da
solo, fa molti più rifiuti di me, che siamo in cinque, eppure io ho
la casa più grande e pago più di lui...non mi sembra normale, no?
Neanche equa, oltretutto! E, come me, ci sono un sacco di cittadini
che tra l'altro sono anche un po' demotivati da questa cosa, perché
molti cittadini molto bravi, che si impegnano, che fanno tutto per
bene, con un tipo di raccolta che noi non siamo in grado di
garantire, efficiente, devono pagare di più rispetto a chi, invece,
si comporta esattamente nella maniera peggiore possibile, cioè non
ottemperando al famoso principio "chi inquina paga"? Su questa cosa
qua noi dobbiamo dare delle risposte!
A nostro avviso, visto che la mozione è stata firmata da tutta
la minoranza, il modo migliore è andare a confrontarsi, e poi, sul
modo per risolvere il problema dal punto di vista normativo, ci
mettiamo un po' d'accordo, non c'è una pregiudiziale su questa
cosa. Però veramente io vorrei che ci fosse...e spero di essere
stato chiaro nell'argomentazione...vorrei che ci fosse da parte di
tutti una presa di posizione chiara, nel senso che io voglio
capire, finalmente, una volta per tutte, in maniera definitiva, che
non si torni su questa questione, se la maggioranza regionale e il
Governo regionale, Assessore, Presidente, vogliono
rispettare...scusate se lo chiedo ancora una volta...se vogliono,
se intendono rispettare la volontà popolare...prima cosa. Vorrei
sapere se per fare questo avete delle idee, cioè cosa pensate di
fare su questa cosa qui e, per favore, ditemi anche i tempi, perché
è troppo tempo che aspettiamo! Noi, ma non noi inteso come
minoranza, noi inteso come tutti i cittadini che ci hanno mandati
qua e come tutti i cittadini che hanno votato al referendum. E
vorrei ricordarvi che i cittadini che hanno votato al referendum
non erano della minoranza, perché sennò il risultato ottenuto non
sarebbe mai arrivato! Era la comunità valdostana che ha preso
questa scelta e quindi riguarda tutti noi. Allora su questa cosa
qua io veramente vi chiederei di fare chiarezza, in maniera
definitiva, una volta per tutte.
Se non volete accettare questa mozione, o parte di questa
mozione, non volete andare a trovare una legge che sistemi e dia
alla Valle d'Aosta l'indirizzo per avere una gestione d'eccellenza,
allora però, veramente, diteci qual è la vostra strategia, diteci
che cosa volete fare e in quali tempi volete realizzare.
Grazie.
Presidente
- Grazie. Siamo sempre in discussione
generale. Ci sono altri colleghi che intendono prendere la parola?
Vi invito a prenotarvi per poter eventualmente fare, come ha
chiesto il collega Bertschy, l'alternanza tra maggioranza e
opposizione. Non ho richieste d'intervento. Qualcuno vuole
intervenire prima che chiuda la discussione generale? Siete
invitati a prenotarvi, per cortesia. Ha chiesto la parola il
Consigliere Bertschy, ne ha la facoltà.
Bertschy
(UVP)
- Grazie Presidente.
Avevo detto sottovoce e avevo richiesto sottovoce di poter
alternare gli interventi, perché è chiaro che chi ha firmato la
mozione non può che portare un contributo, seppur differente come
sensibilità, ma per chi ci segue e per chi ci ascolta, per gli
organi di stampa, sarebbe comprensibile capire quali sono le
posizioni su questo tema, che non è proprio un tema come quello di
ieri sera, di qualche mozione che è passata un po' più
velocemente...è un tema che ha un'importanza vitale per questo
argomento, ma anche per la comunità. Quindi mi fa strano che i
Capigruppo dei due movimenti di maggioranza non abbiano niente da
dire nella discussione generale, probabilmente parleranno dopo di
noi...e sennò le cose sono già state decise ed è inutile che
discutiamo, ecco. È veramente un peccato. Allora, le cose che sono
state enunciate, anche proprio per non ripeterci, visto che siamo
quattro gruppi che abbiamo sostenuto queste posizioni, sono le
nostre posizioni, sono posizioni che vanno da un aspetto più
tecnico, che vede il collega Roscio rappresentare in maniera
perfetta le nostre posizioni, agli aspetti più politici.
Quello che come UVP vogliamo far risaltare è che, a distanza di
un anno, a distanza di una situazione che ha creato una pressione
importante sulla comunità rispetto a un argomento che, fino ad
allora, era stato trattato esclusivamente in termini tecnici, ha
creato appunto una forte attenzione di tutti, siamo arrivati a un
referendum e ci siamo detti cosa dovevamo fare...a distanza di un
anno siamo ancora qui, a capire cosa succede. È vero, la Corte
costituzionale si è espressa e ha detto delle cose; ha detto delle
cose che però non hanno in assoluto permesso di non poterne dire
delle altre. Senza andare su piani giuridici che interessano anche
un po' meno gli aspetti politici, sarebbe bello enunciare, non solo
in conferenza stampa o davanti alle televisioni, ma con
dichiarazioni ufficiali in Consiglio regionale, che la volontà
popolare la vogliamo far rispettare, che siamo disponibili a
modificare la legge per andare in questa direzione. Questo è quello
che noi ci aspettiamo da una discussione politica. Perché la
modifica della legge per tutelare anche future attività
amministrative, rispetto a quello che è già stato fatto sul
pirogassificatore, si può fare, e si può fare un percorso che
permetta anche di fare degli approfondimenti futuri. Quindi
rispetto al tema dei rifiuti noi siamo andati avanti, anche se
siamo stati fermi.
Rispetto al referendum le cose sono cambiate, la sensibilità
della gente è cambiata. Grazie al referendum si sono approfonditi
temi che non si erano mai approfonditi; la tutela della salute è
venuta prima di tanti piccoli particolari che non erano stati
osservati, e le recenti audizioni...abbiamo chiamato qua un grande
esperto americano...e il Presidente della Commissione, Borrello, si
è fatto portavoce di audizioni importanti e anche di attività
importanti fuori dal Consiglio. Siamo stati tutti contenti di dire
che il futuro della Valle d'Aosta deve andare verso "rifiuti zero".
Però "rifiuti zero" lo si fa se si entra decisamente nella cultura
della gente e si comincia a pensar diversamente l'aspetto dei
rifiuti, e soprattutto si comincia a fare un percorso, tutti
insieme, senza lasciare fuori quei "Comuni virtuosi" che con
"Assessori virtuosi", che lodiamo per la loro "virtuosità" come
quella dell'Assessore al Comune di Aosta, Delio Donzel, vanno più
avanti del Consiglio regionale e riescono ad avere posizioni
politiche differenti dalle posizioni politiche dei gruppi in
Consiglio regionale. Ben venga, ben venga l'Assessore della Stella
Alpina che pensa al compostaggio domestico, quando qui, la Stella
Alpina, sta ancora maturando pubblicamente una scelta differente,
ecco! Allora sotto questo aspetto noi anche speriamo che ci siano
poi dei chiarimenti e dei raggiungimenti livellati verso l'alto,
verso chi è già andato in avanti...speriamo non tornando
indietro!
È un tema, questo dei rifiuti, che ci interessa, perché quello
che è qua fuori, quando veniamo su dalla Bassa Valle...e chi vive
qui intorno credo che viva questa situazione ancora in maniera
peggiore di noi...bisogna intervenire! Tutta quella roba che
portiamo là dentro, che potrebbe essere distinta, trattata, e
puzzare meno per la città, e puzzare meno per chi ci abita intorno,
è ancora lì, e non si fanno scelte! O che non ci sia una semplice
conclusione che la Corte costituzionale ha leso un diritto e noi,
ancora una volta, non vogliamo difendere la nostra Autonomia!
Questa è la nostra posizione: noi la nostra Autonomia la
possiamo difendere con una legge che vada nella direzione di
tutelare anche chi oggi amministra. E noi vogliamo andare in quella
direzione lì, con un'evoluzione, che non è più un semplice "no
piro", "sì piro": vogliamo che la Valle d'Aosta vada nella
direzione di avere una gestione dei rifiuti, che ci permetta di
vedere per le prossime generazioni una riduzione, una rivalutazione
anche di un sistema di vivere, un pensare diversamente e anche
dello stare nelle nostre famiglie, nei nostri piccoli paesi,
riprendere le vecchie tradizioni, e fare praticamente quello che
sapevano fare i nostri vecchi, i nostri anziani, le nostre
famiglie. Questa è la nostra posizione. Siamo consapevoli che ci
sono degli scogli giuridici da superare, sappiamo e siamo anche
consapevoli che ci sono i percorsi per poterlo fare e abbiamo anche
già la documentazione per poter procedere. La volontà popolare la
vogliamo rispettare, non solo oggi, con le dichiarazioni stampa, ma
con un impegno preciso, politico, e speriamo di trovarlo anche da
parte dei gruppi di maggioranza.
Presidente
- Grazie. Ha chiesto la parola il Consigliere
Perron, ne ha facoltà.
Perron (UV) -
Grazie Presidente.
Apprezzando il tono pacato col quale questo tema è stato
proposto, riprendiamo un argomento che aveva ed ha profondamente
diviso la comunità, ma ha profondamente diviso anche la politica:
diviso sulle visioni, diviso sulle scelte, diviso anche sui
comportamenti.
Ora, noi tutti certamente conveniamo che sul tema dei rifiuti
una soluzione vada trovata; questo senz'altro, perché è vero,
l'abbiamo sottolineato da tempo, la situazione è critica, viviamo
una situazione di urgenza su questo tema. Ci sono state delle
soluzioni, che venivano evocate poc'anzi...penso alla soluzione del
Comune di Aosta, anche noi guardiamo con curiosità a questa
soluzione...nel senso che se possono rappresentare dei momenti di
novità, le scelte adottate, le studieremo per altre soluzioni.
Certo è che questa materia così difficile, per la cui soluzione
sono necessarie delle scelte, necessita, collega e colleghi, di una
lunga programmazione.
Io mi permetto di sottolineare che noi, collega Bertschy, una
scelta l'avevamo fatta. Non è vero che non era stata avanzata una
scelta, una scelta era stata individuata. Quindi noi avevamo
immaginato un percorso che, in qualche modo, avesse guardato al
futuro evitando gli errori del passato, perché nonostante la strada
dell'ambientalismo sia in qualche modo lastricata di buone
intenzioni, molti, collega Roscio, sono gli impianti di trattamento
meccanico e di compostaggio che non hanno mantenuto le promesse.
Lei, molto abilmente, evoca certi passaggi, ma ne omette altri, che
lei certamente - avendo studiato molto più di noi questa materia -
conosce. Avevamo immaginato una soluzione che rispettasse gli
obblighi di legge, tutti, quindi dalla gerarchia delle fonti che
lei citava, la normativa europea, la normativa italiana, la
normativa regionale.
Sulla normativa italiana, io voglio ricordare un richiamo molto
forte, molto forte, che noi sottolineammo già in campagna
referendaria. Parlo del Ministero dell'ambiente e della tutela del
territorio, che evocava certi passaggi e, anche all'epoca del
referendum, metteva in evidenza certi comportamenti: il primo era
che la Regione doveva assolutamente mettersi nelle migliori
condizioni possibili per chiudere il ciclo dei rifiuti nel proprio
territorio, nel proprio territorio. Ecco il motivo di una certa
scelta che avevamo fatto, evitando - sottolineo "evitando" - il
trasferimento dei rifiuti in altre Regioni o in altre Nazioni. Il
secondo aspetto che metteva in evidenza era che l'uso delle
tecnologie a disposizione, che andava ricercato - cosa che è stata
fatta - doveva privilegiare l'ordine di priorità fissato dalle
direttive comunitarie, evitando, per quanto possibile - e su questo
conveniamo - l'uso delle discariche. Quindi in qualche modo noi
eravamo andati in questa direzione, perché la normativa prevedeva
che gli impianti di trattamento a caldo possono, "possono" essere
rispettosi della salute delle popolazioni vicine, se realizzati con
tutti gli accorgimenti nella limitazione delle emissioni in
atmosfera, nel rispetto delle direttive comunitarie. Quindi i loro
livelli di emissione in atmosfera comportano un rischio per la
salute inferiore rispetto a quello di altre attività, ad esempio la
discarica a cielo aperto, connesso alla gestione dei rifiuti, che
rischierebbero o risulterebbero incrementati in assenza di questi
impianti. Quindi, per dire che noi avevamo fatto una scelta di un
certo tipo ed era stata una scelta non improvvisata, una scelta
meditata, che questo Consiglio da tempo aveva indirizzato.
Ricordo che, a parte il gruppo dell'ALPE, mi sembra...io non ero
in aula in quella legislatura, ma la scelta di andare verso il
pirogassificatore fu una scelta del Consiglio approvata da 30
Consiglieri su 35, con un'astensione del gruppo
dell'ALPE...peraltro non c'era ancora una maggioranza allargata,
per dircela tutta, quindi anche componenti dell'allora minoranza
votarono a favore di questo procedimento, e pertanto non ci sembra
che fosse stata una scelta imposta. A noi sembrava di aver proposto
una scelta che avesse garantito l'Autonomia della Valle d'Aosta, e
spiego: con tempi e costi certi. Perché adesso, scusi, lei evoca la
questione della TARES...cosa c'entra? Io apprezzo anche la sua
abilità, ma cosa c'entra la questione della TARES con tutto il
ragionamento che stiamo facendo? ...Se vogliamo discutere in modo
pacato e serio...o io non ho capito, ma mi si spieghi qual è il
nesso della TARES con l'argomento di cui stiamo parlando!
Noi avevamo immaginato di fare una scelta che fosse in linea con
costi certi - se non addirittura più bassi - come quelli delle
Regioni più evolute, che permettesse quindi di valorizzare e di
recuperare nel modo migliore i rifiuti, mettendo a disposizione di
tutta la comunità l'energia elettrica che in essi è contenuta; ma
soprattutto avevamo fatto una scelta che voleva essere rispettosa
della salute dell'uomo e dell'ambiente, nel senso che noi
rifiutiamo, lo diciamo con pacatezza, rifiutiamo tutta una serie di
accuse, che ci erano già state mosse circa scelte che fossero
andate nella direzione di danneggiare la salute dei cittadini. Noi
abbiamo fatto quella scelta con senso di responsabilità, guardando
alle tecnologie più evolute che nel mondo e in Europa si potevano
trovare su questo argomento. Un referendum popolare ha bocciato
questa scelta...mi permetto, in punta di piedi, di dire che è stato
bocciato dal 48 percento della popolazione, esiste un 52 percento
che non si è espresso...ma teniamo conto di quel 48 percento che ha
contribuito a validare il quorum del referendum...esiste comunque
un 52 percento di popolazione che non si è espresso! Ciò detto...io
voglio solo dire, collega Morelli, che in quel 48 percento non era
neanche completamente tutto a favore, quindi la percentuale del
favore era ancora più bassa ma lo dico con rispetto, poi avremo
modo di approfondire ancora.
Io semplicemente ritengo - l'avevamo detto e non voglio
rievocare altri passaggi - che questa scelta era una scelta
all'avanguardia, collega Bertschy, che rispettava le tradizioni
della Valle d'Aosta...perché, attenzione, se andiamo a evocare sul
tema dei rifiuti le tradizioni della Valle d'Aosta, le tradizioni
della Valle d'Aosta erano quelle di bruciare i rifiuti! Quando si
fa la manutenzione nei prati, la direzione storica della Valle
d'Aosta era quella di bruciare i rifiuti. Quale vergogna, collega
Gerandin? Lo sa meglio di me!
Presidente
- Non interrompete, potrete parlare dopo,
grazie.
Perron (UV)
- ...Io semplicemente ritengo che il tema sia
stato al tempo fortemente politicizzato. Ricordo molto bene, per
essere chiari, un'intervista del collega Roscio, in data 11
dicembre 2012, quando, a precisa domanda gli si chiese: ma lei,
collega Roscio, sarebbe tentato da un'esperienza in politica? La
risposta fu:
"Assolutamente no, perché non ho ambizioni di
questo tipo e la politica è una cosa che assolutamente non mi
tenta, potrebbe essere un'esperienza interessante, ma fare il
Consigliere è una cosa che non mi stimola"
. Poi, voglio dire,
collega Roscio, ognuno è libero di fare le sue cose...io credo
semplicemente che l'esperienza in Valle Virtuosa, molto
intelligentemente, le sia servita anche per fare immaginare un
certo tipo di percorso, che rispettiamo, ma certamente questo suo
distacco dalla politica...abbiamo poi verificato che così non è
stato...non è stato tanto forte!
Semplicemente noi rispettiamo quanto è avvenuto. Voglio solo
dire che su questa materia non mi pare che sia lei nella condizione
di dettare delle linee, e mi pare anche di capire che non esiste un
atteggiamento univoco all'interno della minoranza per cui questa
richiesta di andare in commissione non è unanime io credo che
abbiamo bisogno di un approfondimento, perché mi pare che la linea
del collega Roscio è una linea diversa, o leggermente diversa da
quella che ha esposto molto bene, nella sua illustrazione, il
collega Cognetta, e sia leggermente diversa anche da quella che ha
avanzato il collega Donzel. Qui è da capire! O c'è una linea comune
da parte della minoranza sulla quale discutiamo e cerchiamo di
capire, o c'è una distinzione all'interno della minoranza
stessa.
Semplicemente io credo che dobbiamo ricordare che è intervenuta
una sentenza, una sentenza della Corte costituzionale molto chiara,
che ha dichiarato che un passaggio che è stato fatto non era
ammissibile, che ha fissato certi percorsi e ne ha detti di altri.
Sarebbe opportuno anche ricordare che la comunità valdostana ha
dovuto spendere circa 500 mila euro per sostenere un referendum che
si è rivelato inutile...ma questo, quando si parla di "costi della
politica" non viene evocato... Non abbiamo ancora nel nostro
sistema giuridico e politico, come il sistema svizzero, che per
ogni scelta dobbiamo fare il referendum, quindi al momento questo
referendum, in qualche modo...non dico che sia stato inutile, ma
certamente non è stato corretto. È una sentenza che ci impone, in
qualche modo, un certo tipo di percorso, del quale, credo, anche da
un punto di vista giuridico e legale, si debba assolutamente tener
conto; quindi un certo tipo di ragionamento che si immaginava,
aprioristicamente non è possibile farlo, e dal mio punto di vista
questo...almeno per una certa parte di deliberato della mozione, è
assolutamente in controtendenza con quanto è possibile immaginare
di accogliere.
C'è un altro aspetto che non si evoca mai, io non so se vorrà
farlo l'Assessore...che è l'aspetto di come la Regione si pone nei
confronti anche di chi è aggiudicatario del lavoro, perché questo è
un altro di quegli aspetti molto delicati nei quali non c'entra la
politica, ma per chi vuole fare una corretta amministrazione, visti
gli importi dell'appalto che era stato messo in piedi, è un aspetto
del quale chi fa una sana e corretta amministrazione deve
certamente tener conto. È un aspetto estremamente delicato,
estremamente delicato.
Allora, io penso che la scelta su questo tipo di trattamento sia
una scelta che rimane aperta. Noi, anche dal nostro punto di vista,
ribadiamo la nostra volontà nel rispetto di quella che è stata una
volontà popolare, che si è espressa, e quindi di andare in questa
direzione...ma anche per dire che un certo tipo di scelta
aprioristicamente rimane aperta e c'è la necessità di discuterne.
Certamente una soluzione va trovata, perché non è con gli slogan
che si accontentano tutti, che si trovano le soluzioni a questo
problema. La Giunta regionale traccerà un percorso, individuerà una
soluzione, definirà una linea e, dal nostro punto di vista,
sosterremo la linea che il Governo regionale traccerà su questa
materia.
Si dà atto che dalle ore 9,52 la Presidenza è assunta dalla
Presidente Emily Rini.
Rini (Président)
- Merci. La parole au collègue
Ferrero.
Ferrero (M5S) -
Grazie Presidente.
A me pare che ci sia la necessità di riportare un attimo, sia i
colleghi della minoranza, sia i colleghi della maggioranza sul
pezzo, perché se andiamo a vedere il contenuto della mozione, è un
contenuto che non è che va a trattare aspetti di carattere tecnico,
ma sono, diciamo, contenuti di carattere politico, e forse dobbiamo
tutti tornare un po' sul pezzo. Quindi ci sono state sicuramente
delle dinamiche di esposizione dei fatti che hanno fuorviato un
pochettino.
Cosa è successo prima, cioè la storia che sta alla base delle
scelte del referendum, di tutto quello che c'è stato, sinceramente
a questo punto ha poca importanza, secondo noi...chi ha votato in
Consiglio e cosa ha poca importanza. Noi prendiamo come base
l'espressione che c'è stata dei valdostani nel referendum: da
quella dobbiamo partire e su quella stiamo ragionando con la
mozione che abbiamo presentato. Gli aspetti tecnici, quello che
vogliamo...possiamo continuare qui per anni a confrontarci, ci
saranno due tesi: una parte la vedrà in un modo, l'altra
nell'altra, ma...i valdostani? ...quelli che sono andati a votare,
quelli che hanno voluto partecipare, in stragrande maggioranza si
sono espressi affinché non ci sia incenerimento o comunque
combustione, qualsiasi tipo di falò dei rifiuti in Valle d'Aosta.
Da questa cosa dobbiamo partire e da questa cosa ovviamente
partiamo anche in minoranza con sensibilità diverse, certo...c'è
qualcuno che la vede in maniera più magari tecnica, qualcuno in
maniera più politica, ma l'obiettivo della minoranza - questo deve
essere chiaro - è comune: niente inceneritori, non si brucerà nulla
in Valle d'Aosta! Da questo cosa deriva? Deriva una cosa molto
semplice.
Nella mozione, al di là di ore di parole che possiamo enunciare
in quest'aula, noi vogliamo sapere una cosa molto semplice, i
valdostani vogliono sapere una cosa molto semplice: questa Giunta,
l'Assessore, sono in grado di impegnarsi formalmente e dire, una
volta per tutte, che si andrà verso un sistema di trattamento a
freddo dei rifiuti e, di conseguenza, si sposerà la tesi che è
stata votata dalla maggioranza dei valdostani? È inutile che stiamo
a contarcela e suonarcela qui, ognuno con le sue tesi! Questo
vogliamo sapere! Siete in grado di impegnarvi? Poi, i tempi li
vedremo...ma siete in grado di impegnarvi, di dirci una volta per
tutte: "una fase è passata, prendiamo atto dell'esito del
referendum e, di conseguenza, andiamo in quella direzione", perché
sennò, sinceramente, è inutile che stiamo poi delle ore a fare i
bei discorsi sulla Dichiarazione di Chivasso, dove si dice che è
importante decidere a livello locale, dove si fa riferimento alla
Svizzera, alle realtà cantonali, in cui anche quando costruiscono
una struttura di medie dimensioni addirittura si interpellano i
cittadini e poi dopo qui cosa si fa? Si fa il referendum...ah, la
Corte costituzionale ha detto "no", e allora ce ne freghiamo! È
questo che vogliamo sapere, non è che vogliamo sapere tante cose! È
un sì o un no! Tenete conto del referendum e archiviate la
"questione inceneritore" oppure andiamo avanti? È una domanda molto
semplice.
Io pregherei anche tutti i colleghi di stare sul pezzo e di
andare...per vedere, una volta per tutte, e chiarirci...ci sarà una
maggioranza e una minoranza, si capirà chi sta da una parte e chi
sta dall'altra. Le questioni tecniche, sinceramente, lasciamocele
alle spalle! Noi non vogliamo bruciare e ci basta questo.
Président
- Merci. La parole au collègue Chatrian.
Chatrian (ALPE)
- Sì, grazie Presidente.
Il collega Roscio ha evidenziato molto bene...ed illustrato
molto bene questa mozione presentata a più mani da tutta la
minoranza. Qualche considerazione. Ho apprezzato i toni pacati del
collega Consigliere Perron, ma, al di là dei toni pacati, mi è
sembrato di vedere un vecchio film in bianco e nero, con le
righette, e non si capiscono bene le frasi, non si vedono bene le
fotografie, perché...un ottimo intervento, ma fuori tempo massimo,
fuori luogo, assolutamente...come si può dire? non classificato,
N.C.? o...praticamente, per quanto riguarda i contenuti dal punto
di vista politico, mi è sembrato di ritornare nella passata
legislatura. Penso che, al di là di chi ha votato o non ha votato,
non voglio neanche entrare nel merito, la popolazione si è
pronunciata! Punto...e, a capo. Non voglio parlare di percentuali,
punto e a capo; i "sì", comunque, avrebbero raggiunto il quorum,
punto e a capo. Sulla linea comune, tranquillo, collega Perron,
abbiamo le idee chiare come minoranza, abbiamo tecnici, abbiamo una
certezza dal punto di vista politico di qual è la strada, il
percorso da seguire e soprattutto da dare corso e dare gambe;
minoranza quindi molto compatta nella sostanza e nella forma e
anche dal punto di vista tecnico.
Vorrei fare solo un passaggio ulteriore. Lei ha fatto questo
passaggio che colgo:
"la Giunta traccerà il
percorso"
...ecco, mi faccia fare un passo indietro, la
battaglia in questi cinque mesi è ridare invece dignità a questo
Consiglio, no? Riaccentrare il ruolo a questo Consiglio...ecco, noi
vorremmo essere della partita, collega Perron, e non vogliamo
delegare al Governo regionale il percorso. Vogliamo invece che
questo Consiglio si posizioni e vada a riscrivere la legge, scritto
nero su bianco su quest'impegno, su questa mozione. Vogliamo essere
attori e non invece delle comparse su questo tema e penso che la
popolazione, che si è pronunciata ormai tredici mesi fa, abbia dato
contezza e chiarezza sulla soluzione e soprattutto sul percorso.
Adesso tocca a noi metterlo in atto, applicarlo, e soprattutto
trovare delle soluzioni.
Un'ultima riflessione: ieri abbiamo discusso il disegno di legge
n. 10...non c'entra assolutamente nulla con questa mozione...a
maggioranza il Governo regionale ha allocato delle risorse per non
farle disimpegnare per il sistema Valle d'Aosta, i quattro milioni
e mezzo di euro dei progetti FSE e noi, gruppo di ALPE...il
sottoscritto ha rilevato la lentezza della macchina amministrativa,
della politica. Su questo io direi che forse dovremmo essere un po'
più rapidi, invece di parlare del passato, forse dovremmo essere
rapidissimi a mettere in campo delle soluzioni, a modificare la
legge, ad impegnarci tutti come Consiglio regionale, a meno che ci
siano delle idee diverse. Ecco, se invece le idee sono diverse...e
a questo punto la popolazione che si è pronunciata il 18 novembre
2012...vengono ribaltate, ditecelo! Ditecelo chiaramente, ditecelo
su questa mozione! Prenderemo atto e noi faremo le azioni che
dovremo fare come eletti, come responsabili, comunque, che devono
invece dare corso al fatto che i valdostani si sono pronunciati il
18 novembre 2012, ma diteci, nero su bianco, in maniera chiara che
cosa pensate di fare! Grazie.
Presidente
- Grazie. Altri, in discussione generale? Non
ci sono altre richieste d'intervento? Ha chiesto la parola il
collega Donzel.
Donzel (PD-SIN.VDA) -
Un piccolo chiarimento per far
capire che non ci sono posizioni diverse nella minoranza: c'è
un'unica posizione, che è quella che non vuole la costruzione di un
pirogassificatore.
Io penso sia una posizione unica di questo Consiglio regionale,
penso che tutto questo Consiglio regionale non voglia la
realizzazione di un pirogassificatore, perché penso che nessuno di
noi vuol fare la fine di quelli che tanto gridarono contro un
pirogassificatore, in una città italiana, tanto che lo costruirono!
Allora, nessuno di noi, visti gli impegni che abbiamo preso tutti,
vogliamo percorrere questo. Siamo di fronte a un confronto
delicato, oggi, perché c'è stato un delicatissimo passaggio di una
sentenza, sennò ben altri sarebbero i toni, collega Perron, sarebbe
uno scontro molto più acceso, le dico che non sono un tipo che si
tira indietro...ecco, insomma, le diremmo: "vediamo subito, domani
mattina"...beh, però dobbiamo anche avere quel senso di
responsabilità che c'è il momento della battaglia politica e poi ci
sono anche da superare degli scogli tecnici non indifferenti.
Allora, la minoranza sta chiedendo di affrontare insieme questo
passaggio tecnico...se poi l'abbiamo scritto in modo non proprio
perfetto, qualcuno ha sentito animarsi dentro vecchi rancori,
vecchie insoddisfazioni di risultati politici che non gli sono
andati tanto bene...io direi che compito del vero politico è
guardare sempre più al futuro che al passato, e dagli errori del
passato imparare per fare meglio in futuro, o dalle cose buone
fatte in passato...poi non è che tutto è sempre stato fatto male,
ma continuare sulla strada per fare meglio. Si può affrontare
davanti alla comunità valdostana un tema così importante, così
coinvolgente...che non è più un tema di una parte, qui non siamo
più al vecchio scontro tra ambientalisti da una parte e non
ambientalisti dall'altra! Su questo tema, che è un tema di
gestione, che è un tema che non è solo un confronto ambientale,
siamo tutti coinvolti! Tutti vogliamo la gestione migliore
possibile all'interno del quadro che tutti abbiamo riconosciuto
essere stato tracciato da una grande partecipazione popolare.
Allora, si può dimostrare che siamo in grado di combattere, di
confrontarci a muso duro su tante questioni dove prevale la
spaccatura politica e abbiamo però la freddezza, la lucidità,
laddove comunque riconosciamo che un intervento esterno, quello
Stato, interviene a limitare, a condizionare quella che è una
potestà regionale. È legittima, la sentenza dice una certa cosa,
assume certe prerogative per lo Stato, ma non dice che noi non
abbiamo più nessuno spazio legislativo nel merito, ce lo restringe
(questo dicono i tecnici). Vogliamo "insieme" esplorare questo
spazio? Vogliamo "insieme" costruire questo percorso mettendo la
nostra passione, le piccole competenze tecniche e giuridiche che
abbiamo anche nel nostro campo, insieme alle competenze tecniche e
giuridiche dell'Assessorato per uscire da questa
impasse
?
Oppure vogliamo giocare al primo della classe? Voglio mettermi in
ultima fila, non mi interessa che questo problema lo risolva il
campione di turno, l'Assessore, il Presidente della Regione, mi
interessa che domani mattina i cittadini valdostani dicano: "beh,
abbiamo la crisi economica, abbiamo tutto che non funziona, niente
che va...però, su questa situazione delicata che si è venuta a
creare in Valle d'Aosta, si è visto un Consiglio regionale che ha
avuto la lucidità di non uscire nella solita scaramuccia
maggioranza-minoranza, perché qui c'era qualcosa che non era una
battaglia ideologica". Non si voleva dire chi è il primo, chi ha
visto più lungo, chi ha visto di lato...si voleva riuscire a
trovare una soluzione che è molto importante in campo autonomista,
perché riuscire comunque, noi, a trovare una norma che ci faccia
uscire da questa
impasse
della sentenza, ma che comunque ci
rassicuri rispetto a evoluzioni che potrebbero esserci in ambito di
ricorsi contro la Regione e quant'altro, secondo me è un atto di
assoluta responsabilità! Poi, se neanche in questo caso si andrà in
questa direzione, come ahimè spesso succede...figuriamoci, a
livello nazionale sono tre anni che parliamo di avere la
responsabilità di fare la legge elettorale, tutti quanti dentro a
non azzeccarne una...ma riusciamo su questo, visto proprio questo
senso di pervasività...io non voglio neanche andare a recuperare
questo confronto, chi ha votato di più per il pirogassificatore,
maggioranza, minoranza...è stato talmente coinvolgente per tutta la
comunità valdostana, sia per quella che io considero la maggioranza
che è andata a votare, sia per chi ha fatto altre scelte, che una
risposta univoca è davvero un momento importante di lungimiranza
politica per tutti, perché oggi governate voi, domani governeremo
noi, vogliamo governare in una condizione che sia gestibile, sia
una condizione che vogliamo tutti! Quindi questa scelta non è una
scelta perché uno si è fatto la sua strada, è la scelta che serve a
dare una risposta ai valdostani.
Allora, io dico: sentire atti di responsabilità, di serietà così
alta da parte anche di movimenti che alle volte sono tacciati di
essere...noi, del PD, siamo notoriamente un partito molto moderato,
sereno, tranquillo, ma anche i colleghi del Movimento Cinque Stelle
vengono qui con il ramoscello d'ulivo in mano, eccetera...io dico
perché buttare via un'opportunità di mettere insieme 35 Consiglieri
regionali? Perché buttare via un'opportunità così? Ci sono, e qui
guardo l'esperienza che è seduta sui banchi della maggioranza, il
Capogruppo dell'Union è stato Presidente del Consiglio, ci sono
tutte le soluzioni di per uscire da questa vicenda, non nello
scontro tra maggioranza e minoranza, ma per trovare l'accordo su
una mozione condivisa, almeno su questa cosa che dilania la Valle
d'Aosta da due anni! Cerchiamo di impostarla, in questi cinque anni
che abbiamo davanti, con un altro percorso! E poi, se non saremo
capaci, avremo fallito e faremo le nostre battaglie di quartierino,
diremo: "ero più bravo io di te, io avevo detto, avevo visto, e lui
ha fatto quello, e lo Stato nemico, il referendum"...ai cittadini
non importerà niente! I cittadini diranno: "ancora una volta, la
politica, tutta la politica ha fallito".
Vi chiedo, oggi, almeno su questo tema, che è un tema che è
stato così coinvolgente, di dare insieme una risposta di tipo
diverso, visto che la minoranza ha una posizione unica ma di
apertura. Poi, naturalmente, ognuno ha le sue singole idee su come
vuole fare questa cosa piuttosto che un altro, ma sul tema generale
c'è una posizione unica di apertura per risolvere l'
impasse
legislativa, anche su due
step
...cioè la grande visione
della riforma legislativa abbozzata dal collega Roscio può avere
dei tempi molto più lunghi, ma si può trovare magari una risposta
immediata all'
impasse
tecnica che si è venuta a creare. Di
più, francamente, oggi non saprei cosa dirvi.
Président
- Merci. La parole au collègue Bertin.
Bertin (ALPE) -
Grazie Presidente.
Se c'è qualcun altro della maggioranza, io lascio, per
alternanza, la parola...va bene.
Questo argomento, collega Perron, è stato trattato per tutta
l'intera legislatura passata; una scelta l'avevate fatta, questo è
sicuro, ma è stata una scelta bocciata dai cittadini valdostani, e
questo suo tentativo di rimettere in discussione in modo piuttosto
artificiale questa cosa...francamente non me lo aspettavo e mi
sembra fuori luogo. Questo discorso delle maggioranze, addirittura
il costo del referendum...sui costi vorrei ricordare che si sono
spesi 2 milioni di euro, 2 milioni in consulenze per costruire, per
immaginare un trattamento a caldo dei rifiuti con consulenti - più
o meno sempre gli stessi - che tra l'altro davano anche pareri
contradditori: qualche anno prima dicevano che il pirogassificatore
era una forma dichiaratamente inadatta alla realtà valdostana e,
stranamente, alcuni anni dopo, ne erano i fautori...malgrado
quello, si sono spesi 2 milioni di euro su questo percorso in
consulenza. Se andiamo a vedere i costi, in generale, voglio dire:
certamente il referendum è stato un momento di democrazia e di
partecipazione...il costo dei 550 mila euro non mi sembra proprio
il caso di tirarlo fuori, come argomentazione, anche per cercare il
modo di sminuirne la portata.
Il nostro atteggiamento è stato ora, come al momento del
referendum...passato il referendum, avevamo preso atto del
risultato e credevamo che tutti l'avessero preso. Da quel momento
abbiamo creduto - però il suo discorso di oggi mi fa un po'
cambiare idea - che avessimo tutti accettato quel risultato, tant'è
che abbiamo fatto addirittura una Commissione speciale per avere
una rideterminazione degli indirizzi, eccetera,
eccetera...commissione - che tra l'altro ho presieduto - che è
finita male! Anche in questo caso abbiamo voluto...come dire?
concedere la buona fede a quell'atteggiamento un po'
contraddittorio che si è venuto a creare nella Commissione
speciale.
Ora, il collega Perron rimette in discussione un po' tutto, ci
dice: "eh, ma è arrivata la sentenza"...della sentenza bisogna
tenerne conto, però sia chiaro che la sentenza della Corte
costituzionale limita la nostra Autonomia come Regione, ma non ci
impone nessun metodo, non ci impone niente! Le scelte politiche non
sono vincolate da questa sentenza, non ci impone un trattamento
diverso da quello a freddo, possiamo scegliere liberamente il
trattamento che vogliamo, e i cittadini valdostani l'hanno scelto;
noi dobbiamo soltanto trovare un percorso per dare seguito a questa
cosa. Mi sembra...questo suo intervento mi ricorda un po' gli
interventi del Presidente della III Commissione della scorsa
legislatura, con un continuo rimettere in discussione quelle cose
ormai passate e il polemizzare su questioni che ormai si davano per
acquisite. E a questo punto credo sia necessario un pronunciamento
chiaro da parte della maggioranza, del Presidente Rollandin,
innanzitutto, su quello che si vuole fare, perché non si può
continuare così! Ci vuole un pronunciamento chiaro e poi anche
questo aspetto: aspettiamo che la Giunta ci dia le direttive.
Certo, abbiamo aspettato, è da un po' che aspettiamo! Tra l'altro,
tornando ai costi di questa operazione, 2 milioni di euro sono
stati spesi in consulenze...adesso, in tre mesi, si va da VALECO e
non ci costa niente! Potevate utilizzare lo stesso sistema anche
nella passata legislatura, mi sembra, se vogliamo poi polemizzare
sui costi, eccetera, eccetera...ne abbiamo di argomenti
polemici...
La nostra mozione non aveva nessun intento polemico, era anche
l'occasione per trovare un momento di condivisione all'interno del
Consiglio regionale, fornivamo uno strumento anche di tutela
dell'Amministrazione regionale rispetto al contenzioso che si è
aperto con l'aggiudicatario...nell'ambiente, insomma, che
evidentemente è un problema, e va risolto. Noi chiediamo che
l'intervento legislativo possa essere lo strumento migliore, ma su
questo possiamo approfondire, l'atteggiamento di questa mozione era
questo.
La risposta che ci è venuta dalla maggioranza, evidentemente, a
questo punto, richiede almeno da parte vostra una chiarezza
definitiva. Grazie.
Presidente
- Grazie collega. La parola al collega
Roscio.
Roscio (ALPE) -
Sì, grazie Presidente.
Non per secondo intervento, ma per fatto personale, perché sono
stato chiamato in causa prima e voglio rispondere al collega
Perron...eh, lo so, ma io volevo anche tenermi un altro
intervento...
L'idea è questa: nel merito delle affermazioni, non sono proprio
completamente d'accordo con lei, collega Perron. Poi magari un paio
di battutine gliele faccio, ma apprezzo una cosa invece: apprezzo
che, di fronte al silenzio che regna da quella parte, lei,
perlomeno, un intervento l'ha fatto! Perlomeno qualcosa ha
detto...lasciamo perdere che è andato fuori tema e che ha detto
tutta una serie di cose che non c'entrano un accidenti, però un
intervento l'ha fatto.
Io ho chiesto principalmente una cosa: chiarezza. Non ho capito
assolutamente nulla su cosa avete intenzione di mettere in campo,
perché questa difesa degli impianti più o meno belli, più o meno
simpatici...pensi che addirittura ha detto: scelta
all'avanguardia...così all'avanguardia che non ce n'è una in Italia
che funzioni! Siamo oltre l'avanguardia, qui! Sulla cosa del
rispetto della legge, è interessante come la legge, a
seconda...
(interruzione di alcuni Consiglieri, fuori microfono)
...adesso arrivo, adesso arrivo al fatto personale, esplicito il
fatto personale, arrivo subito al fatto personale.
Il fatto personale è che quella mia dichiarazione io la
sottoscriverei ancora adesso, cioè mi sento tranquillamente in
grado di dire che io non ho nessun interesse a venire ed occupare
un posto qui, però le spiego anche perché sono venuto qui...e non è
detto che non ci arrivi, perché guardi, una certa fatica la sto
facendo...ma l'idea qual è? Che c'era un problema che secondo me
che ricadeva sulla società civile. Fino a poco tempo fa, ero un
cittadino che a un certo punto, senza pregiudizi, ha letto la
documentazione predisposta per le scelte che voi avete fatto in
passato... sinceramente mi sono molto preoccupato, prevalentemente
anche sugli aspetti sanitari, ma prioritariamente sugli aspetti
gestionali e tecnologici, che ritenevo del tutto inadeguati al
contesto valdostano, quindi prioritariamente su quello...e quindi
cos'ho fatto? Mi sono impegnato, per anni mi sono impegnato senza
partecipare a elezioni di diverso tipo...collega Perron, mi sono
impegnato così tanto che ho partecipato anche alla Commissione
speciale e ho anche dichiarato, collega: "se la Commissione
speciale arriverà a trovare indirizzi adeguati per la Valle
d'Aosta, io sarò contento e avrò finito il mio compito". E guardi
che l'avrei sinceramente auspicato. Siccome non è stato così,
perché è stato affossato dalla maggioranza regionale quel
comitato...è questo, perché mi ha chiesto perché sono qua! Eh no, è
venuto a dire come mai io sono qui, in Consiglio...lo sto
spiegando, ma potrei argomentare...
Allora, l'idea del perché sono qua sta citando un personaggio
che è stato Vicepresidente degli Stati Uniti, che si chiama Al
Gore, che ha detto, ricevendo tra l'altro il Premio Nobel sul
problema dei cambiamenti climatici: "quando il Governo fa delle
scelte scellerate (come in questo caso) e i cittadini non vogliono
subirle in maniera supina, cominciate a scrivere al Governo,
cercate di partecipare alle scelte del Governo e, se non vi
ascoltano, andate "voi" al Governo! Allora ecco cosa sono a fare
qui! Se voi non avete nessuna intenzione di dare delle risposte
chiare ai cittadini valdostani, andatevene! ...invece di tirare
fuori stupidaggini di qualunque tipo, perché noi, una certa idea, e
sono qua per cercare di condividerla...ma se non avete nessuna
intenzione di condividerla, invece di tirar fuori storie sul
referendum che ha avuto più o meno voti...i votanti al referendum
sono stati di più dei vostri votanti che vi hanno messi qui, avete
capito? È un fatto personale, sì, permettetemi! Ecco perché sono
qua: perché vorrei finire un lavoro che ho cominciato; dopodiché
non avrei nessuna intenzione di occupare questo posto in maniera
inopportuna. Grazie.
Presidente
- Grazie. Altri? Possiamo chiudere la
discussione generale se non ci sono altre richieste d'intervento?
No. La parola al collega Bertschy.
Bertschy (UVP) -
Sì, cercando di essere ligio al compito
che ci ha assegnato il collega Ferrero, e che ringrazio comunque
per averci richiamato a parlare del tema e a non uscire troppo dal
tema...anche perché la nostra mozione non voleva essere, appunto,
un ripercorrere la storia, la conosciamo bene, poiché è recente, e
invece è...no, non voleva essere, Presidente...invece è
semplicemente quello di dire: a fine 2013, a cavallo del 2014, cosa
facciamo dei rifiuti in Valle d'Aosta? La domanda è questa. Poi
ognuno si assume la responsabilità di dire se un referendum è
costato troppo o se invece è stato un esercizio di democrazia, se
il giorno dopo si dice che la Svizzera è un qualche cosa da
copiare...poi ognuno si fa i suoi ragionamenti.
Noi diciamo in maniera chiara che, oggi, vogliamo andare nella
direzione...tra l'altro, solo un mese fa, un po' assieme anche ai
colleghi della maggioranza, abbiamo discusso e abbiamo pensato che
potessimo andare tutti insieme da quella parte. Ecco, l'idea di
andare finalmente a...non a cavalcare la volontà popolare, perché
ormai è finito quel tempo lì, ma a portare avanti in maniera chiara
quello che ci è stato chiesto di fare dopo che una legge, che era
stata decisa, non è stata approvata dalla comunità con i criteri
democratici che erano previsti per quel referendum...è quello che
la politica, oggi, deve fare.
Oggi rimane tranquillamente da discutere se possiamo fare tutto
in questa fase o se andare, in una fase successiva, in una
commissione a disciplinare l'impegno politico che ci prendiamo.
Semplicemente è questo che chiediamo. L'importante è essere chiari
sul lavoro che si vuole andare a fare insieme. Poi evito, proprio
per rimanere nel solco della discussione che è stata tracciata, di
parlare di tradizioni, di bruciare o di non bruciare...non era
quello sicuramente il tema...io non ho visto grossi falò in giro,
ho visto sovente dei posti dove venivano depositati i rifiuti del
mangiare di tutti i giorni per allevare delle bestie vicino a casa,
ecco, ma non ho visto grandi falò.
Quello che mi stupisce, invece, è che si ricicli la sentenza,
questo sì, questo mi preoccupa un po', su questo sono preoccupato,
perché se siamo già dell'idea di capire come difenderci
dall'assegnazione dell'appalto, questo mette già tutta la
discussione su un altro piano. Rimaniamo nella domanda che ci siamo
fatti: noi siamo per andare avanti nella direzione della mozione,
di aggiornare la legge, di mettere la legge in condizione di
difenderci da chi eventualmente vorrà esercitare dei diritti
sull'appalto e di discuterne, poi, in commissione. Grazie.
Président -
Merci. La parole, pour la seconde
intervention, au collègue Roscio.
Roscio (ALPE) -
Grazie Presidente.
Riprendo da una cosa che avevo lasciato indietro prima: il fatto
delle leggi, nel senso che qua si richiamano le leggi che vengono
utilizzate in parte o
in toto
a seconda della convenienza,
nel senso che il Consigliere Perron ha detto: "ah, ma la scelta che
noi avevamo fatto era pienamente nel rispetto della legge"...vorrei
anche vedere che non fosse nel rispetto della legge...cosa
volevate, porvi nell'illegalità quando facevate delle scelte
impiantistiche? Quando dalla nostra parte vi si dice di rispettare
le leggi, si intende non di rispettare in senso lato la legge,
perché ovviamente la legge va rispettata, non è che si devono fare
delle scelte fuori legge...semplicemente la legge, in questo caso,
la norma europea, ma anche quella nazionale, impone tutta una serie
di azioni, tutta una serie di livelli che, banalmente, la Valle
d'Aosta non ottempera! Ecco, la legge non è che vieta di bruciare,
però la legge dice: "sì, sì, puoi bruciare, ma prima mi fai il
piano di prevenzione (che la Regione Valle d'Aosta non ha), prima
mi raggiungi i livelli di recupero del materiale a certi livelli
(cosa che la Valle d'Aosta non fa) e poi bruci anche". Non è che
dice: "per forza, bruci", puoi bruciare, ma siccome la Valle
d'Aosta è piccola e la produzione di rifiuti è modesta, e su questo
penso che...sebbene ci impegniamo molto di più di altri non ne
produciamo abbastanza, se noi facessimo le azioni di cui sopra,
quello che avanza sarebbe così poco da rendere completamente
antieconomico qualunque tipo di impianto a caldo, e su questo sono
state stese fior di documentazioni, eccetera, eccetera.
Soprattutto, se noi andiamo a vedere la legge prendendola dal sotto
anziché dall'inizio...sbagliamo, perché anche l'Unione europea con
una deliberazione del Parlamento ha detto che, entro il 2020, non
si potranno più incenerire rifiuti che siano compostabili o
riciclabili. È vero, ma se noi in Valle d'Aosta troviamo il modo di
gestire i rifiuti compostabili o riciclabili, e però ci avanzano
diecimila tonnellate e le mettiamo sotto il tappeto...quelle lì non
giustificano un impianto per il trattamento a caldo, perché lo
sanno tutti che l'impianto di trattamento a caldo sono un bagno di
sangue, a meno che non abbiano volumetrie grosse. E allora, noi, in
Valle d'Aosta...ma neanche se mettiamo tutti i nostri rifiuti
dentro l'impianto a caldo riusciamo a farlo stare in piedi per la
produzione di energia che lì, sì, ha un rendimento che fa ridere,
perché si parla di cose al di sotto del 30 percento! Quando noi
mettiamo i rifiuti in un inceneritore, non ci mettiamo dentro il
metano e la benzina, ci mettiamo i rifiuti, e se ci sono dei
rifiuti con l'organico, quella roba lì non solo non brucia di per
sé, ma occorre anzi insuflare dell'aria con del metano per
mantenere la combustione, quindi hai voglia di quanto rendano,
senza dover entrare in altre cose. Il problema, qua, non è tanto
l'impianto di smaltimento finale che io ripeterò sino allo
sfinimento, non è il bandolo dalla matassa, qui si parla della
gestione.
E vengo a spiegare al collega Perron che c'entra la TARES. La
TARES che fa? È una tassa, ed è una tassa che impone che cosa?
Impone la copertura dei costi di gestione ai cittadini, 100
percento del costo di gestione lo pagano i cittadini, che vuol
dire: costo del trasporto, costi della raccolta, costi dello
smaltimento, okay? Allora, perché c'entra? Perché se la gestione è
la cosa prioritaria che devo mettere in piedi, che sia efficiente,
all'avanguardia e funzionante, avrò una gestione che costa poco
rispetto ad una gestione come abbiamo noi, oggi, ridondante,
malfatta, che non rispetta le cose...e allora lì sì che c'entra la
TARES! Perché se io faccio una gestione efficiente dei rifiuti, i
cittadini pagheranno meno di quello che pagano adesso con la
gestione malfatta. Ecco, collega Perron, cosa c'entra la TARES e
perché la metto nella questione: perché la gestione dei rifiuti è
l'aspetto fondamentale, più che lo smaltimento, ecco perché
c'entra!
L'ultima questione (poi vado a concludere): come si pone la
Regione nei confronti di chi è aggiudicatario? Qua bisogna fare un
passo indietro, perché nella scorsa legislatura, né io, né lei,
collega, eravamo qua dentro, ma alcuni colleghi c'erano, hanno
preso delle scelte, condivise, più o meno, ma mi ricordo che a un
certo punto quando si era portata una scelta alternativa rispetto a
quella dell'impianto a caldo...e, permettetemi, è stata fatta una
scelta di non confrontare le due ipotesi, dicendo: "ah, una non
funziona, abbiamo già stabilito che non funziona"...ma è stata una
scelta di non valutarla, perché l'alternativa alla gestione dei
rifiuti c'era, era stata scritta nero su bianco e - se mi
permettete - non dal sottoscritto, ma da tecnici che fanno quel
mestiere, riconosciuti a livello mondiale come esperti del settore,
quindi un'alternativa gestionale c'era! Vi avevo anche chiesto di
valutarla, anzi, 11 mila cittadini valdostani hanno firmato una
petizione per valutarla, voi avete rifiutato, e si è andati nella
strada del referendum, che lei dice inutile, costi inutili...ma io
non credo che siano stati costi inutili! La Regione, allora, o
meglio qualche Consigliere che era qua dentro allora, quando è
stata fatta la scelta di deliberare per andare sull'impianto a
caldo, con un referendum già indetto, ha detto: "colleghi, facciamo
una votazione nominale, perché eventuali danni derivanti da
un'aggiudicazione illegittima e inopportuna ricadranno su chi ha
alzato la mano dicendo: nonostante ci sia un referendum in corso,
noi scegliamo di andare all'aggiudicazione". Ecco dove ci sono le
responsabilità derivanti nei confronti dei terzi! E per fortuna che
avete fatto solo l'aggiudicazione provvisoria, perché sennò sì che
avreste pagato direttamente di tasca vostra (quelli che erano qua
prima)! Quindi le responsabilità non sono di chi, da fuori, cercava
di proporre, di fare delle iniziative tutte volte alla
collaborazione, alla proposta più che alla critica...sta in chi,
qua dentro, ha fatto delle scelte di un certo tipo, tutte
politiche.
Lo ribadisco ancora una volta: non siamo qui per dire chi è più
bravo, più cattivo, chi ha fatto la storia, è storia ormai...siamo
qui per chiedere cosa avete intenzione di fare! Sulla scelta
dell'impianto che era tanto bello, simpatico...ho capito che vi
piaceva tanto, ma i valdostani hanno detto: "non lo vogliamo".
Allora su questa cosa qua diamo una risposta o, meglio, date una
risposta? La minoranza, congiuntamente, la scelta l'ha fatta; ci
saranno delle piccole discrepanze, nel senso che magari qualcuno è
più tecnico oppure è più politico, ma l'obiettivo della minoranza,
visto che la mozione l'hanno firmata tutti, è chiaro! La minoranza
su questa cosa qua ha già preso una sua posizione. Aspettiamo che
una posizione altrettanto chiara venga dalla maggioranza.
Allora, il collega Perron ha avuto il coraggio di parlare e di
questo gli rendo atto; non siamo d'accordo, e ci sta anche questo,
però non ho capito quale scelta avete intenzione di fare, e sarebbe
bello che si esplicitasse. Allora aspettiamo Bianchi che ci
illumini e vediamo se ci troviamo d'accordo. Grazie.
Président -
La parole au collègue Grosjean.
Grosjean (UVP) -
Bonjour Présidente.
Bene, anch'io, semplicemente per ribadire l'impegno della
mozione...penso non sia il caso che mi metta qui a delucidare,
ormai lo abbiamo detto e ridetto.
Volevo solo fare un piccolo appunto al collega Perron, perché
lui, per sua fortuna, è di un'era un po' più recente, io sono già
un po' più anziano, ho una quindicina d'anni in più, e sono nato
nell'era in cui non si bruciava. Quando io ero bocia, mi ricordo
che prima di accendere un fuoco in campagna ne passava di tempo, e
solo alla fine si bruciava quel po' che rimaneva, ma le foglie si
andavano a raccogliere per metterle sotto i vitelli, per aumentare
la produzione di letame, il letame e la sostanza organica erano un
qualcosa di positivo, le scarpe vecchie non si bruciavano, e
neanche le scatolette delle sardine, si mettevano da parte per
quando si facevano le provane nelle vigne - se vi ricordate, se
sapete cosa sono, altrimenti vi faccio un passaggio anche su questo
tipo di attività che veniva fatta - e tutto questo serviva a
concimare i nostri vigneti.
Il fatto che quindi gli agricoltori adesso brucino
probabilmente...o che in questi ultimi anni sia enormemente ed
esageratamente aumentata l'abitudine a bruciare, probabilmente è
proprio perché abbiamo perso il senso dell'agricoltura, perché
agricoltura vuol dire "riciclare", "riportare in natura" tutto
quello che è possibile. Bruciare è diventata una bruttissima
abitudine, tant'è vero che in tanti paesi, anche a livello
agricolo, i falò sono vietati! Le frappe delle vigne qui le
bruciamo ancora, anche se sono vietate, e c'è stata
quest'abitudine...adesso c'è un po' più di controllo, ma 10-15 anni
fa tutti bruciavano, però se torniamo un po' più indietro tutto
veniva utilizzato, niente veniva bruciato! E quindi dire che la
tradizione della Valle d'Aosta era quella di bruciare mi sembra un
po' una tradizione non corretta. Volevo solo ribadire questo, anche
perché poi, chi accendeva i fuochi...normalmente era la gente di
campagna, non erano sicuramente quelli di città. Chiaro, poi
c'erano dei momenti particolari, c'erano i falò legati a certe
tradizioni, questo è vero...ci sono ancora adesso, a Saint-Jean, a
Saint-Pierre si fanno dei fuochi, ma avevano uno scopo! Chiedo a
voi se qualcuno mi sa dire qual era lo scopo dei
fouà
de
Saint-Jean, cioè dei fuochi di San Giovanni!
Presidente
- La parola al collega Borrello.
Borrello (SA) -
Grazie Presidente.
Tutti auspicano l'intervento chiarificatore del Governo, ma vedo
che in maniera continuativa ci si prenota, e quindi porto anche il
mio contributo, perché anche noi, anch'io mi aspetto - e sono
sicuro che arriverà - un chiarimento da parte del Governo in merito
alla mozione.
La valenza della mozione è riconosciuta, perché effettivamente
riconosco al collega Cognetta di aver fatto un'esposizione lineare
e semplice; praticamente ha detto: qual è la posizione della
maggioranza in tal senso? Poi entro nel merito
dell'impegnativa...così come ho riconosciuto nel collega Donzel
l'onestà intellettuale nel definire - uso un termine da lei
prodotto - l'
impasse
, perché proprio in quest'assise si è
fatto un po' il riassunto di quello che è stato il pregresso, che
riassumo in quattro o cinque passaggi: decisione consiliare per
fare un certo tipo di trattamento, successivamente dibattito,
successivamente attività della popolazione che ha prodotto tutta
una serie di iniziative, successivamente attività referendaria,
successivamente espressione del voto; l'ultima considerazione da
mettere all'interno di questo percorso che ho testé enunciato è la
sentenza, e di questa sentenza bisogna prenderne atto. Le sentenze,
come qualcuno mi ha già anticipato anche in altre sedi, si
applicano e non si discutono.
Detto questo, voglio fare due considerazioni, perché qualcuno ha
citato l'attività della Stella Alpina all'interno del Consiglio
comunale di Aosta. L'attività della Stella Alpina all'interno del
Consiglio comunale di Aosta è un'attività di continuità rispetto
alle scelte prodotte, anche prima dell'insediamento di questo
Consiglio Valle, e di conseguenza il collega Donzel, che ricordo ha
autonomia all'interno del proprio ruolo assessorile, sta facendo
tutta una serie di ragionamenti, che sono ovviamente in
continua...diciamo concertazione anche con quella che è l'attività
regionale. Dico questo perché? Il rispetto della volontà
popolare...questo lo abbiamo scritto all'interno dei nostri
programmi elettorali, lo abbiamo detto anche all'interno di
quest'aula, perché non è la prima mozione che è incardinata sul
discorso dei rifiuti, lo ribadisco in questo momento. Però - e
guardo tutti coloro che hanno fatto gli Amministratori all'interno
dei Comuni - l'applicazione di un'enunciazione prettamente di un
principio di indirizzo quale quella del "non applichiamo il
trattamento a caldo", deve poi confrontarsi con quelli che sono i
costi, i costi dell'applicazione, qualsiasi scelta venga attuata
nel rispetto dell'esito referendario. Dico questo perché il buon
amministratore non può non prendere in considerazione quelle che
sono le problematiche relative ai costi...l'ha citato anche il
collega Roscio, andando ad individuare una spiegazione per quanto
riguarda la TARES...applicare il referendum con risposte chiare a
seguito di uno studio, di un'analisi, che deve essere ovviamente
fatta, perché con l'enunciazione di principio non si risolvono i
problemi. Volevo solo fare questo ragionamento, perché credo che
sia apprezzabile il fatto che si chieda un'apertura per andare a
trattare della tematica.
In merito invece al discorso dell'impegnativa della mozione - io
leggo soprattutto il secondo punto, che interessa la mia persona,
in qualità di Presidente della III Commissione - apro una piccola
parentesi: molte volte citate il fatto che con entusiasmo io abbia
prodotto delle Commissioni consultive...è vero, perché ritengo
che...cercate di non tirarmi per la giacchetta, se l'ho fatto è
perché ci credo, credo che la formazione e il sapere di tutte
quelle che sono le possibilità all'interno di un certo tipo di
scelta debbano essere messe all'attenzione di tutti i Consiglieri,
ed è per questo che io ho convocato tutta una serie di sedute
consultive, per andare a trattare, perché solo se si conosce si può
decidere. Penso che, alla luce di questo, la disponibilità del
Presidente della III Commissione sia già stata manifestata in altre
sedi.
Ritengo solo che bisogna fare attenzione, perché...non sono un
tecnico, ho sentito tanti interventi tecnici, però un piccolo
passaggio lo voglio fare: quando mi si viene a chiedere di andare a
modificare una legge, la 31 del 2007, e abbiamo appena ricevuto una
sentenza che dice che non si può...ecco, io dico solo: facciamo
attenzione, andiamo a fare una valutazione attenta...ripeto, questo
non vuol dire che non si vuole fare, vuol dire: attenzione, ci sono
delle risposte normative da applicare, delle sentenze che sono
appena arrivate. Dico solo - e chiudo - che bisogna fare un'analisi
condivisa: questo penso sia lo spirito della mozione che è stata
espressa; però, parallelamente, bisogna fare anche delle analisi
tecniche rispetto a quella che è l'applicabilità di questa
mozione.
Président
- La parole à la collègue Certan.
Certan (ALPE) -
Grazie Presidente.
Intervengo in realtà per ribadire alcune cose che sono state
dette e che credo spesso rimangano un po' nel
flou
, o si
voglia appositamente rimetterle in gioco perché i cittadini poi non
ne capiscano bene.
Intanto quello che trovo scorretto è che si continui a parlare
della minoranza e della maggioranza. Noi abbiamo sempre
sollecitato, è vero, come forze di opposizione, ma non abbiamo mai,
"mai" detto che volevamo come minoranza mettere il marchio. Abbiamo
sempre chiesto la collaborazione di tutto l'intero Consiglio
regionale, di tutte le forze presenti in Consiglio regionale, e
direi anche di tutti gli Amministratori sul territorio, per
risolvere un problema che è di tutti, che è da risolvere - come ha
detto il collega Roscio - immediatamente, perché siamo fuori
termini, anche fuori dai tempi dettati dalla legge, e cerchiamo
sempre di essere costruttivi e propositivi. È vero che sollecitiamo
e magari "rompiamo", però...perché ho sentito anche questo e allora
lo diciamo...è vero che sollecitiamo, ma credo che sia il ruolo del
Consiglio regionale quello di definire che strada prendiamo per la
questione della gestione dei rifiuti, che non è solo smaltimento
dei rifiuti. Io credo che su questo, spesso, ci sia appositamente
la non volontà di approfondire il problema.
Il discorso della Corte costituzionale, che dice che la materia
sanitaria non è materia ambientale, non vuol dire che il
pirogassificatore va bene e può essere fatto, perché su quello si
sono espressi i cittadini, e siccome noi tutti siamo rappresentanti
dei cittadini, credo che qua dobbiamo tenere conto di quello che i
cittadini hanno chiaramente detto, perché tutta la campagna
referendaria è stata portata avanti in modo chiarissimo, non sono
state dette cose vere o non vere...sono posizioni diverse, ma sono
state dette in modo chiarissimo le varie posizioni. I cittadini, in
modo chiarissimo, hanno deciso, e siccome noi siamo tutti
rappresentanti dei cittadini dobbiamo anche tener conto di questa
presa di posizione, e la Corte costituzionale non ha detto che il
referendum non ha validità.
Insisto poi sulla questione anche sanitaria, perché comunque la
questione dell'inquinamento...da fonti diverse, eh, perché sentiamo
spesso dirci che anche le macchine inquinano...certo, sono scelte,
è vero che c'è la Cogne che inquina, è vero anche che se possiamo
evitare di aggiungere altre fonti inquinanti forse è meglio, non
solo per la minoranza, ma per tutta la Valle d'Aosta. Questi dati
ce li dà l'OMS, non li diamo né noi, né persone meno o poco
qualificate. I dati dell'OMS sull'inquinamento sono chiarissimi e
sono anche fonti di una delle prime cause di tumori, e quindi su
quello insisto, anche se non ci sono dati certi, certissimi, anche
se stanno arrivando...anche sull'amianto 30 anni fa non si sapeva
niente, andava bene così e si metteva in tutte le case, e poi
adesso abbiamo fatto dei passaggi diversi...anche all'ILVA di
Taranto qualche anno fa andava bene così, e adesso ci siamo...
Allora, se riusciamo a trovare una via alternativa a quella
dell'incenerimento, perché non provare a cercarla insieme? ...non o
la minoranza o la maggioranza o una questione di opposizione, ma
"insieme", l'abbiamo ribadito in tutti i modi.
Con questa mozione chiediamo anche di dire tutti insieme, come
Consiglio regionale...credo che se oggi la politica sta perdendo
veramente quella credibilità, è proprio perché i cittadini non
capiscono quale direzione e che cosa si vuole fare. Quindi diciamo
chiaramente qual è la direzione che vogliamo prendere,
discutiamone...in commissione, per forza, dove? Sono quelle le sedi
deputate a fare questo, discutiamone, troviamo delle vie di mezzo,
delle soluzioni condivise, ma diciamo ai cittadini che cosa
vogliamo fare, perché ad un anno dal referendum non si è ancora
capito se la maggioranza è compatta e ha scelto di seguire
l'indicazione data dai cittadini o se sta "nicchiando", aspettando
prima la Corte costituzionale, poi che la discarica sia piena e
poi...non so cos'è che aspettiamo ancora!
Devo dire che chiaramente abbiamo capito quello che pensa
l'Assessore, perché l'ha detto, l'ha scritto, l'ha più volte
ribadito, dal suo insediamento ha chiesto di poter fare alcuni
accertamenti, che, secondo me e secondo noi sono assolutamente
leciti, perché capiamo anche che arrivando in questo Assessorato
abbia voluto fare delle valutazioni, anche e soprattutto perché
c'era un contratto in essere e quindi è chiaro che ha voluto
continuare, capire e percorrere quello...ma da altre persone, a
parte Perron e Borrello che oggi si sono espressi, e che sono stati
in alcuni passaggi molto chiari, in altri meno, non abbiamo ancora
sentito dire se la volontà popolare sarà rispettata.
E credo, collega Perron - anche Borrello l'ha citato - che
andare a tirare adesso in ballo i costi...certo, i costi sappiamo
che ci sono, ma sono state date in tutti modi delle...i costi
futuri, certo, per la gestione dei rifiuti è stato anche
chiaramente evidenziato come in alcune Regioni, in alcune città, in
alcuni paesi molto simili alla Valle d'Aosta, laddove si è fatta la
gestione in un certo modo, si è risparmiato, non solo
l'Amministrazione, ma anche i cittadini, hanno concorso a...diciamo
ottimizzare questo servizio, concorrono con una crescita culturale
importante. Perché non vogliamo provare a percorrere questa strada,
quali sono gli impedimenti? Perché noi vogliamo sapere questo:
quali sono gli impedimenti? Vogliamo...adesso la lasciamo parlare,
Presidente, non abbia fretta, la lasciamo...è stato abbastanza
chiaro nel suo intervento...
Sui costi inutili del referendum non vorrei portare via troppo
tempo, perché aspettiamo le risposte, allora non porto via troppo
tempo, ma credo che andare a tirare fuori adesso dei costi inutili
per il referendum...beh, credo che sia abbastanza pretestuoso, ed è
quello che poi a volte fa veramente riflettere e fa chiedere a noi:
ma dove, perché si vuole perder tempo, dove si vuole andare
perdendo tutto questo tempo? Quindi l'analisi condivisa, collega
Borrello, siamo stati i primi a proporla, ma se non abbiamo mai
voglia di incontrarci in commissione per condividere qualcosa e
continuiamo a lasciare passare il tempo, lasciare passare il tempo,
mi chiedo com'è che faremo mai a condividere qualcosa! Per
condividere bisogna aver voglia di incontrarsi, e questa mozione va
in quella direzione. Grazie.
Président
- Merci. Il n'y a pas d'autres? On peut fermer
la discussion générale? Avant de fermer la discussion, la parole au
collègue Viérin.
Viérin L. (UVP) -
Merci Madame la Présidente.
Due considerazioni, sia in parte sul passato che in parte sul
futuro. Non tornerò troppo sul passato, ma alcuni passaggi,
soprattutto sollecitati da alcuni interventi, paiono doverosi,
partendo da alcuni assunti che sono stati espressi in quest'aula:
che oggi la volontà popolare va rispettata.
Ci ha fatto piacere sentire che in alcune interviste l'Assessore
Bianchi, in particolare nelle ultime settimane, ha ribadito questo
concetto, perché da qui bisogna partire per guardare al futuro,
ricostruendo però anche alcuni passaggi del passato; intanto
volontà popolare che, sicuramente, da un punto di vista democratico
e al di là delle sentenze, va nell'ottica di essere rispettosi di
ciò che una comunità, al di là delle percentuali, collega Perron,
che non vedo in aula...perché anche la minoranza è, da un punto di
vista numerico, maggioritaria in termini di voti, eppure sono altri
che governano! Quindi le regole di un referendum erano fissate, il
referendum si è svolto, e questo referendum ha dato un esito; oggi
noi abbiamo tutti il dovere di fare rispettare questa volontà
popolare. È chiaro che il rispetto della volontà popolare passa
attraverso i meccanismi democratici e oggi la credibilità della
politica dipende da questa cosa, perché effettivamente, al di là
del Consiglio - che non ho ancora capito in che direzione si voglia
andare, al di là di dire: "beh, aspettiamo VALECO e vediamo", ma la
comunità ce lo chiede, lo sapete tutti che la comunità chiede
adesso in che direzione si andrà sul tema dei rifiuti.
Dicevo, collega Perron che, al di là dei numeri, al di là di ciò
che è stato l'esito in termini percentuali...anche perché la
questione oggi è troppo importante, perché andrà a disegnare il
futuro di questa comunità, e altri, tecnicamente, l'hanno spiegato
meglio di noi. Allora, è vero che qualcuno in quest'aula aveva
fatto certe scelte, si è ricordato i 30 Consiglieri su 35, con 5
astensioni...sì, perché - e lo dico per me, ma credo di poterlo
dire anche per gli altri colleghi che hanno aderito a questa cosa -
in quel momento sembrava, anche a detta dei tecnici che sono venuti
in tutte le salse a spiegarci questa prospettiva di gestione dei
rifiuti...sembrava la soluzione ideale. Ma poi è subentrato un
altro fatto, che è quello delle firme raccolte, della gestione di
un referendum anche dal punto di vista politico! Concordo, collega
Perron, che questo referendum dal punto di vista politico è stato
gestito male, ma le ricordo anche che lei era Presidente dell'Union
e che quel referendum è stato gestito dall'Union, e che nelle varie
interviste, al di là delle interviste del collega Roscio, lei ad un
certo punto ha detto: "questo referendum è pro o contro
l'Union"...beh, bella cosa! Peccato che il giorno dopo, dopo i
risultati, nessuno ne abbia tratto le dovute conseguenze!
Al di là di questo, dico che è stato un periodo, quello del
referendum, al di là della gestione, che doveva essere più
sensibile da un punto di vista della classe politica dirigente nel
capire la sensibilità della comunità, che su questo tema ha
chiaramente fatto capire che, al di là delle idee politiche, c'era
una questione che andava sul futuro di questa comunità, sulla
salute e, appunto, su un tema così delicato e con quel referendum,
è stata messa la parola "fine" sulla questione del trattamento a
caldo per quanto ci riguarda, per quanto riguarda la comunità. Mi
ha un po' fatto rabbrividire il passaggio sulla sentenza, perché
possono arrivare anche delle sentenze, però se la volontà politica
vuole andare in una certa direzione, volontà politica ci deve
essere!
Ecco lo spirito di questa iniziativa: noi non vogliamo mettere
in discussione tutto ciò che è successo, anche se ognuno di noi ha
una posizione personale e un'onestà intellettuale che va rispettata
per dire perché si arriva a una certa scelta. Però la mozione è un
indirizzo politico, e quindi voi dovete rispondere a questo
indirizzo politico, cioè dirci: siete e siamo tutti concordi nel
voler andare in una certa direzione. La prima richiesta credo sia
semplice: capire in che direzione si possa andare...lo vogliamo
capire, ma prima di volerlo capire, vorremmo capire qual è la
vostra idea, e noi, sinceramente, non la stiamo capendo e
probabilmente non l'avete neanche voi, o meglio non vi siete ancora
confrontati su questo, perché quando dico che noi siamo
numericamente, come opposizione, superiori in termini di voti, ma
che siete voi che governate...non dico voi, ma sono loro.
Il fatto, oggi, di essere qui a discutere sui rifiuti dopo un
anno...lo ricordava il collega Roscio, ma anche altri...beh,
dovrebbe essere un qualcosa che è naturale, nel senso che le
audizioni varie che sono state giustamente organizzate...prima
informarsi, perché quando cambia la legislatura è giusto anche fare
il pezzo di pregresso, informarsi bene su...anche attraverso
esperti, i massimi esperti che sono stati fatti venire, però poi
bisogna decidere, sapendo che...benissimo, siamo solo 17, e se oggi
si vuole ancora sfidare la volontà popolare che lo si faccia pure,
però che si abbia almeno il coraggio di dirlo! Perché quello che
noi non riusciamo a capire oggi e, anzi...forse ci mettiamo anche
un po' di malizia e questo non va bene...è che quando sentiamo
citare le sentenze, quando si muovono i grossi interessi, quando si
muovono le lobby, ci viene anche il dubbio che dietro a tutta
questa vicenda del pirogassificatore - l'abbiamo anche percepito
l'anno scorso - ci sia qualcosa che vada oltre questa
comunità...quando c'è il business subentrano altre vicende.
Oggi, al di là di questo, il referendum è stato archiviato, io
l'ho vissuto anche da un punto di vista personale, oltre che
politico, e vorrei ricordare, collega Perron, che appunto avevate
caricato questo referendum da un punto di vista politico in un modo
esagerato, ma lei per primo, e poi, il giorno dopo, le
considerazioni e le conseguenze politiche non sono state tratte, né
da lei, né dai colleghi Lanièce e Zublena, che erano i due
responsabili da un punto di vista politico della gestione anche del
dossier. Le vicende che poi hanno portato ad altre dimissioni sono
note; però, oggi, non possiamo più permetterci di perdere tempo.
Questa è la considerazione.
Ultima considerazione, e concludo, collega Perron: la parte
storica inerente al bruciare i rifiuti l'ha ricordata molto bene il
collega Grosjean. Io volevo fare un passaggio invece ideologico
sulla questione dei temi ambientalisti. Io preferisco usare i temi
ambientali o, meglio ancora, la tutela del territorio e l'amore del
territorio. Beh, questi sono sempre stati i temi dell'Union
Valdôtaine! Alla fine degli anni '70 con i
Centres culturels
e con le grandi battaglie ideologiche del notaio Bastrenta
"Le
sou sun de papì ma la tèra l'è d'or"
(traduzione letterale dal
patois: "i soldi son di carta, ma la terra è d'oro") i temi per
difendere...siamo andati anche a volantinare, collega Perron,
davanti all'autostrada, all'uscita del casello, con le canzoni di
Maguy Bétemps per non fare inquinare la nostra Valle, tutti
assieme, tutti assieme! Dopo c'è stata, da un punto di vista
ideologico, un'incarnazione da parte dell'Union Valdôtaine di
questi temi ambientali, che ha saputo cavalcare dai
Centres
culturels
, dai movimenti arpitani, da tutto quel mondo
culturale per portarlo e tradurlo nelle istituzioni. Quei temi
però, sono poi sfuggiti di mano, anzi, sono nati altri movimenti
ambientalisti che hanno "cavalcato" o comunque incarnato solo
quella parte, ma i temi ambientali sono valdostani, sono temi
valdostani, perché la difesa del nostro territorio...
maîtres
chez-nous
significa anche questo: pensare al futuro della
nostra comunità tutelando sia la salute, ma anche la gestione del
nostro territorio! Quindi la parola "ambientalista" è vero che ogni
tanto suscita nella comunità certe espressioni forse anche
estremiste, perché è stata vezzeggiata come termine, è stata
vezzeggiata...ma sono temi valdostani, sono temi nostri! Noi non
possiamo permetterci di delegarli ad altri, soprattutto fuori dai
nostri confini, soprattutto alle grandi lobby!
È quindi in questa direzione che noi vorremmo andare, cioè
quella di riprenderci il futuro della Valle d'Aosta anche
ambientale, di riprendercela e di dirci dove vogliamo andare,
perché effettivamente il tempo è prezioso e non vorremmo che, poi,
tutto questo ricada sulle spalle della comunità dando la colpa al
referendum! Perché è questo ancora l'ulteriore aspetto: che non si
pensi poi di dire: "beh, allora si perde tempo" da un lato, passa
il tempo, e poi si dice: "beh, d'altronde la gente ha votato in un
certo modo, la soluzione c'era, poi loro hanno scombussolato tutto
e adesso vi tenete le cose, costano di più e ricadranno sulle
spalle della comunità". Siamo ancora in tempo - come l'abbiamo
detto per altri dossier - per intervenire. Se non vi siete ancora
chiariti, chiaritevi tra di voi; sappiamo che ci sono sensibilità
diverse, anche perché il tema è trasversale e non è un tema
ideologico-politico per forza.
Noi facciamo appello - e ne siamo certi - alla sensibilità
dell'Assessore Bianchi, ripeto, perché vorremmo che questo sia - e
altri l'hanno detto - veramente un dossier, soprattutto per tutto
quello che è successo, che abbiamo vissuto tutti male...che fosse
un tema che riprendiamo tutti assieme, senza la spartizione o
comunque la divisione tra maggioranza e opposizione, anche perché,
ripeto, la maggioranza siamo noi, collega Perron, anche in termini
di voti. Noi facciamo parte di quella maggioranza di cittadini
valdostani che non solo deriva da un'espressione referendaria,
perché ognuno di noi ha avuto un percorso diverso anche su quella
vicenda, certe forze sono state sin dall'inizio su questo tema,
altre hanno avuto posizioni diverse dopo, però oggi siamo tutti
convinti - ed è questa la coesione di questa opposizione, di queste
forze di opposizione - nel dirvi che anche su questo dossier il
tempo è scaduto, e anche su questo dossier, come su tanti altri
dossier, non si percepisce in che direzione si stia andando, anche
perché non lo sapete neanche voi! Grazie.
Presidente
- Grazie. Altri? Non ci sono altre richieste?
Possiamo chiudere la discussione? La discussione generale è chiusa.
Per la replica, la parola all'Assessore Bianchi.
Bianchi (UV)
- Sicuramente questo tema ci ha portato via
tutta la mattinata, ma ben venga; ha di nuovo attivato in noi
ricordi legati alla campagna referendaria perché sicuramente ognuno
di noi ha vissuto il momento del referendum, chi da Sindaco, come
me, e altri che oggi siedono qui, chi da Presidente del Movimento
come Ego Perron, sicuramente l'abbiamo vissuto tutti in una certa
maniera. Oggi sono stati toccati aspetti più tecnici, e chi invece
ha elencato tutta una serie soluzioni e di situazioni.
Io tornerei un po' - com'era stato chiesto dal Consigliere
Ferrero - all'indirizzo generale della mozione. Quindi rileggerei
il primo punto della mozione, perché con tutti gli interventi forse
ci siamo anche un pochino persi, in cui si chiede l'impegno del
"Governo regionale affinché qualsiasi azione volta a pianificare
la gestione dei rifiuti (studi di fattibilità, incarichi e altri
atti amministrativi), promossa dall'Assessorato competente o da
qualsiasi società controllata o partecipata della Regione, escluda,
nella maniera più assoluta, la possibilità di smaltire i rifiuti
mediante trattamenti a caldo"
. Su questo aspetto non posso che
ribadire quanto ho - o potrei dire abbiamo - detto finora.
L'Assessorato sta lavorando per la definizione di un sistema
integrato di trattamento dei rifiuti coerente con tutte le
disposizioni comunitarie, statali e regionali vigenti, che riporti
le necessarie valutazioni di carattere tecnico, impiantistico,
economico, finanziario e tariffario, nonché i tempi di
realizzazione. Nondimeno occorrerà anche considerare gli
investimenti effettuati - e su questo alcuni Consiglieri hanno
fatto i passaggi - delle autorità di subATO, cioè gli investimenti
che le Amministrazioni comunali hanno fatto fino ad oggi, e le
scelte da esse operate, tenuto conto della volontà di uniformare -
cosa che abbiamo votato all'unanimità all'interno di questo
Consiglio - cercando di ottimizzare in generale le modalità di
raccolta.
Posso anticipare che è stata richiesta a VALECO un'integrazione
con particolare riguardo all'aspetto economico sullo studio di
prefattibilità. Abbiamo chiesto espressamente la formulazione di
diverse proposte che tengano conto di quanto ricordato, in modo da
operare la scelta migliore per la nostra realtà regionale.
Sottolineo che, oltre all'aspetto impiantistico, sarà ben ponderato
- come hanno già sottolineato altri Consiglieri - l'aspetto
economico: è importante che i cittadini sappiano quanto peserà
nelle loro tasche, dal punto di vista economico, una scelta
rispetto ad un'altra, credo che dobbiamo essere onesti nei
confronti di tutti (questo proprio collegandomi anche al discorso
che ha fatto il Consigliere Roscio sulla TARES).
Oggi sappiamo che il quadro normativo di riferimento è cambiato,
l'abbiamo ripetuto tutti, è intervenuto il giudizio della Corte
costituzionale sulla legge regionale modificata con il referendum
del 18 novembre 2012, con la quale si impediva il trattamento a
caldo dei rifiuti in Valle d'Aosta. La sentenza della Corte
costituzionale n. 285 ha dichiarato l'illegittimità costituzionale
di tale articolo, con ciò eliminando un obbligo di legge (ha detto
bene qualcuno).
L'avevamo detto e l'ho ripetuto appena si è avuta notizia della
sentenza, e non ho problemi a ribadirlo oggi, collega Viérin: il
Governo regionale intende rispettare la volontà dei valdostani
espressasi a seguito del referendum, in tal senso ci siamo
impegnati anche nel programma di legislatura presentato al
Consiglio regionale; ben consapevoli tutti, però - sono sicuro
anche da parte della minoranza, in funzione degli interventi che
sono stati fatti - che comunque qualsiasi soluzione adottata
comporterà per la parte da valorizzare un trattamento a caldo...a
questo punto fuori Valle. Quindi è utopia - non può neanche essere
una battaglia di ideali o di esseri illuminati, come qualcuno ha
dichiarato in Consiglio - oggi escludere nella maniera più assoluta
la possibilità di smaltire rifiuti mediante trattamento a caldo, e
ripeto per esteso quello che è stato scritto sulla mozione: se si
decide per un impianto di trattamento a freddo, necessariamente il
trattamento a caldo, perlomeno di una parte dei rifiuti - anch'io
mi auguro per una parte piccola - sarà altrove, da un'altra parte,
e avrà un certo costo...questo lo dobbiamo sottolineare per onestà
intellettuale nei confronti di tutti.
Credo che il tema nel suo complesso sia comunque da affrontare
in quest'aula, in commissione prima e, poi, in Consiglio. È
corretto che tutti noi rappresentanti della comunità valdostana
discutiamo e votiamo su quella che sarà la scelta sul trattamento
dei rifiuti nella nostra regione; d'altra parte è quello che è
stato fatto anche per la decisione sul pirogassificatore, ricordato
da altri Consiglieri, qui, all'interno dell'aula. Adesso poi
abbiamo anche una sentenza della Corte costituzionale che ci
riguarda...ricordiamoci che le sentenze della Corte costituzionale
sono rivolte al Consiglio regionale, ecco perché faccio questo
passaggio, che è l'organo che esercita la funzione normativa di
competenza della Regione, non sono rivolte né all'Assessore, né al
solo Governo regionale, e quindi dovrà essere questo Consiglio ad
esprimersi sulla scelta (quindi in parte rispondo ai colleghi
Donzel, Roscio, Chatrian e Certan).
Passando, invece, al punto 2, la mozione intende impegnare
"la Commissione competente a predisporre, entro trenta giorni,
una revisione della legge regionale 31/2007, al fine di rispondere
all'esigenza di rispetto della volontà popolare e di eliminare
l'incompatibilità costituzionale, anche mediante l'introduzione di
criteri di idoneità e di localizzazione degli impianti di
smaltimento dei rifiuti"
. Su questo punto voglio ringraziare il
Dipartimento legale per la collaborazione fornita allo scopo di
affrontare questa discussione con un approccio giuridico-legale, il
solo possibile, direi, come ha già sottolineato qualcuno. La
sentenza l'abbiamo letta tutti, credo sia importante capire che il
significato di quello che hanno scritto i giudici della Corte,
proprio per avere un quadro di riferimento corretto dal punto di
vista giuridico - e questo è stato chiesto alla dottoressa Fanizzi,
che ringrazio ancora - dal momento che è da lì che dobbiamo partire
per porre in essere quanto richiesto dalla mozione.
L'impegno richiesto non è concretizzabile nel senso prospettato
dalla mozione, e cioè di escludere nella maniera più assoluta la
possibilità di smaltire i rifiuti mediante trattamento a caldo,
vista la chiara indicazione espressa dal pronunciamento della
Consulta, che, da un lato, riconduce la materia della gestione dei
rifiuti alle competenze legislative esclusive dello Stato e della
tutela dell'ambiente e dell'ecosistema, ai sensi dell'articolo 117,
2°comma, lettera s), della Costituzione e, dall'altro, esclude la
possibilità per le Regioni di porre limitazioni generalizzate e
aprioristiche dirette ad impedire la realizzazione di determinati
impianti; quindi da una parte non abbiamo competenza, dall'altra
non possiamo porre limitazioni agli impianti. L'introduzione di
criteri di idoneità e di localizzazione degli impianti, che
peraltro la Regione ha già dettato col Piano regionale dei rifiuti,
approvato dal Consiglio regionale nel 2003, sarebbe pertanto
possibile, anche se tali criteri venissero formulati in negativo,
solo mediante la delimitazione di aree ben identificate ove
emergano interessi particolarmente pregnanti affidati alle cure del
legislatore regionale, e purché ciò non determini l'impossibilità -
lo ripeto, l'impossibilità - di una localizzazione alternativa, non
essendo consentito alla Regione di porre limiti assoluti di
edificabilità degli impianti.
Alla luce di tali affermazioni tratte da orientamenti
giurisprudenziali conformi, appare pertanto chiara la sostanziale
impossibilità, prefigurata dalla mozione, di rimuovere
l'incompatibilità costituzionale, peraltro già rimossa con la
declaratoria d'illegittimità costituzionale dell'articolo unico
della legge referendaria, cancellato con effetto retroattivo dalla
legge regionale, introducendo criteri di idoneità tali da escludere
la localizzazione nel territorio regionale di impianti di
trattamento a caldo. A tal fine è utile precisare che la
riconosciuta facoltà per la Regione di stabilire, per il
raggiungimento dei fini propri e delle loro competenze, livelli di
tutela più elevati sulla quale la mozione vorrebbe fondare un nuovo
intervento normativo, è comunque assoggettata - secondo quanto
affermato dalla Consulta - al rispetto della normativa statale di
tutela dell'ambiente, di modo che non vi è possibilità per i poteri
regionali di adottare, sia pure in nome di una protezione più
rigorosa della salute degli abitanti della regione medesima,
interventi preclusivi suscettibili di pregiudicare, insieme ad
altri interessi di rilievo nazionale, il medesimo interesse della
salute in ambito territoriale più ampio, secondo la logica
comprensibile ma giuridicamente insostenibile - dal noto detto
Not In My Back Yard
(Nimby) - che ha citato la sentenza.
Per queste ragioni, quindi, un intervento legislativo dai
contenuti analoghi a quelli prospettati dalla mozione, sarebbe,
oltre che inutile - posto che a rimuovere l'incompatibilità
costituzionale ci ha già pensato la Corte costituzionale con la
sentenza di accoglimento del ricorso governativo - anche
illegittimo, potendo perciò nuovamente incorrere in ulteriori
doglianze di costituzionalità, e ciò considerata sia l'incidenza
della materia riservata allo Stato (della tutela dell'ambiente),
sia la violazione del giudicato costituzionale che, con un simile
intervento normativo, si determinerebbe, stante l'estrema chiarezza
con la quale la Corte ha escluso la legittimità di previsioni
legislative regionali limitative, nella maniera più assoluta, della
localizzazione di determinate tipologie di impianti di trattamento
del rifiuto. La violazione del giudicato costituzionale
costituisce, infatti, un vizio autonomo che trova fondamento
nell'articolo 186 della Costituzione, regolante gli effetti delle
sentenze dichiarative di illegittimità costituzionali e che si
determina allorquando il legislatore ripristini o preservi
l'efficacia di una norma già dichiarata incostituzionale; quindi
non violeremmo già l'articolo che abbiamo violato, ma ne violeremmo
anche un altro, se andassimo a modificare. Ancora recentemente, con
riferimento ad una legge della Provincia di Bolzano in materia di
albo dei gestori ambientali, dichiarata incostituzionale, e poi
sostanzialmente riprodotta dallo stesso legislatore provinciale, la
Corte costituzionale (sentenza n. 350 del 2010) ha infatti
affermato che il rigore dell'articolo 136 della Costituzione impone
al legislatore di accettare l'immediata cessazione dell'efficacia
giuridica della norma illegittima e che le decisioni di
accoglimento hanno per destinatario...finisco, Presidente...il
legislatore stesso, al quale, quindi, è precluso non solo di
disporre che la norma dichiarata incostituzionale conservi la
propria efficacia, bensì il perseguire e raggiungere, anche se
indirettamente, esiti corrispondenti a quelli già ritenuti lesivi
della Costituzione.
Aggiungerei anche un fatto (che è stato più volte evidenziato
dai Consiglieri di minoranza): il fatto delle tempistiche e il
ritornello che non si sta facendo niente. Su questo non sono
d'accordo, è una bugia, perché se ripercorriamo un passaggio, senza
ripercorrerli tutti che sono già stati elencati dai vari
Consiglieri: se partiamo dal referendum, dopo il referendum c'è
stata la Commissione speciale sui rifiuti che ha fatto un lavoro, è
stato presentato questo lavoro, e da questo dossier è stata votata
una risoluzione in Consiglio regionale, nella scorsa legislatura,
in cui - l'ho già ripetuto una volta in Consiglio - si chiedeva
all'Assessorato competente di fare degli accertamenti su quello
studio, di valutare le varie soluzioni tecnico-economiche...dava 6
mesi. Se a questo aggiungiamo anche che ci sono state le elezioni
regionali, c'è stato l'insediamento al mese di luglio di questo
Governo regionale...si è dato un incarico a VALECO proprio per
accorciare queste tempistiche, perché un appalto ci avrebbe portato
più in là, quindi il dossier è stato presentato da VALECO ai primi
di dicembre e, da una prima analisi, gli abbiamo chiesto appunto di
fare un'ulteriore analisi sul discorso economico, perché è da lì
che noi poi andremo a fare la scelta. Quindi non si sta facendo
niente, anche perché studi di questo tipo sicuramente non possono
essere fatti in qualche giorno, come ha ricordato il Consigliere
Certan, ma dall'altra parte, però, dobbiamo anche dire che quello
che noi vogliamo per la Valle lo vogliamo a fronte di uno studio,
chiaramente non copiando altre realtà, cercando di guardare altre
realtà, ma sul modello del territorio valdostano.
Per tutto quello che ho enunciato non possiamo quindi accettare
questa mozione.
Si dà atto che dalle ore 11,23 assume la presidenza il
Vicepresidente André Lanièce.
Lanièce (Presidente)
- Grazie. Ha chiesto la parola il
collega Donzel come replica, in quanto è uno dei firmatari.
Donzel (PD-SIN.VDA)
- Sono sotto shock, perché tra tutte
le risposte che potevano arrivare, è arrivata la peggiore, la più
sorprendente! Voi avete in mente di continuare con una
strategia...intanto con una Giunta che si separa dalla maggioranza
che non sa che cosa fa la Giunta e quindi non è in grado di darci
risposte in quest'aula e si arrampica sui vetri dove può andare,
qua e là. Quindi anche noi, come interlocutori, che abbiamo i
colleghi di maggioranza, con chi interloquiamo? Non riusciamo a
capire dove ci volete portare, perché loro non sanno e, dalle
parole di Borrello, si dice: "aspetto anch'io che ci dica
l'Assessore"...ma le fate le riunioni di maggioranza? No, solo per
capire...Borrello ha dovuto aspettare l'aula per sapere che cosa
state decidendo! Francamente io sono un po' stupefatto di questa
situazione...oppure si gioca la carta dell'ambiguità "sapevamo, ma
non vogliamo prenderci la responsabilità come gruppi politici",
cioè come dire: "lasciamo questa patata bollente all'Assessore,
quindi noi le riunioni di maggioranza le abbiamo fatte, sappiamo,
però che se la sbrighi un po' lui, se la veda un po' lui con la
minoranza". Quindi su un tema delicatissimo, dove c'era tutta la
disponibilità della minoranza di fare un ragionamento serio, in
commissione...non abbiamo detto: "abbiam noi la verità, la luce",
eccetera, "sappiamo già che legge scrivere"...
Lei è arrivato e ci legge cosa dice la Fanizzi, senza sentire
qual è il parere dei nostri tecnici, qual è l'opinione...anche noi
avremmo sentito qualche legale, no? Allora di nuovo torniamo alla
stessa persona che vi aveva assistito tecnicamente prima, vi ha
portato nel baratto prima, torniamo a rimetterla lì, e
ritorniamo...torniamo alle frasi fatte del suo predecessore
Zublena...la sindrome Nimby, cioè questi luoghi comuni...quando noi
chiediamo semplicemente alla Valle d'Aosta di essere "autonomista",
io chiedo a lei di essere "autonomista", di far valere le ragioni
dei valdostani, anche nei confronti dello Stato, di far valere che
questa Regione è in grado di determinare le politiche ambientali,
anche andando allo scontro con lo Stato, se necessario, come hanno
fatto altre Regioni non autonome, non speciali...anche Regioni
autonome non speciali alle volte si confrontano! Ci sono dei popoli
che lottano perché non vengano calpestato il loro territorio! Noi
chiediamo questo, perché il popolo valdostano lo chiede: "non
vogliamo essere calpestati".
Fra l'altro, lo Stato in questo momento non vuole venire a
costruire nulla (questa è l'altra piccola chicca!), dice solo: "nel
caso in cui io volessi costruire qualcosa, dovete lasciarmelo fare,
quindi non fate una legge che mi impedisca a me, Stato, di
fare"...questo dice la sentenza, questo dice la sentenza! Chi deve
costruire qualcosa qui, in questo caso, era la Regione, quindi la
sentenza interviene a garantire un diritto dello Stato e non a
intervenire sul diritto dei valdostani di decidere
autonomamente!
Nel Canton du Jura...perché a qualcosa servono le relazioni
internazionali...confrontandomi con i
Députés
del Canton,
avevo detto: "noi abbiamo un problema perché si diffondono grandi
centri commerciali, non riusciamo a difendere il territorio, il
suolo". Questi si sono messi a ridere, han detto: "noi, in 10 anni
di battaglie, siamo riusciti a impedire di costruire grandi centri
commerciali fuori dalla nostra città; certo, avevamo tutta la
Svizzera contro, i grandi centri commerciali, gli interessi
economici, ma abbiamo fatto fronte comune con tutte le forze
politiche e ci siamo battuti per far valere le nostre ragioni,
siamo riusciti a ottenerle"! Si può fare, altro che non si può
fare! Ma sediamoci un mese, durante le vacanze di Natale, a
scrivere questa benedetta legge! Dovete andare in vacanza? È in
vacanza lei, Assessore Bianchi, che non può trovarsi un momento per
fare una commissione per scrivere la legge? Ce la "smenate" tanto
con il trovare i tempi e il lavoro...allora noi siam pronti!
Durante le vacanze di Natale vogliamo scrivere questa legge, ci
siete o siete a spasso, siete via in giro?
Noi vi sfidiamo, perché siamo venuti qui a dirvi: "facciamolo
questo lavoro, facciamolo seriamente insieme, andiamo in
commissione"...neanche la commissione, neanche iniziare i lavori! È
il "fai da te", la "Giunta fai da te"..."non vogliamo fare,
ascoltare le ragioni di nessuno, sappiamo noi che troviamo, c'è
VALECO che ci pensa" e poi, dopo, quando avrete tutto deciso, ci
presenterete di nuovo un prodotto confezionato, o lo compri o sei
nemico del popolo! "Lavorare insieme" è un'altra cosa, e si
comincia a piccoli passi, questo era lo spirito di questa mozione!
Incomprensibile...neanche tentare di dire sugli assunti
fondamentali...ma che m'importa, a me, che lo Stato dica: "io non
voglio avere vincoli su nessuna Regione" e quindi la sentenza...lo
Stato dica: "voglio costruire lì"...ma che noi, tutti insieme,
gruppi regionali...scelta politica...qui non si fanno gli
inceneritori, né regionali, né nazionali, né intercontinentali, né
europei, né mondiali, lo diciamo! Scelta politica! Difficile farlo?
Dobbiamo lasciarlo dire ai cittadini, in un referendum, perché qui
non si riesce a votare una cosa così? Abbiamo così paura dello
Stato? Ah, certo che se andiamo giù a trattare con questo spirito
qua, prenderemo legnate dalla mattina alla sera, eh, se capiscono
che questo è l'atteggiamento dei nostri autonomisti...così ligi ad
ascoltare, "aiuto, qua non possiamo interferire". Nel codice
ambientale, invece, sono previsti tutti gli spazi in cui le Regioni
possono mettere delle limitazioni. Andiamoci a vedere questo codice
ambientale, andiamo a vedere che si possono mettere delle distanze
tra certi luoghi sensibili, si può intervenire in tante situazioni!
Questo chiedevamo noi: di andare a vedere come si poteva
perfezionare la legge senza mettere il divieto assoluto, ma
precisando che il divieto assoluto è scelta politica! Voglio vedere
se viene lo Stato e dice: "ah, per il Piemonte e la Valle d'Aosta
devo fare un inceneritore a Donnas..."ah, non possiamo far niente,
l'ha detto lo Stato"...ma andiamo lì e gli diciamo "tu non lo fai
sul mio territorio"! È questo che fa una Regione autonoma! ...posto
che il principio rimarrà, il principio rimane che lo Stato se vuole
lo fa, ma quelle forze politiche, di quel territorio, quei
cittadini si batteranno perché ciò non sia, e troveranno tutti i
cavilli legislativi, tutte le questioni inerenti per poter limitare
e definire questo spazio!
Lei ci ha messo nella condizione che non si può far nulla, anzi,
rivendica il già tanto che ha fatto, il già tanto che ha fatto! Ci
avete inchiodati in una commissione consiliare quando noi dicevamo
"bisogna fare", ci avete tenuti lì mentre noi dicevamo "andiamo,
fate le scelte, fateci uscire da questa commissione, per
cortesia"...abbiamo prodotto un materiale alto così e ancora ci
dite: "abbiamo affidato uno studio di prefattibilità a VALECO nel
quale si dice che non verrà bruciato tutto, in Valle d'Aosta non si
brucerà, ma una parte la porteremo a bruciare fuori". Ma scusi, i
valdostani hanno detto che non vogliono bruciare i loro rifiuti,
vogliono trovare soluzioni alternative all'incenerimento! Ma che
"gabole" state cercando, ma come state cercando di aggirare la
volontà popolare? È finito il tempo della politica che racconta le
favole e intanto semina soldi, un po' di
bon chauffage
, così
i valdostani stanno zitti! Non avete più la possibilità di tenere
la popolazione sotto scacco, sotto controllo!
Vi diamo tutta la disponibilità a lavorare, ma non sulla
direzione di stare zitti e immobili a guardare che fate l'ennesima
scelta sbagliata contro la volontà dei cittadini, adducendo
sentenze nazionali, il potere assoluto, divinità che agiscono sopra
di voi...l'unica divinità che agisce sopra di voi - e qui condivido
il passaggio del collega Ferrero - è il denaro, l'interesse, le
lobby, gli affari, che scavalcano la volontà popolare dei
valdostani! È questo l'unico vostro vero riferimento assoluto!
Inaccettabile che lei bocci una mozione di questo tipo,
inaccettabile!
Presidente
- Grazie. Ha chiesto la parola, per
dichiarazione di voto, il Consigliere Borrello; ne ha facoltà.
Borrello (SA)
- Rientro in un contesto di fatto
personale, ma sarò molto breve...
Presidente
- Lo spieghi...
Borrello (SA)
- ...sicuramente mi sono male espresso
rispetto a quel ragionamento dell'ascoltare la voce del Governo. Io
intendevo - e lo esplicito - che dalle forze di minoranza, dagli
interventi della minoranza, più volte si è richiamata la necessità
di audire e di sentire l'intervento del Governo. Ho voluto solo
richiamare quel passaggio. Noi, come maggioranza, ci confrontiamo e
abbiamo avuto modo di confrontarci, quindi non era legato al
discorso che non sappiamo quelle che sono le posizioni.
Dal punto di vista prettamente inerente alla mozione, così
utilizzo lo spazio per la dichiarazione di voto, ovviamente ci
allineiamo a quello che è stato proposto dall'Assessore Bianchi,
anche perché ha dato una risposta decisamente esaustiva dal punto
di vista tecnico; quindi, non avendo competenza in materia
giuridica, prendiamo atto di quelle che sono le dichiarazioni del
nostro Ufficio legale, ma parallelamente io posso dire che
manifesto la disponibilità, come Presidente della Commissione, a
portare il tema e la discussione all'interno della commissione
competente per quello che sarà lo studio, che è in fase di
predisposizione della VALECO, e decidere in maniera collegiale
quello che sarà il futuro della gestione dei rifiuti.
Presidente
- Grazie. Un po' di silenzio. Ha chiesto la
parola il Consigliere Bertin, ne ha facoltà.
Bertin (ALPE)
- Grazie Presidente. Soltanto per una
richiesta di sospensione di un quarto d'ora.
Presidente
- Il Consiglio viene sospeso.
Si dà atto che la seduta è sospesa dalle ore 11,34 alle ore
11,51 e che alla ripresa dei lavori riassume la presidenza il
Presidente Emily Rini.
Rini (Presidente)
- Colleghi, possiamo riprendere i
nostri lavori. Siamo in dichiarazione di voto. Ci sono richieste?
La parola al collega Bertin.
Bertin (ALPE)
- Grazie Presidente.
Avevamo chiesto come minoranza questa pausa perché, citando un
po' quanto diceva prima il collega Donzel, eravamo rimasti
scioccati dalla risposta dell'Assessore Bianchi, e per questo
avevamo chiesto una sospensione. Abbiamo notato che la sospensione
è servita più a voi che a noi, perché noi abbiamo fatto prima la
nostra riunione...poi eventualmente ci chiarirete anche voi la
vostra posizione sull'argomento.
Dalla risposta dell'Assessore Bianchi - sarò estremamente
sintetico - traspare evidente un aspetto: primo, che non si vuole,
da un punto di vista legislativo, sfruttare appieno l'Autonomia
della nostra Regione (anche questo è un aspetto). La Corte
costituzionale non ci impedisce di intervenire, di legiferare e di
esercitare la nostra Autonomia in questo ambito, e noi, come
minoranza, vogliamo intervenire ed esercitare la nostra Autonomia
su questo aspetto. Da quanto ci ha letto l'Assessore Bianchi -
praticamente leggendoci il parere legale richiesto all'Ufficio
legale della Regione - non si vuole intervenire, non si vuole
esercitare questa nostra prerogativa anche autonomistica, e questo
lo crediamo un limite. La nostra mozione andava in questa direzione
e voi rifiutate di intervenire legislativamente su questo aspetto;
lo riteniamo grave, perché noi dobbiamo esercitare la nostra
Autonomia. Poi un altro aspetto che si evidenzia: ancora una volta
si evoca questa soluzione che arriverà da VALECO, senza, ancora una
volta, entrare nello specifico, senza darci delle indicazioni
precise.
Crediamo che il vostro atteggiamento sia irresponsabile. Ci
aspettavamo evidentemente un'altra posizione rispetto a questa
mozione, che aveva tutt'altra intenzione, cioè quella di
intervenire sulla legge, esercitare la nostra Autonomia e tutelare
maggiormente la Regione rispetto alle lobby che stanno mettendo
pressione su questa regione, richiedendo danni, eccetera. Ma il
problema è proprio questo: esercitando la nostra Autonomia,
dobbiamo porre dei limiti alle lobby, agli interessi dei grandi
costruttori di impianti a caldo e a freddo, cercando di organizzare
la gestione dei rifiuti in funzione esclusivamente dell'interesse
dei valdostani. Da quanto abbiamo capito, da quanto abbiamo potuto
sentire oggi, non pare sia così! Grazie.
Presidente
- Grazie. La parola al collega Nogara.
Nogara (UVP)
- Merci Présidente.
Un brevissimo intervento. Vorrei solo tradurre, per chi ci
ascolta, quanto detto dall'Assessore Bianchi, perché si è parlato
tanto, si è...come in questi giorni si sente spesso dire, si
accettano sempre e subito le nostre proposte, sembra che si
accettino sempre le nostre mozioni, ma alla fine la botta finale è
quella di dire: "mi dispiace, ma la vostra mozione non la possiamo
accettare". Si è sempre d'accordo per tutto, ma le proposte che
facciamo non si accettano mai! Però quello che volevo fare era
proprio tradurre quello che è stato detto. Allora, qua c'è stata la
volontà, da parte vostra, della maggioranza, di non andare contro
quanto ha espresso il referendum, e cioè non si eliminano certo
bruciando i nostri rifiuti...questo tanto per tranquillizzare la
gente, ma ci si tiene aperta una piccola porta per chissà quale
stufetta, per poter mettere in moto qualcosa, perché qua qualcosa
si possa bruciare...
Alla fine di tutto, secondo noi, l'importante di tutta questa
vicenda è il business che gira intorno al pirogassificatore o a
quant'altro, è l'unica cosa che tiene in piedi la volontà di non
confrontarsi con quello che noi, in questa mattinata, abbiamo
cercato di farvi capire. Noi davamo solo la nostra disponibilità
per confrontarci...che poi alla fine non ho capito bene, perché
alla fine lei ha detto che la nostra mozione, in cui si chiedeva
appunto di andare in commissione per poterci confrontare, alla fine
l'ultimo intervento di Borrello dice: "sì, poi ci vediamo tutti in
commissione"...allora non capisco bene qual è la...eh sì, però noi
si andava in commissione per discutere su cosa fare qui, in Valle
d'Aosta.
Mi sembra proprio veramente chiaro che qui la volontà sia quella
del business e basta, perché altre risposte non ci vengono, non si
possono dare, vista la vostra chiusura nei nostri confronti.
Grazie.
Presidente
- La parola al collega Cognetta.
Cognetta (M5S)
- Grazie Presidente.
Solo due parole, proprio due parole per fare un breve riassunto
di ciò che è stato detto. Mi sembra di essere stato...come dire?
all'inizio, nell'esposizione della mia mozione, piuttosto
tranquillo, piuttosto...diciamo rilassato su un impegno che pensavo
si sarebbe tranquillamente raggiunto in maniera comune. Abbiamo
fatto una discussione, è stata fatta sotto diversi punti di vista,
e io, leggendola...non tanto da politico, perché faccio ancora un
po' fatica da politico, ma da cittadino ho capito che, di fatto,
alla fine, si raccontano palle. Si raccontano palle perché siamo
sotto Natale o perché siete abituati a raccontare palle, questa è
la realtà! Quindi è sempre...come dire? spostare l'attenzione di
qua e di là, è sempre evitare di prendere degli impegni.
Ora, al di là del fatto che siamo dei rappresentanti politici,
torniamo un attimo a essere cittadini. Questo fatto che ci
raccontate palle ci sta dando davvero fastidio! Abbiamo fatto il
referendum, avete fatto di tutto per demolirlo, ci siete riusciti,
per carità...d'altronde gli agganci a Roma che avete li conosciamo,
sappiamo benissimo che potete fare e disfare ciò che volete...poi
una volta siete per l'Autonomia, un'altra volta siete contro, una
volta ci raccontate che i rifiuti si possono gestire, un'altra
volta non si possono gestire, la discarica ha 3 anni, ha 5 anni, ha
8 anni, la TARES aumenta, non aumenta...
Quello che però vi si chiedeva era una cosa semplice, e cioè
dire: "non li bruciamo"....ma voi neanche questo riuscite a dire,
anzi, avete adesso incominciato a dire che li andiamo a bruciare
fuori dalla Valle d'Aosta...se questa non è una palla! Io non so in
quale altro modo chiamarla, ragazzi...siete davvero...non so, dei
giocolieri, dei clown, e non sto offendendo, eh, mi sto
riferendo...perché poi potete anche schiacciare il fatto personale,
per carità...perché voi di fatto non sapete cosa fare, una
parte...l'altra parte, invece, sa benissimo cosa fare e gioca sul
fatto che gli altri non sanno cosa fare! Non vi informate, leggete
dei pareri legali che io non so sulla base di cosa vengono dati!
Quella lì è un'altra palla! Ragazzi, voi non avete la minima idea
di cosa state parlando e ci venite a raccontare che venite a
bruciare i rifiuti? Ma io ve l'ho già detto un'altra volta: non c'è
problema, lo scontro sarà sul "no piro", sarà un altro tipo di
scontro, non verrà fatto in quest'aula perché tanto parliamo con
gente che racconta palle, quindi non si può parlare con gente che
non ha dignità quando dice le cose! Come si fa a parlare con gente
che non ha coerenza rispetto a ciò che afferma, rispetto a quello
che afferma sui giornali e poi fa un'altra cosa dentro quest'aula?
Scusate la veemenza, mi sono leggermente innervosito rispetto a
come cercate di prenderci in giro...per non dirlo in un'altra
maniera, sennò poi vengo buttato fuori...
Quindi, per l'ennesima volta, sto a chiedervi: ci volete
ripensare? Volete prendere un impegno serio o ci volete ancora
raccontare palle? Fino a che punto volete arrivare? Fino a quale
punto volete arrivare?
Presidente
- La parola al collega Roscio.
Roscio (ALPE)
- Grazie Presidente.
Molte questioni sono già state espresse dai miei colleghi della
minoranza, però devo dire che ovviamente non posso che essere
deluso, ma più che deluso dalla risposta in merito alla questione
rifiuti, su cui uno può dire "non è la questione principale", a me
fa un po' specie sentir dire dall'Assessore competente...che tra
l'altro è membro di una forza che si dice "autonomista", e che fa
dell'autonomismo e della volontà di autodeterminazione del popolo
valdostano una bandiera...sentir dire che la legge non la fa più il
Consiglio regionale, ma la fa la Corte costituzionale e dice: "la
legge regionale è già stata sistemata dalla Corte
costituzionale...che problema c'è? ormai andiamo avanti così"!
Peccato che la Corte costituzionale ha modificato un indirizzo -
che era un indirizzo ben preciso, quello di non bruciare i rifiuti,
né qui, né altrove - che la Valle d'Aosta voleva prendere e che
adesso, in mancanza di quello, non c'è più nessun indirizzo...cioè
la Valle d'Aosta è aperta a qualunque possibilità, in mancanza di
quello! E su quello vi si chiede: "prendiamo l'impegno di andare,
noi, come Consiglio regionale (che dovrebbe essere quello che fa le
leggi), a fare una legge che mantenga lo Stato italiano nelle sue
prerogative, ma nello stesso tempo dia alla Valle d'Aosta la
possibilità di determinare le proprie scelte, la propria
prospettiva futura"...qui, secondo me, manca un'idea di prospettiva
futura!
Anche il passaggio che fa l'Assessore sui rifiuti: "se non si
bruciano qua, si bruciano altrove"...no, ma se è così, meglio che
ce li bruciamo qua, se non bisogna bruciarli qua ma bisogna
bruciarli altrove! L'idea è la mancanza di prospettiva...cioè io,
al di là dei transitori che possono essere più o meno lunghi, i
rifiuti scelgo di andarli a bruciare per sempre o faccio di tutto
perché i rifiuti non si brucino? Io vorrei che l'Assessore mi
dicesse: "i rifiuti noi non vogliamo bruciarli"...poi possiamo
anche dire c'è un breve transitorio in cui non riusciamo a
organizzarci, non possiamo fare, ma la scelta di fondo è quella di
dire: "noi, in Valle d'Aosta, non li vogliamo bruciare, ma non li
vogliamo neanche delegare a qualcun altro", sennò ha ragione chi
dice: "siete tutti mossi da questa questione del Nimby, fate
qualunque porcheria, basta che non la facciate a casa nostra"! No!
La nostra idea è quella del "facciamo bene a casa nostra senza
danneggiare qualcun altro", questa è l'idea di fondo che mi
piacerebbe sentir dire dall'Assessore competente! Sennò è inutile,
chiudiamo qua, andiamo a casa e lasciamo che la Corte
costituzionale o qualche parere legale faccia il nostro
lavoro...cosa stiamo a fare qua? Non serviamo assolutamente a
nulla!
Tra l'altro, quando si richiama la risoluzione del
Consiglio...che, mi ricordo benissimo, era quella che era nata dal
non aver voluto approfondire le questioni della Commissione
speciale sui rifiuti...si era scelto di affossare la Commissione
per fare una risoluzione che dava tempo, portava altri 6 mesi, ma
la risoluzione era del Consiglio. Adesso il documento della VALECO
a chi è arrivato, al Consiglio? Ma manco per niente! È arrivato
alla Giunta e l'Assessore dice: "andrò in commissione"...ma mi
sembra che sia un dovere andare in commissione quando si vuol fare
una roba del genere, non è una concessione a voi, della minoranza,
che siete qua a rompere le scatole!
La mozione nostra chiedeva un'altra cosa, vi diceva: "il
Consiglio fa la legge? mettiamoci in commissione a decidere su come
fare questa legge"...è una cosa diversa, eh, è una cosa diversa,
non è portare un pacchetto già tutto perfetto e finito in
commissione, che cala dall'alto e vi dice: "questa è la soluzione
migliore, cosa volete? va bene così oppure no?"...noi vorremmo
entrare nel merito di questa discussione, ma come Consiglio
regionale, non come una scelta politica della Giunta che cade
dall'alto in nome dei cittadini valdostani, perché qua i cittadini
valdostani non sono rappresentati dalla Giunta, ma dal Consiglio
regionale, ognuno con le sue idee, con i suoi contributi! Questo
chiedeva la mozione, ed è questo che non volete dare, e vi chiedo
anche: perché non volete darlo? È così difficile andare...mi sembra
che il collega Borrello prima fosse un po' dell'idea, poi è tornato
indietro...ma è più difficile andare a trovare un modo di
confrontarsi, in una commissione del Consiglio, su una cosa che
dovrebbe tutelare tutti i cittadini...mi chiedo perché vi chiudete
in questo modo!
Volendo ribadire una questione, il referendum, che sembra quasi
una perdita di tempo, una roba...tra l'altro ieri ne abbiamo
approvato uno per cambiare nome a Courmayeur, quello invece sembra
che vada tutto bene, no?...quello per la gestione dei rifiuti è una
perdita di tempo inutile, quello per cambiare nome a Courmayeur va
benissimo, no? Ma, allora, ricordiamoci una cosa: è stata una cosa
eccezionale questo referendum in Valle d'Aosta...c'è gente, ci son
fior di professori universitari che stanno scrivendo libri che
faranno storia della giurisprudenza, perché è stata la prima volta
che una comunità ha scelto...non un referendum che toglieva una
legge, ma un referendum che proponeva la legge, è stato il massimo
dell'autodeterminazione di un popolo, questo! È una comunità che
dice: "noi vogliamo andare a legiferare per andare in quella
direzione", e mi fa strano che una forza che si dice "autonomista"
venga a dire che questa roba qua non va bene! Dovreste farne un
vostro cavallo di battaglia e cercare la più ampia condivisione
possibile per rispettare questa cosa.
Nel momento in cui vi si chiede chiarezza, vi si chiede
chiarezza su questo, e vi si chiede anche un po' di coraggio. Qua
nessuno vuole venirvi a dire: "fate male, non fate bene, noi
facciamo meglio di voi"...vogliamo semplicemente dire: "facciamo un
passaggio in comune per il bene della Valle d'Aosta?"...ma mi
sembra che voi, a questa cosa qua, stiate dicendo "no", è questa la
cosa grave!
Presidente
- Grazie. Altri? Non ci sono altre richieste?
La parola al collega Guichardaz.
Guichardaz (PD-SIN.VDA)
- Grazie Presidente.
Malgrado la sintesi che hanno tentato di fare i colleghi
Cognetta e Nogara, io ho capito molto poco di tutto ciò che è
intervenuto in quest'aula. Le chiedo quindi, Assessore, magari di
fornirmi copia del parere legale che lei ha letto, dimenticandosi
ogni tanto qualche virgola...o sono stato io a non aver seguito con
sufficiente attenzione, ma devo dire sinceramente che mi è sfuggito
un po' il significato.
Io non ho capito cosa intendete fare voi della maggioranza; non
ho capito se intendete rispettare il volere popolare o applicare
una strategia dilatoria, in modo tale che si arrivi a un certo
punto a dire: "ragazzi, ci troviamo nell'urgenza, non è più
possibile trovare una soluzione che segua le indicazioni che il
popolo ha dato, e quindi troviamo delle soluzioni di
emergenza"...qualcuno ha parlato della stufetta, qualcuno resuscita
il pirogassificatore...
La sentenza sarebbe opportuno leggerla bene, e non solo lasciare
agli uffici legali...diciamo la spiegazione, il linguaggio anche
complicato e complesso da comprendere. La sentenza non mette in
discussione la volontà popolare, la sentenza dice altre cose, e il
collega Donzel ha spiegato molto bene i contenuti e gli spazi di
manovra, il motivo per cui vi chiediamo di confrontarci su una
revisione della legge, perché evidentemente esistono degli spazi di
manovra, ascoltateci! Vi diciamo sulla base anche delle indicazioni
che ci sono state fornite quali, secondo noi, sono gli spazi di
manovra. Quante volte, cari colleghi della maggioranza, vi siete
riempiti la bocca con parole sacre per alcuni movimenti,
l'autodeterminazione
des peuples alpins
, quante volte nei
vostri programmi e nei vostri comizi abbiamo sentito parlare di
queste cose...beh, questo è il momento per dimostrare che esiste
uno spazio di autodeterminazione. Io credo che il popolo debba
essere considerato e che la maggioranza, insieme alla minoranza,
debba davvero fare tutti gli sforzi possibili affinché
quest'afflato, questa richiesta di autodeterminazione sia
rispettata.
Il collega Perron prima sproloquiava un po' sul valore del
referendum...mi stupisce collega, proprio lei che rappresenta una
forza che ha il 31,6 percento e vota leggi, che ha nominato la
Giunta regionale che vota e promuove, a sua volta, dei
provvedimenti di tipo legislativo e amministrativo...la vostra
forza rappresenta meno di un terzo dei valdostani, e le nostre
forze unite - l'ha ricordato il collega Viérin - rappresentano il
32,6 percento della popolazione. Quindi, nella logica che lei
evidenziava prima, collega Perron, probabilmente neanche voi siete
così legittimati a legiferare o a parlare in nome e per conto di
quel 70 percento della popolazione che non vi ha votato! Se noi
andassimo a guardare le agenzie...collega Perron, lei ha fatto un
rilievo simpatico al collega Roscio, ma se andassimo a guardare ciò
che è scritto sui giornali e sul web...beh, io credo che uno dei
vostri colleghi in Giunta sarebbe da considerare un usurpatore, e
guarda caso proprio il collega che oggi viene qua a raccontarci che
non è possibile accogliere la nostra mozione; quindi, quando si
citano le fonti di stampa altrui, si sappia che poi però esistono
anche delle fonti che, in qualche maniera, dicono delle cose a
vostro carico.
È stato inutile e costoso consultare 50 mila persone...ma allora
perché nei vostri programmi elettorali...e qua vi stanco sempre con
i programmi elettorali...Stella Alpina:
"rispettando il volere
del referendum del 2012"
...l'Union Valdôtaine è stata ancora
più...diciamo più forte nel dire che:
"oltre che della volontà
dei cittadini valdostani, il rispetto della legislazione italiana e
europea"
...oltre che della volontà dei cittadini
valdostani...uscito dal referendum! Il programma di legislatura,
l'ha detto l'Assessore: "definire la gestione dei rifiuti nel
rispetto della normativa in vigore e della volontà espressa dai
valdostani con il referendum propositivo del 18 novembre 2012"! La
volontà espressa dai valdostani, da quel 49 percento di valdostani
che se qualcuna di queste forze presenti o anche della coalizione
avesse...diciamo a proprio sostegno probabilmente sarebbe una
questione e una cosa rivoluzionaria, la volontà è chiara! E la
volontà è quella di trovare una strada diversa per il trattamento
dei rifiuti, che non sia bruciare i rifiuti, che non sia la
pirogassificazione, e per trovare una strada diversa - e qui
concludo - l'unica possibilità è di metterci insieme intorno a un
tavolo, con fretta, perché è vero, esistono delle sentenze della
Corte costituzionale, esistono delle altre impedenze e impedimenti
che devono essere risolti e delle pendenze che devono essere
risolte in tempi brevi, sediamoci intorno a un tavolo, ascoltateci!
Ascoltate ciò che abbiamo da dire e cerchiamo di trovare una
soluzione, tutti insieme, secondo "il volere dei valdostani".
Presidente -
Grazie. Altri? Non ci sono altre richieste
d'intervento? Se non ci sono...la parola al Presidente
Rollandin.
Rollandin (UV)
- Sì, grazie Presidente.
Nella mattinata ho visto presentare varie sfaccettature legate,
ancora una volta, al tema dello smaltimento dei rifiuti, puntando
su tre punti di riferimento: il primo, la legge su cui si era
inserito l'emendamento referendario, ed è stato ricordato com'era
nata questa legge. È nata...e non voglio ritornarci, se non per
dire che questa legge era frutto del lavoro di una commissione che
aveva fatto sopralluoghi, era andata a visitare impianti, e alla
fine aveva portato una soluzione che era stata accolta.
Successivamente c'è stata la decisione dei membri della Commissione
che valutano i referendum, che avevano detto che questo era
ammissibile. Noi avevamo espresso da subito, su questo, dei dubbi,
e l'avevamo anche detto, ed era una delle ragioni...voglio
ricordarlo a chi ha voluto riprendere la nostra posizione di
astensione, molto di quello che era stato l'intervento era perché
noi ritenevamo che questo referendum non si potesse fare su questa
materia. La Consulta...e qui mi fa specie sentire che il referto
della Consulta sia legato ad agganci a Roma...beh, questo credo sia
un po' troppo, credo che la Consulta agisca in piena autonomia,
almeno se vogliamo tenere...sennò, voi avete le vostre idee, ma
dovremmo poi pensarle anche per altre sentenze, non solo per
questa. Io, su questo, non entro nel merito. Voglio solo dire che
la Consulta si è pronunciata dicendo che il referendum non doveva
essere fatto, perché era una materia che non poteva essere...questa
è la storia fino ad oggi.
Oggi cosa siamo chiamati a dire? Che cosa vogliamo fare per il
futuro, per lo smaltimento dei rifiuti. L'Assessore, correttamente,
ha riferito quella che è la parte di interpretazione...che non è
un'interpretazione, ma della lettura della sentenza, e non si
tratta qui di andare a suscitare delle ironie su quella che è la
volontà di questa maggioranza, che non tiene conto delle
suggestioni degli altri perché pensa solo al business...io non so
quale fosse il business...
Noi abbiamo detto, in modo chiaro, che volevamo rispettare la
volontà popolare, tant'è che stiamo dicendo che non parliamo più di
pirogassificatore. Questa è una risposta che ha dato l'Assessore e
che credo sia in termini molto chiari. Nel contempo, dovete almeno
permetterci di dire che mentre voi dite: "considerato che al di là
della pronuncia della Consulta è indispensabile il rispetto del
principio di garanzia"...certo, ma non al di là, non sono in
contrasto, c'è una pronuncia, il popolo si può esprimere su degli
argomenti che sono compatibili con una scelta, che può essere di
popolo e non sotto altri profili (questo è un altro limite). Se noi
facciamo un referendum sul togliere le tasse, sul togliere la...non
di modificare la TARES, ma di toglierla, non si può fare! Ecco,
come mai non si può fare? Ecco, su questo è impedito! C'è questa,
la pronuncia è così, questo è il ragionamento! Perché se andiamo
lì, andiamo all'unanimità, non al 49, andiamo all'unanimità! A meno
che qualche suicida...ma per il resto andiamo all'unanimità.
Allora, questa è la realtà. Noi cosa abbiamo detto? Non vogliamo
insistere sul discorso del pirogassificatore, lo abbiamo detto in
modo chiaro. Nel contempo, permetteteci di dire che - come ha
ricordato il collega Ego Perron - ci sono problematiche collegate
con le conseguenze della sentenza, su cui dovete anche ammettere
che nessuno ha fatto festa, nessuno...mentre prima si faceva festa
ed altri hanno fatto festa il giorno prima...nessuno ha fatto
festa! Nessuno si è messo a sbraitare su questo come un successo o
un insuccesso...uno ha preso atto di un risultato della
Consulta.
Noi oggi siamo qui a confrontarci, a portare un supporto tecnico
per una scelta che sarà comunque difficile, dico difficile perché?
Perché il discorso dei "rifiuti zero" non è automatico, ammesso che
sia possibile. E la soluzione che il Comune di Aosta ha
prospettato, se non vado errato, prevede che una parte dei rifiuti
venga inviata ad Alessandria. Ad Alessandria non li coltivano, ad
Alessandria di questi rifiuti cosa ne fanno? Li trattano! Allora
questa è, ad oggi, la storia. Allora il problema è: se noi vogliamo
trovare un metodo che ci permetta di escludere di portare i rifiuti
fuori dalla Valle che, come diceva bene...ho apprezzato il fatto
che Roscio dica: "allora sarebbe una truffa", ma oggi siamo a
questi livelli, che ci dicono che quello che rimane dei rifiuti, al
di là di condividere la raccolta differenziata spinta al massimo,
al di là di insistere ulteriormente sul discorso dell'umido, su cui
lo studio sta lavorando, e su quella che è l'ulteriore
differenziazione, ne rimane oggi una parte importante che deve
essere trattata. Trattarla vuol dire caricarla su mezzi che vorrete
per portarla fuori Valle, e fuori Valle cosa ne fanno? La bruciano!
Con tutti i costi aggiuntivi che ci sono...ad oggi siamo lì.
Allora noi vogliamo, con correttezza, non prendere in giro
nessuno, ma dire come ne usciamo da questa situazione. Chi è che ci
garantisce che, al di là di alcuni episodi, noi possiamo andare a
insistere su questo metodo, e quindi credo di essere chiaro sulle
linee della maggioranza e che verranno confrontate con le vostre,
per dire: bene, rispetto alla raccolta che va modificata, va
insistito su un modo diverso, premiando chi fa una raccolta giusta
e castigando chi non la fa, noi...cosa che credo legittima...noi
arriveremo a trattare l'umido in un certo modo, in modo che non ci
sia l'esigenza di continuare con la discarica (che può avere 8
anni, ma ne può avere di più o di meno, questo non è il problema),
la discarica non deve essere più utilizzata da oggi se non in via
eccezionale, in fase transitoria, perché c'è un metodo nuovo e
questo è il sistema nuovo. Quello che noi vogliamo è chiarire su
questo tutti i passi necessari, per arrivare ad una proposta,
proposta che sarà discussa in commissione, nelle sedi opportune, ma
una proposta dobbiamo farla, perché dobbiamo chiarire su questo
ultimo pezzetto che cosa e come si risolve.
Se la soluzione - e voglio ripeterlo - è quella di portare
fuori, com'è oggi, questa non è la soluzione, perché vuol dire
spendere di più, e bisogna che i cittadini lo sappiano! Questa è la
linea che noi teniamo, non credo sia una linea che vada contro...e
allora... No! La mozione dice altre cose, mi permetto di dirlo,
dice altre cose: riprende il fatto che noi dobbiamo dire che non
trattiamo a caldo, ma il dire che noi non trattiamo a caldo, oggi,
vuol dire che portiamo fuori a trattare a caldo. Questa è la verità
oggi, e questo noi non possiamo dirlo! Il fatto che si dica che noi
possiamo scegliere delle soluzioni lo condividiamo. Noi non abbiamo
scelto di lasciare ad altri scegliere questo sistema, lo vogliamo
fare noi, però lo vogliamo fare con coscienza, sapendo che questa è
la linea su cui noi insistiamo. E pensando anche...noi non siamo a
guardare...si è detto del referendum: noi rispettiamo il
referendum, rispettiamo quelli che sono i legittimi mezzi che
possono essere...noi abbiamo solo fatto una valutazione che credo
ci possa stare. Noi, sul resto, riteniamo che la soluzione...quando
ci verrà detto che in modo autonomo possiamo trovare la soluzione
per i rifiuti in Valle, che non è quella di portarli da un'altra
parte...noi riteniamo che a questo punto accetteremo i metodi e i
mezzi, e che soprattutto non andremo a caricare troppo sui
cittadini.
L'altra nostra preoccupazione è questa: di non dover caricare
oltre quelle che sono le tasse sui cittadini, collegate con il
sistema che adotteremo. Questa è l'unica preoccupazione per cui
abbiamo bisogno di ancora qualche tempo per portare una proposta,
che va però con questa logica che vi abbiamo rispiegato, e credo
che non va assolutamente contro quello che si è detto e si vuole
nella logica di proporre...quando invece non è pensabile approvare
la mozione perché in questi due punti va, come ho detto, a ribadire
un aspetto che non possiamo ribadire, perché non è logico ribadire
questo, la scelta la facciamo indipendentemente da...
Questa è quindi la ragione per cui noi non accettiamo questa
mozione, ma proporremo a breve le soluzioni.
Président
- Merci. La parole au collègue Bertschy.
Bertschy (UVP)
- Grazie Presidente.
Siamo d'accordo, ma non la votiamo...non è un problema, ci
troveremo a breve, tanto se il percorso è comune, l'obiettivo è
comune, noi faremo una strada, voi ne farete un'altra...ma è
uguale, nel senso che tanto noi abbiamo ben chiara l'idea di quello
che vogliamo fare, rispettare la volontà popolare come volete fare
voi, non fare trattamenti a caldo come dichiarate di voler fare
voi, anche se con...no, no, c'è stato un intervento, e poi un altro
intervento...no.
Noi non vogliamo fare trattamenti a caldo, vogliamo andare verso
"rifiuti zero" e lanciare in Valle d'Aosta quel grande progetto che
magari esportiamo una volta noi, in Italia, e non ci facciamo
importare...facciamo vedere che siamo una Regione più avanti degli
altri, noi vogliamo andare lì. Se riusciremo a farlo tutti insieme
ci troveremo al traguardo...magari il traguardo è più vicino di
quello che sembra. Certo che quest'anno potevamo già intervenire
sulla legge se ci fosse stato questo obiettivo comune, perché mica
dovevamo aspettare che la sentenza ci venisse a dire che non
potevamo fare delle cose, quindi probabilmente quest'anno qualche
cosa ci siamo persi per strada, avevamo tutti troppo da fare...no,
è così! No, no, adesso lei giustamente ha fatto il suo intervento,
lasci che io faccia il mio, ecco, per carità.
Io dico: sento che l'obiettivo è comune, e se l'obiettivo è
comune ci troveremo e i valdostani saranno d'accordo; se non sarà
comune, da qui a un po' vedremo dove le strade si separano, e dove
le strade si separano si deciderà chi...non chi ha ragione, chi si
prende delle responsabilità. Lei ha parlato di tasse, di cittadini,
di costi...benissimo, quelli sono elementi che vanno tenuti in
considerazione, ma noi, prima di tutto, ci mettiamo in questo
momento qua la salute, perché la salute ha dei costi, la sanità ha
dei bilanci, e se sulla salute non ci sono certezze sappiamo quali
sono le ricadute, nel tempo e definitive.
La legittimità di certe cose qua viene rappresentata in maniera
molto forte, Assessore! Il fatto che non siamo legittimi per come
stiamo gestendo oggi i rifiuti non ce lo ricordiamo mai, perché noi
dovremmo fare tutta una serie di scomposizioni, di trattamenti e di
raggiungimento di obiettivi che oggi non ci sono, no? Allora anche
questo andrebbe un po' messo nel dibattito. Il fatto che una
sentenza come questa venga a ledere un diritto alla nostra
Autonomia, ma soprattutto che fa dire che in qualche maniera i
valdostani sono diventati egoisti vogliono il loro orticello, non
vogliono sporcare i loro bei cieli col fumetto che arriva fuori
dall'inceneritore, o senti come sono viziati...dopo che si sono
presi di tutto in Valle d'Aosta, dopo che c'è un inquinamento che
non finisce più, le vie di traffico ci passano, ci inquinano, ci
fanno spendere e ci costano ancora di più, i valdostani hanno paura
di difendere questi diritti? I valdostani rilanciano questi diritti
fuori, e che le Regioni, a cascata, dicano che i trattamenti a
caldo non si fanno più! Piemonte, Lombardia, si scende giù...i
pirogassificatori bisogna spegnerli! È quello che noi vogliamo
dire, non che si va a sporcare da un'altra parte, a inquinare
altri, a far ammalare gli altri! È al contrario che stiamo
ragionando, non stiamo facendo un ragionamento da egoisti! Allora,
difendere una sentenza come questa vuol dire difendere un diritto
per noi e per gli altri. È questo che vorremmo farvi capire.
Ripeto: se la strada è comune e l'obiettivo è comune ci
troveremo e saremo tutti contenti. Facciamo però bene attenzione
perché non ci si può più prendere in giro, quindi se non si fa una
legge a breve...e noi, dopo questa mozione, se verrà approvata,
sicuramente ci confronteremo su un testo di legge e ve lo
porteremo...se non si farà una legge a breve, probabilmente
lasceremo delle aperture che spero non siano volute. Allora noi
vogliamo chiudere le aperture con un testo di legge che confini
tutto questo in una volontà e in un obiettivo che ho individuato e
abbiamo individuato in maniera precisa. Se questo sarà l'obiettivo
comune, ripeto, verrò dall'altra parte a stringervi la mano e dirò:
"abbiamo fatto tutti insieme un bel lavoro per la Valle
d'Aosta".
Presidente
- Grazie. Altri? Non ci sono altri? La parola
al collega Gerandin.
Gerandin (UVP)
- Merci Madame la Présidente.
Solo per ribadire che è legittimo che ognuno abbia le proprie
convinzioni personali, ci mancherebbe altro! Quello che è meno
comprensibile, ecco, è che ci si debba a volte parare dietro una
sentenza della Corte costituzionale, solo perché magari non abbiamo
agito per tempo, soprattutto cercando di interpretare quelli che
sono i contenuti della sentenza della Corte costituzionale. La
sentenza dice molto chiaramente che, in materia ambientale, la
Valle d'Aosta non può mettere divieti assoluti - su questo non c'è
ombra di dubbio - però può mettere alcune regole a tutela della
salute, questo è possibile, ecco.
Quello che fa veramente più male e mi dispiace...poi io non ho
nulla di personale col collega Borrello, ma sono obbligato a
citarlo...sentire il collega Borrello che, in pieno spirito
autonomista e con la volontà di difendere le competenze legislative
della nostra Regione, ci dice...con la piena condivisione anche
dell'Union Valdôtaine, su questo non c'è ombra di dubbio, perché
chi è intervenuto prima e chi ha ripreso dopo su questo concetto
della poca volontà di difendere queste competenze legislative si è
già espresso, ecco...sentirsi dire: "attenti a legiferare, attenti
a legiferare, attenzione, perché rischiamo di andare ad inficiare,
o comunque a mettere in discussione quello che è l'impianto della
sentenza della Corte costituzionale"...
Ora, io penso che le sentenze vadano rispettate, ma la Regione
deve ribadire la volontà e le competenze in materia legislativa!
Quello che è certo è che dall'intervento dell'Assessore Bianchi ha
colto la palla al balzo, ecco, lei ha fatto veramente un assist su
questo, perché l'Assessore ha provato a tranquillizzarci tutti con
il suo impegno personale a "mai più trattamenti a caldo", però mi
dispiace Assessore, ma per la seconda volta c'è un Assessore
all'ambiente che viene smentito direttamente in Consiglio, è già
successo la volta precedente con la sua collega Zublena,
quando...più volte...beh, io mi ricordo una volta, ho la memoria
corta, ma una volta mi ricordo che l'Assessore Zublena è stata
smentita, mi pare sul teleriscaldamento, pubblicamente, in aula.
Questa volta è successa la stessa cosa, perché il Presidente è
stato chiarissimo, ha detto: "no al piro"...ma assolutamente si è
tenuto alla larga dal suo pensiero, Assessore Bianchi, nel dire:
"no al trattamento a caldo"! Per cui è sintomatico che noi, in
Giunta regionale, abbiamo due posizioni diverse: il Presidente che
dice "no al piro" e si tiene la porta aperta, e l'Assessore Bianchi
che dice: "no al trattamento a caldo". Provo a leggere nel suo
pensiero Assessore, o meglio io preferirei dire nel pensiero del
Presidente, ecco...
Allora, l'ha detto bene il collega Bertschy che mi ha preceduto
prima, nel senso che, non legiferando, io vedo...sicuramente mi
sbaglierò, eh, per cui sarò smentito dai fatti, ma io vedo un
percorso molto chiaro: a breve verrete qua, in Consiglio, a dire
che, non avendo legiferato, non avete gli strumenti normativi per
non procedere all'aggiudicazione dei lavori sul "piro". Per cui ci
direte che, per non avere conseguenze legali ed economiche con la
ditta aggiudicatrice, abbiamo un'opportunità, che è quella o di
sottoscrivere...ma questo terrei a escluderlo, perché il Presidente
ha detto che non faremo fuori Valle, comunque un'ipotesi era quella
di sottoscrivere tramite CVA o Finaosta in gestione speciale una
quota partecipativa costruendo "piro" nel vicino Canavese, o...o -
ed è la cosa che ci preoccupa di più - che, tenuto conto che avete
continuato a insistere sui costi, continuato a insistere sulle
infrastrutture, ci verrete a dire che, tenuto conto che siamo
obbligati a bruciare, perché non lanciare una ciambella di
salvataggio all'investimento fallimentare di Telcha? e i rifiuti
verranno bruciati, così farete il
beau geste
di dire: "no,
l'impianto c'è già, basterà modificare qualcosa di questo impianto,
non graverà o graverà meno sui costi della TARES"...TARES sulla
quale noi abbiamo una risoluzione, e spiegherò poi come viene
calcolata anche la tariffa TARES, perché è corretto che lo sappiano
i valdostani...allora, con poche modifiche, voi avrete la
possibilità di lanciare, tenuto conto che, mi pare...lo
verificheremo, che alcuni dei soci siano comunque molto legati o
comunque anche agli stessi. Per cui il rischio è veramente questo:
che voi, da una parte, avete visioni diverse e, dall'altra, ci
verrete a dire: "ma noi, guarda, abbiamo deciso che è per il bene
della Valle d'Aosta"...magari non è così importante il bene della
salute, è molto più importante il
beau geste
di dire: "bene,
noi abbiamo pensato al futuro della Valle d'Aosta e, nello stesso
tempo, abbiamo lanciato una ciambella di salvataggio alla
Telcha"!
Presidente
- Altri? Ci sono altre richieste d'intervento?
La parola al collega Roscio, per dichiarazione di voto.
Roscio (ALPE)
- Grazie Presidente.
Ringrazio il Presidente Rollandin che ci ha rispiegato tutta la
questione legata all'iter del pirogassificatore e, tra l'altro, ci
ha anche rispiegato l'iter che ha seguito la legge che noi oggi
vorremmo andare a modificare con questa mozione, dicendo: "la
commissione ha fatto tutti i sopralluoghi"...sì, la commissione ha
fatto i sopralluoghi e tutto quanto, ma questa legge qua - lo
ammetterà - va nell'ottica tracciata di andare verso i trattamenti
a caldo, quella legge lì è una legge costruita proprio attorno ad
un impianto di trattamento a caldo, cioè sovverte la logica che
dovrebbe seguire la legge, ma banalmente, perché nella legge non è
riportata la gerarchia europea dei rifiuti, che sono le normative
di base su cui si dovrebbe basare...cioè parte dalla coda anziché
partire dalla testa, questa legge. Quindi qualche pecca anche
l'iter della legge l'ha avuta e, se mi consente una battuta,
qualche stimolo sul Governo, se non proprio sulla Corte
costituzionale, lei, Presidente, l'ha dato, eh...mi ricordo
benissimo di una lettera che andava in quest'ottica qui, quindi
magari non sulla Corte costituzionale, sperando, ma sul Governo che
ha fatto l'impugnativa presso la Corte costituzionale qualche
azione di stimolo è stata fatta, insomma!
Una cosa che mi ha fatto piacere è che almeno non parliamo più
di "piro", se non altro una cosa è stata fatta. Mi piacerebbe che
si facesse il passo ulteriore, cioè che non parliamo più di
trattamenti a caldo in generale, questa sarebbe una cosa ancora in
più, perché qua mi sembra che sui metodi, sugli intenti siamo tutti
d'accordo, però poi quando c'è da fare l'azione che concretizza la
cosa...allora lì no, strade separate! Non riesco tanto a capire
questa cosa, nel senso che questa legge qua ha bisogno di una
revisione...poi sui tempi, sui modi, ci si confronta, ma questa
legge necessita, anche per dare forza a tutte le deliberazioni del
Consiglio che verranno poi...è una cosa che bisogna fare questa
cosa qua, io non capisco come mai non volete farla!
Sul business che poteva esserci dietro al pirogassificatore e
sui costi, io vorrei solo ricordare una cosa: che quell'operazione
lì andava in project financing, ma era un'operazione da 225 milioni
di euro che non avrebbe finanziato un'impresa, bensì sarebbe stata
finanziata dai cittadini! Ma come mai adesso siete così attenti ai
costi che ricadono sui cittadini per impianti a freddo che costano
almeno un quarto rispetto a quello che costava allora, e allora,
con 225 milioni di euro a carico dei cittadini, neanche una piega?
Tutto perfetto...eh, avete un po' cambiato idea su questa cosa mi
sembra!
Sulla bontà o meno dei "rifiuti zero" io qua vorrei
tranquillizzare, perché addirittura il Commissario europeo
all'ambiente Poto?nik ha recentemente dichiarato che la strategia
"rifiuti zero" è completamente attuabile. Questo non lo dico io,
eh, lo dice il Commissario europeo all'ambiente! Poi ci sarà una
fase transitoria, d'accordo, in cui bisognerà organizzarsi,
sistemare le cose, ma se il Commissario europeo e la Commissione
europea vanno in questa direzione...e vorrei ricordare che una
delibera del Parlamento, a breve, seguirà una direttiva europea,
con ogni probabilità, che vincola gli Stati membri a recepire nella
propria giurisprudenza...quindi si va in quella direzione. Noi
dobbiamo cercare di anticipare questa cosa, non di farci trovare,
come sempre, al traino.
Il problema è che qua la storia la dice chiara: quando il piano
regionale ad oggi vigente per la Regione Valle d'Aosta (che data
2003) è entrato in vigore, è entrato in vigore nell'aprile del
2003, e non ha recepito la normativa sulle discariche che entrava
in vigore a gennaio, ci ha esposto a tutta una serie di magagne che
sono andate dal termovalorizzatore al pirogassificatore, a chissà
cos'altro oggi...ma proprio perché non abbiamo saputo guardare
oltre quella cosa lì. Noi abbiamo bisogno di questa cosa adesso,
dobbiamo guardare in prospettiva.
Ultimo passaggio e vado a concludere: sul fatto che il Comune di
Aosta porti la parte organica ad Alessandria, nessuno dice che è
una cosa buona, né che è una cosa che possa andare avanti, ma
perché porta i rifiuti fuori Aosta? Perché la Regione ha scelto,
col suo immobilismo, di non fare impianti qui, in tempi brevi, mica
perché il Comune di Aosta abbia fatto chissà quale rivoluzione! È
perché semplicemente chi stava sopra al Comune di Aosta e
l'istituzione cui competeva di fare le azioni non l'ha fatto! Ecco
dove sta la magagna! Quindi il Comune di Aosta ha semplicemente
cercato di mettere una toppa su una cosa che la Regione non è stata
in grado di fare. E con questo concludo. Io spero che avremo modo
di confrontarci e magari di scendere, al di là delle
semplificazioni, sui temi. Vorrei veramente che si cercasse un
qualcosa di condiviso per la comunità valdostana. Grazie.
Presidente
- Grazie. La parola, per dichiarazione di
voto, al collega Donzel.
Donzel (PD-SIN.VDA)
- Questa discussione è stata utile e
preziosa per convincerci, intanto, dell'importanza del fatto di
aver presentato questa mozione. Il percorso non era affatto chiaro,
e quindi questo tipo di dibattito è stato comunque, anche se a
fatica, tirando fuori pian pianino, con le pinze, la verità...come
sempre poi il Presidente ci illumina...e, alla fine, la verità
arriva, la verità che neanche magari singoli esponenti della
maggioranza conoscono, ma prima o poi si arriva, passo passo, a
forza di interventi, a fargli dire che cos'ha in mente per il
futuro della Valle d'Aosta, e per il futuro della Valle d'Aosta non
c'è "no all'incenerimento".
C'è di nuovo uno spiraglio aperto all'incenerimento...ve ne
rendete conto o state lì, immobili, a fare la maggioranza
silenziosa e a raccontarci: "noi, della Stella Alpina, stiamo bravi
lì in Regione, ma ad Aosta siamo bravi, vogliamo fare le raccolte
differenziate ed è tutta colpa della Regione che non ci dà gli
impianti? Pertanto non votate la prima parte perché volete
mantenere aperto uno spiraglio all'incenerimento, quindi volete
andare "contro" la volontà popolare, e ce lo dite in modo chiaro,
esplicito! Finalmente giochiamo a carte aperte! Finalmente
giochiamo a carte aperte! Sappiamo che tutti i proclami fatti e
quant'altro erano fumo! E per dire che non volete prendervi quella
responsabilità da "autonomisti di riserva" dite: "è colpa dello
Stato, è lo Stato che ce lo impone, con una sentenza"...ma noi
chiediamo un fatto politico, una presa di posizione politica.
Altra questione: chiediamo di modificare la legge. Non chiediamo
di fare una legge incostituzionale, chiediamo di farla in modo tale
che si mettano dei paletti. Proprio su una situazione abbastanza
analoga abbiamo fatto discussioni, battaglie e quant'altro, ma per
esempio sui centri commerciali abbiamo provato a mettere qualche
limitazione! Chiediamo di fare la stessa cosa! Perché non ci date
questa disponibilità? E vorrei far capire a chi ci segue e non è
addentro ai meccanismi...ma caro collega Borrello, è inutile che
lei dica che tiene aperta la sua commissione ad incontri e
quant'altro...quello è il suo dovere! Quando arriverà il progetto
tutto fatto, confezionato dal Presidente della Giunta e
dall'Assessore Bianchi e lo sveleranno a voi, il giorno dopo ce lo
porteranno in commissione...ma per dovere di legge, per dovere di
legge, non perché lei è buono! Lei lo "deve" fare, non ci concede
nulla!
Noi invece chiedevamo, con questa mozione, di andare, sì, in
commissione a cercare di vedere se insieme, i vostri esperti
legali, i pareri legali nostri, riuscivano a fare un articolato che
un po' rallentava la possibilità di realizzare questo impianto. Non
vi interessa? La gente deve affidarsi alla vostra buona fede? Io
personalmente vi dico: alla vostra buona fede proprio non credo per
niente e non mi ci voglio affidare. Condivido la presa di posizione
del collega Bertschy: andremo con una proposta di legge, giocheremo
una forzatura della minoranza, vedremo se verrete, anche lì, a
bocciarci tutti i tentativi che faremo, noi, per rispettare la
volontà popolare. Vi prenderete le responsabilità di dire "no" ai
tentativi di argine a questo sistema di trattamento con grandi
impianti, e ognuno si prenderà le sue responsabilità. Ma davvero,
non andiamo a fare - com'è stato fatto - tutta una ricostruzione
del passato, il Presidente che ci racconta, la Consulta, il
diritto...noi sapevamo già che il referendum non aveva diritto e
quant'altro... Noi abbiamo nominato dei giudici che avevano il
dovere di dire se il referendum si poteva fare o non si poteva
fare. Quei giudici hanno detto che si poteva fare, e in quel
momento non c'era nessuno scienziato sul pianeta, perché sappiate
anche che i pareri della Corte costituzionale sono dei pareri che
vengono ritrattati nel giro di 3-4 anni e corretti, quindi la
volontà politica delle forze politiche in una certa direzione deve
rimanere ben ferma, perché sono dei pareri, quelli della Corte
costituzionale, che sono affidati anche un certo contesto,
politico, sociale, culturale, non sono dei dati matematici, sono
pareri, che la stessa Consulta cambia nel corso degli anni.
Allora un popolo, una Regione, deve avere la fermezza nei suoi
propositi, accettare e rispettare le sentenze, ma trovare altri
strumenti legislativi per fare argine: questo chiedeva la mozione!
Ci avete parlato di tutto un po', per fortuna non è stato tempo
perso perché abbiamo capito: siete di nuovo sulla strada di fare i
fatti vostri, che, come ha detto bene il collega Guichardaz,
riguardano il 31,6 percento della popolazione e voi vi arrogate,
come sempre, il diritto di comandare per tutti. Mettetevi in testa
che non potete comandare tutti, ma dovete governare insieme agli
altri.
Presidente
- Grazie collega. La parola al collega
Chatrian, per dichiarazione di voto.
Chatrian (ALPE)
- Colleghi, non è stato tempo perso...il
"Capo" ha deciso di riaprire la possibilità di incenerire in Valle
d'Aosta e vi impone quest'apertura: questa è la sintesi. Vi impone
quest'apertura, ha smentito il collega Assessore Bianchi. Anche nel
passato quinquennio tantissime volte il "Capo" ha smentito
pubblicamente l'allora Assessore Zublena e adesso la musica è
identica, è la stessa, ma in maniera più chiara questa volta, più
chiara, collega Donzel, collega Roscio, tutti i colleghi che sono
intervenuti, più chiara! Il Presidente, il "Capo", nel suo
intervento - che ho ascoltato attentamente, me lo sono segnato - ha
esplicitamente affermato:
"non escludo, nella maniera più
assoluta, la possibilità di smaltire i rifiuti mediante trattamento
a caldo"
. La nostra mozione andava in una direzione
completamente alternativa, diversa. Ecco, questa è la sintesi che
dimostra che dal punto di vista politico...abbiamo delle idee
diverse! Il "Capo" ha deciso, il "Capo" vi impone, sul n. 1, sul
punto 1...lei ha detto: "non escludo", Presidente Rollandin, "non
escludo"! Riascoltiamo tranquillamente le sue parole...
Secondo punto, e poi termino. Collega Borrello, sa cosa avremmo
gradito nel suo intervento? Dato che il collega Assessore Bianchi
ha ricevuto da diverse settimane lo studio di prefattibilità da
VALECO...da diverse settimane, Assessore Bianchi, ed
informalmente...sono tante le settimane...avremmo gradito da parte
sua eventualmente...convocare una commissione e portare non il
fiocco confezionato, ma il lavoro fatto da VALECO. L'avremmo
gradito, dato che noi ribadiamo la centralità del Consiglio
regionale, ribadiamo la centralità delle commissioni, ribadiamo la
centralità di tutti i Consiglieri regionali, non solo quelli della
minoranza, dato che ribadiamo la centralità del nostro Consiglio
regionale, avremmo gradito da parte sua una decisione forte,
avremmo voluto sentire: "portaci, per favore, il progetto di
prefattibilità che è stato confezionato da VALECO"...questo avremmo
gradito, collega Borrello! E magari oggi avremmo avuto qualche
altro stimolo, qualche altra
chance
, qualche altra
possibilità di discutere, dato che avevamo già parte del lavoro
fatto da VALECO. Grazie.
Presidente
- Grazie. Altri? Ci sono dichiarazioni di
voto? Se non ci sono richieste...la parola, per dichiarazione di
voto, al collega Viérin Laurent.
Viérin L. (UVP)
- Grazie Presidente.
Abbiamo apprezzato la buona volontà dell'Assessore Bianchi, un
intervento molto tecnico, preparato dagli uffici, ma la politica è
un'altra cosa. La volontà politica, intendo, che da questa
discussione alla fine non è che non è emersa, è emersa, e i
colleghi l'hanno evidenziata molto bene.
Noi percepiamo non solo delle visioni diverse, ma probabilmente
anche dei "celati intendimenti" di cui non tutti sono a conoscenza.
Ed è per questo che questa discussione avrebbe dovuto almeno
tracciare un indirizzo, nel bene o nel male, poi 17 molto
probabilmente...comunque l'opposizione voterà in un modo e la
maggioranza nell'altro. Ma dai "io non ho detto", "io non ho
capito" e "non intendevo questo", noi, sinceramente...dagli
interventi difformi sui banchi del Governo e dalle sfumature anche
sui banchi della maggioranza - il collega Borrello che è stato
citato - e non solo in quest'aula, dalle dichiarazioni, ma anche da
posizioni sfumate che fuori da quest'aula ci sono...beh, noi,
sinceramente, all'esterno non diamo un'immagine comunque di
chiarezza su questo tema, ed è questo che noi contestiamo.
Nella dichiarazione di voto, vorrei ribadire il voto convinto
per questa mozione che va a tracciare una volontà che noi avremmo
auspicato. È vero, esiste la VALECO, è vero che preparerà questa
parte tecnica, ma gli indirizzi politici sono un'altra cosa, gli
indirizzi politici a monte devono arrivare. Quindi oggi abbiamo
capito che non ci sarà il "piro", ma si "pirogassificherà", cioè
s'incenerirà, però non abbiamo capito i modi. Qualcuno l'ha
ipotizzato e noi sappiamo che qualcosa di dubbio c'è, perché
altrimenti ci sarebbe la chiarezza di dire "bene, noi abbiamo
deciso di agire in un certo modo, si informa il Consiglio, e
attraverso il Consiglio tutti i valdostani, e si procede in una
certa direzione".
Il paradosso è di non riuscire a confrontarsi su questo tema,
questo è il dato di fatto da questa discussione della mattina che
non fa percepire chiarezza, ed è per questo che noi chiederemmo
veramente chiarezza all'Assessore...se può, così, intanto
interpretare il suo pensiero, e poi quello del Presidente...o
sintetizzatevi tra di voi, ma fateci sapere quello che avete
deciso. Noi crediamo che il problema, al di là degli equilibrismi
di certe forze politiche che sono molto pilatesche...noi qui
vogliamo veramente chiarezza, perché crediamo che sia finito il
tempo di giocare, anche fuori da quest'aula, nei corridoi, dicendo:
"ma sì, ma noi la vediamo diversamente, però su questo...", qui ci
si confronta sui temi, e su un tema o c'è condivisione o...non è
che poi si possa pensare a voti trasversali su certi provvedimenti
o anche ad altre questioni politiche, perché qui se ci sono delle
visioni difformi, diciamocelo! E se ci sono delle sensibilità
difformi non si possono tenere i piedi in troppe scarpe!
Vorrei anche precisare...perché ieri è stata la mattinata dei
tweet che rimbalzavano dal CPEL, oggi è stata la mattinata dei
tweet
degli ex Assessori, uno "pirogassificato", e l'altro
volato verso altri lidi nella capitale...allora, dico che ho
semplicemente voluto esprimere il passaggio politico e tutta la
vicenda del "piro" senza rivangare il passato, ribadendo che noi
avevamo votato con altri, convintamente, una certa soluzione e il
Presidente l'ha ridisegnato in modo molto limpido: perché gli
esperti, perché la commissione, perché...tutto un lavoro politico
era stato effettuato...altra cosa è poi stato il referendum e come
è stato gestito! Allora probabilmente lo streaming, Presidente
Rini, che arriva negli uffici regionali a spot, arriva a spot anche
negli uffici dell'ARPA, per dire che...mi ricordo benissimo, ci
ricordiamo benissimo, io l'ho detto nella premessa di come abbiamo
votato sul "piro", qui, in quest'aula. La questione è politica e
non c'entra niente.
Noi crediamo che, al di là di questo rimbalzare di posizioni di
chi probabilmente...anzi, sicuramente, non potendo più essere qui,
si occupa dall'esterno di certe cose...ma è giusto anche
ricostruire le vicende in modo completo...ecco, noi rivendichiamo
una certa coerenza su questo tema, perché questo ho voluto
ribadire: che altri non si sono dimessi, altri la parola
"dimissioni" non ce l'hanno nel proprio vocabolario, e sulla
questione del "piro", per coerenza, il sottoscritto, insieme ad
altri, ha assunto certe posizioni, anche le dimissioni...quindi
questo era per chiudere la parentesi.
Concludo, Presidente, per dire che noi, in questo momento,
attraverso le vostre "non risposte" rinunciamo al nostro futuro,
svendendo ciò che è un tema molto delicato, che è di tutti i
valdostani, che è il tema del futuro ambientale, quindi del futuro
dei rifiuti in Valle d'Aosta, ma la cosa più grave è che volete
gestire - altri lo hanno detto - da soli, ancora una volta, questo
dossier. Questo non va bene, perché è vero, le commissioni, è vero,
gli studi...ma una condivisione e un dibattito in questo Consiglio
serviva e avrebbe dovuto servire per fare chiarezza, soprattutto
sugli indirizzi. I risultati elettorali e anche quello del
pirogassificatore non sono bastati? O forse ce ne siamo
dimenticati, oppure ve li siete dimenticati troppo presto...beh,
noi ve lo ricorderemo il risultato, ve lo ricorderemo e ve lo
ricorderanno i cittadini valdostani. Noi, Assessore Bianchi, le
auguriamo una lunga vita politica, ma abbiamo l'impressione che
quella sedia, che doveva essere "pirogassificata" assieme
all'Assessore...
Presidente
- Concluda collega...
Viérin L. (UVP)
- ...doveva sparire, è una sedia che
scotta anche in questa legislatura e, pur augurandole una lunga
vita politica, noi crediamo che lei dovrà dimostrare di essere
effettivamente l'Assessore all'ambiente di tutta la Valle d'Aosta,
e di non seguire i diktat che poi avranno le conseguenze che hanno
già avuto delle ripercussioni su qualcun altro. Grazie.
Presidente
- Grazie. La parola al collega Bertin, per
dichiarazione di voto.
Bertin (ALPE)
- Grazie Presidente.
Oggi, questa mattina, poteva essere l'occasione per fare
chiarezza su questo argomento...l'abbiamo chiesta ormai da 6 mesi
la chiarezza su questo argomento! Purtroppo neanche oggi il
Consiglio regionale si esprimerà con chiarezza su questo
aspetto.
Per quanto ci riguarda, voteremo questa mozione in modo
convinto, innanzitutto perché crediamo che l'Amministrazione
regionale debba intervenire legislativamente, debba esercitare la
propria autonomia legislativa, indipendentemente dalla sentenza
della Corte costituzionale, che non incide su questo aspetto. Prima
e anche dovrebbe intervenire per tutelarsi rispetto agli interessi
di terzi ed eventuali contenziosi. Per questo voteremo,
innanzitutto, questa mozione, ed è l'intento principale. Il secondo
è perché noi vogliamo essere chiari.
Ribadiamo che noi non vogliamo, nel rispetto del referendum, che
in Valle d'Aosta si trattino a caldo i rifiuti. Punto e basta.
Ancora oggi si è creata confusione, dicendo: "noi siamo contrari al
pirogassificatore, ma non escludiamo di utilizzare altri metodi,
perché altrimenti l'alternativa è portarli fuori"...questo è il
discorso che costerebbe di più. Mi pare una questione piuttosto
delicata che apre scenari inquietanti, per quanto ci riguarda, e
noi vogliamo essere chiari da questo punto di vista. Noi non siamo
disponibili ad ipotesi che prevedano qualunque tipo di trattamento
a caldo provvisorio o non provvisorio. In Valle d'Aosta questo non
si potrà fare, è una posizione che abbiamo assunto da tempo e non
crediamo che possa essere messa in discussione, soprattutto adesso,
dopo il voto dei valdostani. Oggi si poteva fare chiarezza, non si
è fatta...vi siete presi una bella responsabilità!
Président
- Pour déclaration d'intention, la parole au
collègue Fabbri.
Fabbri (UVP)
- Merci Madame.
Devo dire che anch'io, da neofita, ho ascoltato attentamente
questa discussione e adesso voglio un po' di nuovo rivestire i
panni del cittadino, del cittadino comune, il quale legge ciò che è
scritto nella mozione, che sono cose chiarissime, semplicissime, e
che, come da cittadino comune, non possono non venire accettate. Si
ribadisce la volontà popolare di non bruciare i rifiuti in Valle
d'Aosta, una cosa chiarissima. Si chiede di andare in commissione a
ridiscutere una legge regionale, per evitare che in qualche modo si
possa riproporre la possibilità di bruciare in Valle questi
rifiuti. Si cerca in qualsiasi modo di rendere possibile la scelta
autonoma dei cittadini e di chi li rappresenta, qui, in Consiglio,
affinché in qualche modo si possa contrastare...non dico quella che
è la sentenza della Corte costituzionale, che va certamente
rispettata, ma di fare in modo che la nostra Regione possa
legiferare sulla sua salute e sul trattamento dei rifiuti, che è
una cosa che mi pare riguardi l'Autonomia nostra, che è
assolutamente da difendere. Grazie.
Président
- Merci. Pour déclaration d'intention, la
parole à la collègue Morelli.
Morelli (ALPE)
- Merci Madame la Présidente.
Questa mozione aveva due impegni estremamente chiari. Il primo
tendeva a ribadire in modo inequivocabile che il Governo regionale
escludesse nella maniera più assoluta la possibilità di smaltire i
rifiuti mediante trattamenti a caldo, cosa che "apparentemente"
l'Assessore Bianchi sembra confermare. Il secondo impegno, invece,
ci coinvolgeva tutti, come Consiglio regionale, per cercare di
tutelare la nostra comunità e il Governo regionale nei confronti di
eventuali pesanti ricorsi, ripercussioni gravi, attraverso una
modifica della legge, della nostra legge regionale, che non ha
niente a che vedere con la sentenza della Corte costituzionale.
Noi abbiamo la potestà di modificare la nostra legge, nel senso
di rispettare la volontà popolare. Noi siamo una Regione autonoma,
governata da forze autonomiste, dove anche all'opposizione vi sono
forze autonomiste e, nonostante questo, questa maggioranza non
vuole esercitare la propria Autonomia! È qualcosa di assolutamente
scandaloso! Noi, ancora ieri, celebravamo con parole altisonanti la
Déclaration de Chivasso
che ha tracciato le basi della
nostra Autonomia e oggi, invece, non vogliamo assumerci decisioni
di questo tipo!
E in questa mattinata - ha ragione il collega Chatrian, non è
stata sprecata, perché ha portato allo scoperto tanti nervi -
abbiamo assistito a questo dibattito in cui sono emerse chiaramente
le contraddizioni di questa maggioranza, con posizioni
schizofreniche all'interno delle due forze che compongono questa
maggioranza: con la Stella Alpina che, da una parte, ad un altro
livello di Governo, quello comunale, cerca di portare avanti
soluzioni virtuose, e qui, a livello regionale, annaspa, si accoda,
tenta delle aperture con il Presidente della III Commissione
Borrello che ci concede l'audizione, la condivisione in commissione
su qualcosa che ci spetta assolutamente. E poi all'interno
dell'Union Valdôtaine...abbiamo avuto l'
excursus
storico -
che mi ha sorpreso un po' - del collega Perron, che di solito
politicamente è molto fine, eppure è venuto a ricordarci che, loro,
una decisione l'avevano già presa, e che la loro decisione era
quella di "pirogassificare" i rifiuti, come se non ci fosse stato
un referendum, poco più di un anno fa, che questa possibilità
andava ad escluderla inequivocabilmente! E poi l'Assessore Bianchi,
che - io credo onestamente - ha detto: "noi vogliamo rispettare la
volontà popolare".
Il succo della questione credo che stia nelle parole del
Presidente Rollandin, andiamo a riascoltarcele...il Presidente
Rollandin ha detto che non esclude la possibilità che si debba
ricorrere all'incenerimento...
des deux l'une...
(interruzione del Presidente della Regione, fuori
microfono)
...dopo andiamo a riascoltarcelo, Presidente, se avremo capito
male ci scuseremo, non c'è problema, ma ci pare che all'interno di
questa maggioranza non ci sia condivisione, non ci sia confronto e,
ancora una volta, sarà il "Capo" a decidere - come ha detto
giustamente il collega Chatrian - e allora vedremo se gli altri si
accoderanno o se avranno il coraggio di prendere posizione e di
mantenere quanto hanno detto in questo Consiglio regionale.
Noi, da parte nostra, abbiamo una posizione coerente, che
abbiamo sempre avuto e che continuiamo ad avere, e siamo pronti a
metterci in causa, a collaborare, a confrontarci con la
maggioranza, ma su basi di onestà, non su giochi politici che
nascondono chissà che cosa...qualcosa è stato ventilato dal collega
Gerandin...io non so, ma quanto lui ha detto mi preoccupa molto, e
credo che dovrebbe preoccupare tutti voi, cari colleghi!
Presidente
- Altri? Ci sono altre richieste in
dichiarazione di voto? Non ci sono altre richieste? Possiamo
procedere alla votazione, colleghi? No. La parola all'Assessore
Bianchi.
Bianchi (UV)
- Per evidenziare alcuni passaggi che sono
stati fatti e che sono stati tralasciati immagino proprio
volutamente dalla minoranza: il pacco di VALECO non è
preconfezionato. Nel mio passaggio ho detto che VALECO fa degli
studi su varie soluzioni che verranno discusse in commissione e poi
in Consiglio...ci tenevo a specificare questo.
Sul fatto che si è parlato del passaggio al trattamento a caldo,
vorrei evidenziare che noi, per onestà intellettuale nei confronti
dei valdostani, sicuramente diciamo che vogliamo rispettare la
volontà dei valdostani e la rispetteremo...non avremo modo, come
diceva il Consigliere Bertschy...su quello che si prospetterà lo
vedremo, quindi vedremo chi ha detto una cosa, chi ha detto
l'altra. Però bisogna essere chiari...e parlo dell'oggi io, parlo
dell'oggi...quando andremo a decidere, una parte sicuramente dovrà
essere valorizzata, perché non può andare in discarica, okay?
Quindi sarà trattata fuori Valle...è stato detto questo passaggio,
da subito, okay? Fuori Valle...valorizzata energeticamente.
Presidente
- Possiamo procedere alla votazione, colleghi?
Ha chiesto la parola il collega Rosset.
Rosset (UVP)
- Grazie Presidente.
Non era nelle mie intenzioni, ma dopo l'intervento
dell'Assessore...per cercare di capire qual è il trattamento in
Valle, fuori Valle, cioè capire effettivamente qual è la
situazione, perché tra le due esposizioni c'è stata una bella
diversità, ecco! Grazie.
Presidente
- Grazie collega Rosset. Vuole precisare,
Assessore Bianchi? Ha la parola, Assessore.
Bianchi
- Ho citato che chiaramente, da subito, al di là
dell'esplicitazione da parte di qualcuno sui "rifiuti zero", il
principio è che una parte dovrà essere valorizzata fuori Valle.
Punto. Questo ho detto...valorizzata fuori Valle.
(brusio in aula)
Presidente
- Colleghi...collega Donzel, ha già fatto la
dichiarazione di voto, per cosa chiede la parola? Perché ha già
fatto una dichiarazione di voto, collega Donzel, credo che abbia
chiarito la sua posizione...prego.
Donzel (PD-SIN.VDA)
- Semplicemente una traduzione:
vorrei tradurre la parola "valorizzare" che, in termine tecnico,
vuol dire "bruciare". Punto. Hanno detto ai cittadini che vogliono
bruciare i rifiuti, questo hanno detto...basta con questa parola
"valorizzare", perché i cittadini non capiscono!
Presidente
- Collega Gerandin, anche lei ha già fatto la
dichiarazione di voto...interviene per mozione d'ordine, collega?
La parola al collega Gerandin.
Gerandin (UVP)
- Mozione d'ordine. Era solo per capire,
perché noi oggi abbiamo sentito tre versioni dall'Assessorato, tre
interventi con tre versioni. Con la prima ci ha detto...no,
scusate, magari ho capito male io...ci ha detto: "non più
trattamenti a caldo in Valle"; con la seconda ci ha detto:
"trattamento in Valle", e con la terza: "valorizzazione fuori
Valle"...noi vorremmo solo capire semplicemente qual è, guardi,
perché penso che sia legittimo per i valdostani capire qual è la
posizione dell'Assessore...poi, se non vuol rispondere l'Assessore,
che risponda il Presidente, almeno abbiamo la soluzione
definitiva!
Presidente
- Se non ci sono altre richieste, possiamo
mettere in votazione, colleghi? Apriamo la votazione. Colleghi,
possiamo chiudere? Chiudiamo la votazione.
Presenti: 34
Votanti: 34
Favorevoli: 16
Contrari: 18
Il Consiglio non approva.
Colleghi, con questo punto possiamo sospendere i nostri lavori.
La riunione dei Capigruppo è convocata alle ore 14,30. Grazie.
---
La seduta termina alle ore 13,11.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK