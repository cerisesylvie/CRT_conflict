Consiglio Regionale della Valle d'Aosta - Oggetto del Consiglio n. 3870 del 22 ottobre 1992 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 3870 del 22 ottobre 1992 - Resoconto
OGGETTO N. 3870/IX Iniziative per salvare l'occupazione dei
lavoratori operanti presso l'Autoporto e le Case di spedizione di
Pollein.
(Ritiro di mozione - Approvazione di
risoluzione)
Président
Je donne lecture de la motion présentée par
les conseillers Chiofalo, Beneforti, Trione, Lanièce e Ricco,
inscrite au point n. 46 de l'ordre du jour.
Mozione Il Consiglio regionale della Valle d'Aosta
Considerato che con il "sì" del referendum francese non solo si
è approvato il Trattato di Maastricht, ma si è anche dato un
segnale per attuare le varie fasi di liberalizzazione e di
integrazione previste negli obiettivi della politica
comunitaria;
atteso che, comunque, per effetto dell'entrata in vigore
dell'Atto Unico Europeo, cadono fra poco più di cento giorni le
barriere doganali dei Paesi aderenti al MEC;
e che, pur salutando il progresso nella costruzione
dell'edificio comunitario, non è possibile ignorare le gravi
preoccupazioni relative alle 111 unità impiegate dalle società
Autoportuali in Comune di Pollein nonché nelle zone di transito
internazionale;
visto che, ormai, si parla apertamente di avvisi di
licenziamento inviabili entro il 15 ottobre p.v., senza che - nel
frattempo - siano stati avviati ed anche posti in essere meccanismi
di riconversione dell'area di Servizio Autoportuale e di
salvataggio dei livelli occupazionali gravemente minacciati;
ascoltato non senza preoccupazione l'intervento del Presidente
della Giunta regionale in merito ai propositi della Giunta in
risposta ad una interpellanza presentata dal Consigliere Pascale e
discussa in data odierna;
rilevato che la "filosofia politica" enunciata dal Presidente
Lanivi si baserebbe da un lato sulla acquisizione dell'area da
parte della Regione e, d'altro canto, sull'affidamento ai "privati"
della gestione secondo un'ottica di impegno misto che, tuttavia,
non tiene conto della esistenza di una compartecipazione che è già
in essere dopo l'acquisto di quote societarie da parte della
Regione;
ritenuto che per i lavoratori dell'Autoporto di Pollein
dipendenti dalle Case di spedizione non è prevista alcuna forma di
cassa di integrazione e che, peraltro, appare insufficiente la
ventilata richiesta di estendere ai 111 interessati in questione le
provvidenze di cui alla legge 223 del 1991;
e che si rischia di non avere sufficienti garanzie occupazionali
data la lentezza con la quale procede la definizione degli accordi
con la Mercedes e stante la volontà asserita di considerare
distinte le "trattative" vuoi con la Mercedes stessa vuoi ancora
con la SDS dopo la nota procedura di infrazione ex articolo 93.2
Trattato CEE, con la conseguente "ridefinizione" di atti, accordi,
clausole la cui tempistica procrastina le fasi di realizzazione
dell'intesa generale;
delibera
di invitare la Giunta regionale a promuovere con la massima
urgenza le iniziative volte a salvare l'occupazione dei 111
dipendenti dell'Autoporto e delle Case di spedizione di
Pollein;
di richiedere alla Giunta regionale di fornire al Consiglio, con
la dovuta tempestività, ogni ragguaglio utile alla soluzione del
problema, aggiornandolo sugli sviluppi della situazione e
sull'esito dei contatti ministeriali.
Président
Le Conseiller Chiofalo a demandé la parole;
il en a la faculté.
Chiofalo (DC)
Signor Presidente e signori consiglieri,
se possiamo salutare positivamente l'arrivo dell'edificio
comunitario, non possiamo ignorare il grave problema occupazionale
dei 111 dipendenti delle Case di spedizione che operano
all'Autoporto.
Signor Presidente della Giunta, nella scorsa adunanza consiliare
avevamo concordato di rinviare la discussione della mozione in
oggetto per dare la possibilità a lei e a noi tutti di sapere
qualcosa di più su quest'annoso problema che preoccupa e sta a
cuore a noi tutti. E' inutile ricordare che di licenziamenti ormai
non solo si parla, ma alcuni dipendenti delle Case di spedizione
hanno già ricevuto le lettere di licenziamento.
Non senza preoccupazione abbiamo ascoltato le sue risposte
all'interpellanza del Consigliere Pascale ed i suoi interventi
durante l'acceso dibattito nel corso della precedente adunanza
consiliare, nonché quanto ha detto ieri ai lavoratori dipendenti
delle Case di spedizione che ha voluto cortesemente ricevere.
Con estrema franchezza ed onestà lei ha detto che per ora non
può dare nessuna garanzia e non può assumere alcun impegno. L'unica
filosofia che abbiamo capito è che la Giunta - sarebbe meglio dire
la maggioranza - intende acquistare l'area autoportuale, per darla
forse in gestione a privati, non tenendo conto che la Regione ne è
già proprietaria del 30 per cento...
(...interruzione...)
... Il Consigliere Aloisi dice del 35 per cento.
Noi non condividiamo, se non in parte, questa scelta e
preferiremmo che ogni decisione venisse rinviata a quando si
potrebbe conoscere qualcosa di più di tutta questa operazione.
In questo momento non è importante sapere se condividiamo o meno
l'acquisto dell'area da parte della Regione, anche se, come ho già
detto ieri, noi riteniamo che si creerebbe un carrozzone che non
darebbe alcuna risposta ai dipendenti dell'Autoporto.
A nostro parere sarebbe più giusto e serio che del problema si
facessero carico gli operatori che fino ad ora hanno beneficiato di
notevoli utili, ai quali dovrebbero aggiungere anche quelli di
quest'anno (9 o 10 miliardi), così potrebbero dare il loro apporto
alla riconversione dell'area autoportuale..
Non condividiamo che si proceda oltre senza ottenere risposte.
Signor Presidente, siamo disponibili a collaborare per risolvere il
problema dei lavoratori autoportuali, anche se le possibilità della
minoranza sono molto limitate e ristrette, perché le decisioni sono
prese dalla maggioranza e dalla Giunta.
Finora, però, non ci è stato detto nulla sul modo in cui
l'esecutivo intende muoversi per risolvere questo problema.
Spero e mi auguro che abbia qualcosa in mente e stia già facendo
qualcosa a livello regionale e soprattutto a livello nazionale, ad
esempio, per modificare la legge n. 223 del 1991 e far estendere i
benefici della cassa integrazione anche ai 111 lavoratori delle
Case che operano all'Autoporto. Certamente, le forze politiche
devono collaborare per risolvere questi gravi problemi, ma se non
si sta come si sta muovendo l'esecutivo, io credo che non possiamo
essere di grande aiuto. Rimozione, "a promuovere con la massima
urgenza le iniziative volte a salvare l'occupazione dei 111
dipendenti dell'Autoporto e delle Case di spedizione di
Pollein".
Signor Presidente, non credo che oggi lei ci possa dare grandi
notizie o informazioni, come invece vorrei augurarmi. Tuttavia, se
ci dirà che cosa sta facendo la Giunta, noi, come gruppo consiliare
e come partito, saremo ben lieti di poterci rendere utili.
Presidente
Dichiaro aperta la discussione
generale.
Ha chiesto la parola il Consigliere Pascale; ne ha facoltà.
Pascale (PSI)
Di questo problema abbiamo già discusso
ampiamente nei giorni scorsi, prima in Commissione e poi
soprattutto ieri davanti all'assemblea dei dipendenti delle Case di
spedizione che avevano iniziato un ulteriore sciopero, per cui non
voglio ripetermi, anche perché il Presidente della Giunta ha già
avuto modo di sentire le mie proposte in merito.
Voglio solo sottolineare che il personale è indubbiamente
esaspe-rato, perché non ottiene risposte dal governo per quanto
riguarda la cassa integrazione e la possibile mobilità ai sensi
della legge 223, ma soprattutto perché non ha ancora ottenuto una
proposta chiara e concreta da parte dell'Amministrazione regionale,
che è l'unica istituzione capace di attivare le iniziative che
possono poi garantire questi posti di lavoro anche per il dopo
1993.
Fino a qualche tempo fa, questo personale sperava ed era
convinto di poter mantenere il posto di lavoro attraverso
l'insediamento produttivo della SDS, che tra l'altro aveva già
opzionato la Cenda e quindi i cinquanta posti di lavoro della Cenda
potevano essere considerati salvi, ma era possibile estendere
questo discorso anche agli altri dipendenti.
E' chiaro che ora, nel momento in cui è venuta a cadere questa
ipotesi - non voglio qui ripetere il discorso che abbiamo già fatto
sulla SDS - bisogna presentare delle proposte diverse, cioè delle
iniziative sostitutive. Ieri io mi sono permesso di fare delle
proposte o di dare dei suggerimenti al governo regionale per
possibili iniziative da attivare.
Non voglio ripeterle qui, ma vorrei ribadirne una che mi pare
im-portante, quella di rivolgersi alle aziende valdostane nelle
quali la Regione ha una partecipazione pubblica o comunque ha un
potere contrattuale, per verificare il loro fabbisogno per il 1993,
in modo da organizzare dei corsi di riqualificazione che non siano
fondati sul nulla, ma siano finalizzati a posti di lavoro che ci
sono.
Faccio solo un esempio: la RAV. L'autostrada Aosta-Morgex aprirà
verso maggio o giugno, quindi ci sarà bisogno di personale a
livello di casellanti, di impiegati, di manutenzione... Perché
questo personale non può essere bloccato, per consentire
l'espletamento dei corsi di riqualificazione...?
(...interruzione...)
... Che io sappia, almeno fino a Morgex dovrebbe aprire l'anno
prossimo...
(...interruzione...)
... No, neanche quello?
Comunque è un esempio che mi è venuto in mente, ma penso che il
governo regionale abbia la possibilità di effettuare queste
verifiche anche in altre direzioni.
Inoltre, nel corso dell'assemblea di ieri il Presidente della
Giunta ha detto che è allo studio un progetto che prevede
l'acquisizione dell'area autoportuale e che ha anche interessanti
risvolti occupazionali, però ha aggiunto che per ora non può dire
nulla perché il progetto è in una fase delicata di trattative.
Ecco, io vorrei almeno sapere in quali tempi questo progetto
potrebbe essere concretizzato e chiederei di dirci qualcosa di più,
sempreché sia possibile, almeno in sede di Commissione.
Presidente
Ha chiesto la parola il Consigliere
Riccarand; ne ha facoltà.
Riccarand (VA) Il libro bianco della Commissione CEE che
stabiliva per il 1° gennaio 1993 l'entrata in vigore del mercato
unico, con la conseguente soppressione delle barriere doganali, è
del 1985.
Io credo che già questo dato dimostri come ci sia stata una
sottovalutazione di tale scadenza da parte dell'Amministrazione
regionale nel suo complesso, prescindendo quindi dalle varie Giunte
che si sono susseguite. Eppure la scadenza era annunciata da tempo
e si sapeva che ci saremmo arrivati.
In passato molte volte noi abbiamo sollevato questo problema,
sia sotto l'aspetto finanziario (conseguenza sull'IVA da
importazioni) sia sotto l'aspetto occupazionale. Vorrei ricordare
che il nostro Gruppo è stato il primo a sollevare un anno e mezzo
fa, qui in Consiglio con un interpellanza, il problema
dell'occupazione autoportuale, proprio alla luce della
mobilitazione in corso all'autoporto di Cluses.
Noi dicevamo: "Ma come? Lì si stanno mobilitando, stanno
ponendosi il problema della riconversione, perché qui ad Aosta non
si fa niente?". Ci venne risposto: "La nostra situazione è diversa
da quella della Francia e quindi per noi il problema non si porrà,
perché ci sarà una fase transitoria...".
Il problema è stato sottovalutato ed ora, a settanta giorni
dalla scadenza della nuova fase di rapporti internazionali, ci
troviamo con grossi problemi irrisolti, che non abbiamo affrontato
per tempo.
Detto questo, è da sottolineare un altro dato importante. E'
giusto chiedere che l'Amministrazione regionale faccia la sua
parte, così come è giusto chiedere che il Governo faccia la sua
parte, soprattutto per quanto riguarda, ad esempio, la non prevista
cassa integrazione per i lavoratori.
Però dovrebbe essere chiamata a fare la sua parte anche la
società Autoporto, alla quale la Regione ha versato decine di
miliardi di lire in questi anni, a partire da una partecipazione
azionaria, che mi sembra sia stata decisa nel 1982, e che aveva
come finalità specifica proprio la riconversione
dell'autoporto.
Questo significa che la legge di partecipazione azionaria e
l'assunzione di tutta una serie di provvedimenti di finanziamento
avevano avrebbero dovuto consentire alla società Autoporto di
riconvertire le sue strutture, per meglio affrontare le nuove
esigenze che si stavano delineando. E' grave, a mio avviso, che
quella società non abbia fatto nulla.
Ricordo che negli anni passati, tutte le volte che si
ridiscuteva un ritocco della quota che la Regione avrebbe dovuto
dare alla società Autoporto, gli amministratori di quella società
venivano e ci dicevano: "Stiamo mettendo a punto un
progetto...".
Stavano sempre mettendo a punto un progetto. Ora siamo a
settanta giorni dalla scadenza del mercato unico, ma quel progetto
non c'è ancora e sembra anzi che la società voglia scaricare sulla
Regione il problema dell'occupazione, come se la Regione lo potesse
risolvere con un tocco di bacchetta magica.
Io credo che si debba insistere perché la società Autoporto
svolga il ruolo per cui le sono stati affidati dei quattrini da
parte dell'Amministrazione regionale.
Quei quattrini, stando a quanto era scritto nella legge, avevano
per finalità specifica la riconversione dell'autoporto, per
adattarlo alla nuova fase che si stava delineando.
Dove sono andati a finire quei soldi? Fino ad alcuni anni fa -
lo abbiamo visto dai bilanci - erano investiti in BOT e non erano
stati ancora utilizzati. Dove sono andati a finire dopo?
La Regione dovrà fare la sua parte, lo Stato dovrà cercare di
mettere in atto gli ammortizzatori sociali necessari in queste
situazioni, però la società Autoporto dovrà rendere conto di come
ha utilizzato quei soldi e dovrà cercare di mettere in piedi dei
progetti di intervento per le finalità per cui la Regione è entrata
in quella società e l'ha finanziata in tutti questi anni.
Presidente
Ha chiesto la parola il Consigliere Viérin;
ne ha facoltà.
Viérin (UV)
Hier, j'ai participé à l'assemblée du
personnel de l'Autoport avec le Gouvernement valdôtain et les chefs
des groupes du Conseil. Volontairement je n'ai pas pris la parole
au cours de cette assemblée parce que j'ai ressenti un certain
malaise et je veux l'exprimer aujourd'hui afin, si possible,
d'éviter à l'avenir ces expériences, à mon avis, pénibles pour le
Conseil.
Je croyais que l'objectif de cette rencontre était de faire le
point avec le personnel de l'Autoport sur leurs problèmes réels.
Par contre, je me suis aperçu que c'était une occasion pour
promouvoir certaines initiatives, pour ouvrir la campagne
électorale, pour faire beaucoup de démagogie, pour présenter des
projets de loi portant des mesures qu'on avait quelques mois
auparavant rejetées.
Je veux exprimer, donc, ici mon sentiment afin que l'on ne
répète pas des expériences semblables, pour éviter que le Conseil
tout entier, vis-à-vis du personnel de l'Autoport cette fois et
vis-à-vis d'autres travailleurs, ensuite puisse donner une image
qui ne fait qu'augmenter cette hantise, cette fracture qui se crée
entre les politiques, si ainsi nous pouvons nous définir, et les
gens communs, et la population.
On aurait dû affronter des problèmes réels avec les travailleurs
et finalement le tout s'est réduit à un débat entre le personnel de
l'Autoport et Aloisi, Pascale, Chiofalo, Beneforti, Bondaz...
(...interruption...)
... Non, c'est un problème différent, Monsieur Chiofalo. Je
crois que notre présence à l'assemblée témoignait de l'importance
que l'on attribue aux problèmes de ces travailleurs.
Personnellement, j'ai apprécié, pour tout vous dire Monsieur
Chiofalo, l'intervention de Monsieur Beneforti, qui a essayé, à la
fin de cette représentation, toujours à mon avis un peu pénible, de
redorer un peu le blason des représentants du Conseil régional face
à des problèmes réels, face à des gens qui sont confrontés à la
perte de leur emploi.
Aujourd'hui, nous nous retrouvons à nouveau, à juste titre, à
examiner ces problèmes et j'ai remarqué une attitude tout à fait
différente. J'aurais beaucoup apprécié, de ce point de vue, le ton
des interventions qui ont été faites aujourd'hui au Conseil, hier,
à l'assemblée.
Evidemment les jugements sont toujours partagés parce qu'on peut
toujours dire qu'un verre est à moitié plein ou à moitié vide. En
tout cas, je crois que ce sont des considérations de caractère
personnel qui visent à demander une attention accrue à la
convocation des chefs de groupe, aux rencontres avec les
représentants du Conseil régional, afin que ces rencontres puissent
produire des effets positifs pour la solution des problèmes réels
auxquels nous sommes tous confrontés.
A cet effet, je crois que l'initiative du Gouvernement doit
continuer dans la direction qui a été énoncée, à savoir: un soutien
fort du Gouvernement, de l'Administration régionale aux initiatives
des organisations syndicales pour obtenir le chômage technique.
Nous devons diviser le problème en deux parties: les choses que
l'on peut obtenir dans l'immédiat et les perspectives futures. Mais
nous devons miser sur les deux tableaux parce qu'il y a des temps
qui nous poursuivent, il y a des temps qu'il faut respecter et il y
a surtout des échéances.
Je crois, à cet égard, que la première chose importante est de
continuer dans cette action pour obtenir, en faveur du personnel de
l'Autoport, l'élargissement des dispositions actuelles qui
réglementent le chômage technique. Ce serait je ne dis pas la
solution du problème, mais au moins on gagnerait du temps pour
essayer de résoudre le problème dans sa globalité.
Ensuite, il faut continuer dans les actions concernant l'aire de
l'Autoport et ce, en essayant de faire participer à ces initiatives
la société de l'Autoport. Tout le monde est d'accord pour
considérer cette aire comme une aire stratégique et donc il est
important que nous puissions, même comme Conseil régional...
C'est une chose qui a souvent été répétée hier, au cours de
l'assemblée, et que je partage: il ne s'agit pas d'un problème de
majorité ou de minorité, il s'agit d'un problème général, un
problème qui concerne maintenant directement 130 travailleurs.
Globalement il concerne la communauté valdôtaine toute entière avec
ses retombées et ses implications.
Nous devons, donc, définir quelles sont nos options quant aux
interventions sur cette aire. Je crois que du point de vue des
interventions de l'Administration régionale, le fait de se poser le
problème de l'acquisition de ces aires a pour objectif d'essayer de
résoudre cette question.
Si nous voulons ou si nous imaginons pouvoir intervenir en
favorisant l'installation dans cette aire d'initiatives
alternatives, nous devons évidemment favoriser ces mêmes
initiatives et la disponibilité des aires. Le fait de les aménager
peut sans doute contribuer pour atteindre cet objectif.
De même, dans cette période, dans un bref délai, je crois que
les différentes activités de formation et de reconversion sont
impor-tantes. On a parlé de projet Interreg, à savoir, utilisons
toutes les possibilités que la Communauté économique européenne met
à disposition afin de reconvertir les aires en difficulté.
Le problème de l'élimination des barrières douanières est un
pro-blème qui ne concerne pas exclusivement le Val d'Aoste, c'est
un problème à l'échelon européen.
Il y a des programmes spécifiques, présentons ces initiatives,
nous pouvons bénéficier des finance-ments et, par ce biais, nous
pouvons donc partir avec des activités spécifiques, des projets de
formation qui augmentent ou qui peuvent augmenter les possibilités
de reconversion du personnel, parce que le problème se pose de
reconvertir ce personnel.
Je crois que c'est un discours réel et sérieux parce qu'on ne
peut imaginer du jour au lendemain d'avoir résolu le problème de
l'emploi de ces travailleurs. Nécessairement nous devons nous poser
dans une phase intermédiaire de passage et utiliser tous les moyens
nécessaires pour pouvoir, au cours de cette phase de transition,
réaliser les différentes interventions qui pourront permettre une
reconversion de ces mêmes travailleurs. Surtout que - et là je ne
veux pas ouvrir aujourd'hui le débat, nous aurons la possibilité de
le faire en examinant et en discutant le projet de loi qui a été
présenté à cet égard par le groupe socialiste - nous ne pouvons
oublier que certaines contraintes qui se posaient, il y a quelque
mois, aujourd'hui doivent encore et toujours être considérées.
Il est facile de prétendre de résoudre le problème en
déchargeant le même toujours sur l'Administration régionale. Il y a
contradiction entre l'affirmation que souvent est faite que
l'Administration régionale n'est pas un entrepreneur et, par la
suite, les différentes propositions qui ont comme seul résultat
celui de proposer le passage tout court de ce personnel à
l'Administration régionale.
Je crois, donc, pour terminer, que le problème est un problème
sérieux, est un problème complexe et que le fait de vouloir
volontairement ou involontairement faire de la démagogie sur ce
problème, en espérant en tirer quelques bénéfices n'amène pas à
donner une solution réelle aux problèmes des travailleurs, du
personnel de l'Autoport.
Presidente
Ha chiesto la parola il Consigliere Aloisi;
ne ha facoltà.
Aloisi (PSI) Vorrei ricordare al Consiglio che con questa
mozione si vuole affrontare un problema molto serio e grave., di
cui abbiamo già discusso ieri in assemblea con i lavoratori
dell'Autoporto, ai quali abbiamo illustrato le proposte che il
Gruppo socialista aveva presentato con un apposito disegno di
legge.
Per smentire in modo pacato certe affermazioni del collega
Viérin, che mi ha preceduto, il quale ha detto che qualcuno ha
voluto strumentalizzare quell'incontro a fini elettorali, ci tengo
a precisare che 130 persone hanno ricevuto una lettera di
licenziamento e fra sessanta giorni si troveranno sulla strada,
senza lavoro. Ebbene, di fronte a questa drammatica prospettiva,
penso che nessuno di noi, purché abbia un po' di coscienza, voglia
operare a fini strumentali.
I lavoratori volevano, pretendevano dall'Amministrazione
regionale delle risposte precise, perché quello non era il primo
incontro, caro collega Viérin, che si svolgeva tra loro, le
organizzazioni sindacali ed i responsabili amministrativi; nel
tempo ce n'erano già stati diversi, ma a tutt'oggi, cioè a sessanta
giorni dal loro licenziamento, quei lavoratori non hanno ancora
ottenuto una sola risposta e non vedono altra alternativa al
licenziamento.
Di fronte a questo dramma è necessario che tutte le forze
politiche siano unite per cercare una soluzione, senza polemizzare,
anche se le valutazioni e le analisi del dramma sono diverse.
Ricordo brevemente che noi a suo tempo avevamo prospettato di
esperire qualche possibilità occupazionale per quei lavoratori nel
discorso Mercedes-SDS, che però oggi non esiste più a causa della
revoca della convenzione votata da questa maggioranza, mentre noi
avevamo votato contro perché non la condividevamo.
Oggi ci troviamo di fronte a questo dramma. Non ci si può
presentare ai lavoratori e dire: "Noi abbiamo intenzione di
acquistare quell'area per cercare di creare una possibilità
occupazionale alternativa".
Quando? Fra un anno, due, cinque...? Essi pretendono da noi,
amministratori, delle risposte precise alla domanda: cosa succederà
a gennaio?
I nostri interventi in quell'assemblea tendevano proprio a
cercare soluzioni concrete, non ipotesi astratte. Questo è il
concetto di base. Pertanto, non possiamo accettare il discorso
della strumentalizzazione, anche perché le proposte del collega
Pascale, che è stato molto sintetico e preciso, hanno segnalato
alcuni indirizzi su cui lavorare per sanare almeno in parte la
drammaticità della situazione.
Chiarito questo aspetto e poiché mi rendo conto della gravità
del problema, ritengo assolutamente necessaria l'unità del
Consiglio e di tutte le forze politiche, nonché la massima
responsabilità del Presidente della Giunta, degli Assessori
competenti e di ognuno di noi, affinché, ciascuno intervenga
secondo le sue modeste possibilità sui ministri o su quelle persone
che potrebbero tentare di risolvere il problema.
Ringrazio il collega Chiofalo che ha presentato la mozione, che
chiede all'intero Consiglio ed all'Amministrazione di impegnarsi in
modo attivo alla soluzione del dramma occupazionale. Il nostro
intervento nell'assemblea di ieri e tutto quello che continueremo a
fare nei prossimi giorni hanno l'obiettivo di dare il nostro
contributo.
Non voglio assolutamente polemizzare, ma invito tutte le forze
politiche, ed in primo luogo il Presidente della Giunta, a
ricercare insieme le soluzioni possibili al dramma di questa gente
che fra sessanta giorni si troverà sulla strada senza lavoro.
Qualcuno riceverà sicuramente l'appoggio di altri familiari che
lavorano, ma vi sono famiglie, con marito e moglie che lavorano
insieme all'autoporto, che si troveranno certamente in una
situazione drammatica, cui noi vogliamo cercare insieme di porre
rimedio con una soluzione concreta.
Presidente
Ha chiesto la parola il Consigliere
Pascale; ne ha facoltà.
Pascale (PSI)
Anch'io non voglio polemizzare, però
respingo fermamente le osservazioni fatte dal Consigliere Viérin ed
anche l'interpretazione che egli ha dato dell'assemblea di
ieri.
Intanto queste assemblee si sono sempre tenute. Ogni volta che
dei lavoratori vedevano minacciato il loro posto di lavoro, sono
venuti al Consiglio regionale e hanno chiesto un incontro con i
Capigruppo o con i rappresentanti delle varie forze politiche.
Ricordo che l'abbiamo fatto tante volte per la Cogne ed ogni volta
i rappresentanti delle varie forze politiche sono andati giù ed
hanno parlato, hanno espresso parole di conforto o proposte per
risolvere i problemi.
L'incontro di ieri aveva questo significato e non serviva
affatto ad informare il Consiglio di cose di cui peraltro il
Consiglio doveva già essere a conoscenza. I lavoratori volevano
sentirsi dire dai rappresentanti delle forze politiche e dal
governo regionale quali erano le proposte dell'Amministrazione
regionale.
Io sono intervenuto per presentare delle proposte. Se il
Consigliere Viérin non è intervenuto, perché non conosceva il
problema, perché non aveva niente da dire, beh questi sono fatti
suoi. Io credo di aver fatto il mio dovere. Dirò di più, perché
respingo anche l'accusa di farsi campagna elettorale. Mi pare di
essere stato molto corretto ieri, perché ho detto che il
problema
non riguardava la maggioranza e la minoranza, non ho minimamente
attaccato il governo regionale e ne avrei avuta la possibilità, per
cui, se volevo fare della demagogia, la facevo; ma come non la
faccio in Consiglio così non la faccio certamente nelle assemblee.
Ho dato dei suggerimenti, ho indicato delle proposte, che mi
vengono dalla mia esperienza. Se le si vuole accettare, le si
accetta; se si vuole il mio contributo, è a disposizione, anche
fuori dell'ambito consiliare.
Al di là di questo, però, io non posso accettare che mi si parli
qui di strumentalizzazione, anche perché mi pare di aver indicato
ieri delle proposte serie.
Ho detto che ci sono tre linee di azione che il governo
regionale può portare avanti per risolvere il problema
occupazionale, oggi e non dopo la riconversione, perché se parliamo
di riconversione ci vorranno anni, a meno che non ci sia un
progetto completo - cui mi sembra abbia accennato ieri il
Presidente concretizzabile in tempi rapidi.Io non lo so, perché
questa cosa è stata solo ventilata e mi riservo di verificarla.
Ma se si parla di riconvertire tutta la struttura o almeno la
gran parte della struttura, che non sarà più destinata alle
operazioni doganali, allora si segue la stessa trafila che si è
seguita altre volte: acquisizione dell'area, ricerca degli
interlocutori e poi insediamenti produttivi..., ma ciò significa
che noi vedremo la nuova occupazione all'Autoporto di Pollein solo
fra cinque anni.
E' chiaro che questo discorso non può essere accettato da questi
dipendenti che oggi non hanno la cassa integrazione e probabilmente
neanche l'avranno, ma quand'anche l'avessero, avrebbe un periodo
molto limitato. Il problema è quindi immediato e contingente. Il
posto di lavoro va cercato nei primi mesi del 1993.
Avevo detto che bisogna agire nei confronti delle Case di
spedizione, per cercare di mantenere qui un minimo di struttura che
possa poi proseguire la stessa attività di sdogana mento per le
merci di provenienza extra CEE.
Ho anche detto che bisogna indurre la società Autoporto a
presen-tare dei progetti alternativi, perché è vero quello che ha
detto il Consigliere Riccarand: quella società ha guadagnato bei
soldi nel corso di questi anni e dispone anche di imprenditori
capaci, ma se diciamo loro che gli compriamo l'autoporto, non
presenteranno un bel niente, perché intascheranno i soldi e se ne
andranno.
Ecco allora che io vorrei sapere se questo progetto di cui si
parla coinvolge o no gli attuali proprietari dell'autoporto, perché
altrimenti da questi signori noi non avremo niente.
Se c'è un'operazione complessiva, posso anche giustificare
l'acquisto dell'area, altrimenti, a mio parere, l'acquisto
dell'area, per poi provvedere noi, come Amministrazione regionale,
a cercare altri interlocutori per fare un progetto di
riconversione, è un regalo fatto ai proprietari ed in questo
momento io non sono d'accordo a portare avanti questa idea.
Le altre proposte le ho già fatte e non voglio ripeterle. Credo
quindi di essere stato abbastanza costruttivo anche nell'assemblea
di ieri, come lo sono oggi in questo Consiglio.
Presidente
Ha chiesto la parola il Consigliere
Beneforti; ne ha facoltà.
Beneforti (DC)
Il problema dei lavoratori delle Case
di spedizione è determinato, com'è noto, dall'abbattimento delle
barriere doganali dal 1° gennaio 1993. E' già stato ricordato che
tale abbattimento fu deciso nel lontano 1985, praticamente nove
anni fa.
In tutti questi anni non sono stati previsti gli interventi
necessari e non sono state avviate iniziative né a livello di
regioni interessate al problema - non parlo solo della nostra, ma
anche delle altre - né in sede sindacale né in sede di governo
nazionale per risolvere il problema del personale.
Si sono accumulati enormi ritardi e per questo oggi sono
necessarie decisioni rapide, perché la scadenza del 1° gennaio 1993
non sarà rinviata, né si intravedono soluzioni tampone.
E' necessario che il governo adotti misure di protezione sociale
con la massima urgenza. Se n'è parlato ieri in assemblea e mi
riferisco all'estensione, non prevista fino ad oggi, della cassa
integrazione ai lavoratori delle case di spedizione.
Come Regione, unitamente alle altre regioni ed alle
organizzazio-ni sindacali, dobbiamo cercare di intervenire nei
confronti del go-verno perché estenda ed adotti il provvedimento
della cassa inte-grazione, cosi avremo il tempo sufficiente per
affrontare le ini-ziative alternative per questi lavoratori, che
non devono rimanere per troppo a lungo in cassa integrazione anche
per evitare che la stessa diventi per loro l'anticamera della
disoccupazione.
Sappiamo, infatti, che la cassa integrazione, per la Cogne come
per tutte le altre aziende, è l'ultimo passo che precede il
licenziamento. Tuttavia, essa è necessaria nel momento in cui si
cerca di trasformare una certa attività, perché va incontro alle
mo-mentanee esigenze dei lavoratori coinvolti nella
ristrutturazione.
In questo processo di integrazione europea dobbiamo anche vedere
come poter attingere ai fondi speciali europei ed anche a quelli
regionali. Da fonte sindacale mi risulta infatti che altri Stati
hanno già fatto degli interventi presso la CEE per beneficiare dei
contributi del fondo sociale e del fondo regionale. Però noi
dobbiamo affrontare immediatamente questo problema con il governo
centrale per cercare di estendere la cassa integrazione anche ai
lavoratori del settore delle spedizioni.
Questa mozione era stata presentata per sollecitare la Giunta
re-gionale a fare il possibile per mettere in atto gli interventi
sostitu-tivi per fronteggiare la disoccupazione di questi
lavoratori, dando loro maggiore sicurezza e certezza. Credo che la
Giunta debba rispettare questo impegno e debba assumere qualche
iniziativa.
Noi pensavamo che l'iniziativa per assicurare in futuro un posto
di lavoro fosse quella presa con la SDS, che per noi poteva
rappresentare una soluzione al problema. La maggioranza del
Consiglio regionale non è stata dello stesso avviso ed ora intende
procedere all'acquisizione delle aree, per potervi avviare le
iniziative più opportune.
Oggi si sente parlare anche di riqualificazione, di
riconversione dei lavoratori delle Case di spedizione. Non stiamo
qui a disquisire sulle possibili riqualificazioni o riconversioni,
ma la riqualificazione della mano d'opera può essere programmata ed
effettuata solo se si conoscono le iniziative che saranno avviate
nelle aree che la Regione intende acquisire.
Oggi non siamo certamente in condizioni di parlare, né tramite
l'Agenzia del lavoro né tramite altre strutture, di riconversione o
riqualificazione del personale.
Fino a quando non si conoscono i progetti da realizzare, non è
neanche pensabile di poter passare alla riqualificazione del
personale, che resterebbe una iniziativa sterile, capace forse
anche di creare delle illusioni, perché potremmo preparare del
personale per specifiche attività, che però poi potrebbe rimanere
disoccupato.
Concordo con chi dice che bisogna anche far intervenire la
società Autoporto. Stiamo però attenti a non pagare due volte, come
spesso e volentieri avviene, perché noi abbiamo già dato diversi
contributi alla società Autoporto ed ora andremmo a darle ulteriori
soldi per l'acquisizione delle aree.
Dobbiamo tener presente questo aspetto, per evitare tutte le
piccole speculazioni che non sarebbero comprese dalla collettività
valdostana.
La società Autoporto fino ad oggi ha fatto i propri interessi,
ha sfruttato una situazione molto favorevole ed oggi che c'è il
problema sociale della disoccupazione credo che anche quella
società, oltre alla Regione ed allo Stato, debba dare un certo
contributo.
E' già stato detto ieri, e lo riconfermo anche oggi, che il
problema dell'occupazione di questi 139 lavoratori non compete solo
alla maggioranza o solo alla minoranza, ma a tutti noi, così come
compete a tutti il problema dell'occupazione dei 1500 o 2000
lavoratori della Cogne.
Questo problema c'è ed io non lo voglio affrontare per ragioni
speculative o diverse dall'intento di assicurare un posto di
lavoro. Stiamo quindi attenti, perché anche alla Cogne non tutti i
lavoratori potranno in futuro essere avviati al prepensionamento e
ci troveremo certamente di fronte al problema di lavoratori della
Cogne che resteranno disoccupati, così come oggi restano
disoccupati quelli che sono nelle Case di spedizione.
Ecco quindi che dobbiamo affrontare il problema stando tutti
uniti nell'interesse dell'economia valdostana, perché una volta
sparito il capitale pubblico, una volta che spariscono le
industrie, non so come si potrà contribuire alla formazione del
reddito e quali sostegni si potranno dare all'economia valdostana
nel prossimo futuro.
Poiché il problema in oggetto non compete solo alla maggioranza
o alla minoranza, e poiché i settanta giorni passano alla svelta e
se i lavoratori non avranno risposte precise in questi giorno non
le avranno neanche in ottanta, propongo che il Consiglio approvi
una risoluzione che sia di supporto a quanti lavorano e si
interessano, presso il Ministero ed il Governo centrale, per
sollecitare l'e-manazione di un decreto o di una legge che estenda
ai dipendenti delle Case di spedizione l'istituto della cassa
integrazione.
Questo è l'unico provvedimento che potremmo ottenere
nell'immediato per avere poi il tempo di raffrontare tutti gli
altri problemi connessi alla ristrutturazione ed agli interventi
sull'area autoportuale.
Propongo quindi, sempreché siamo d'accordo, di trovare il modo
di approvare una risoluzione che ci consenta di intervenire sul
governo centrale per dare il supporto del Consiglio regionale a
quanti si interessano della problematica.
Non è che ciò esima ciascuno di noi dall'intervenire per quanto
di competenza presso il governo centrale, ma credo che, per i
nostri Deputati e per tutti noi che interveniamo sul governo per
realizzare questo obiettivo, la risoluzione possa essere un
supporto importante, perché si tratterebbe pur sempre di una
sollecitazione del Consiglio regionale della Valle d'Aosta.
Grazie.
Presidente
Se nessuno chiede la parola, dichiaro
chiusa la discussione generale.
Ha chiesto la parola il Presidente della Giunta, Lanivi; ne ha
facoltà.
Lanivi (GM)
Comincio a dire che si potrebbe
effettivamente cercare di predisporre una proposta di risoluzione,
magari alternativa alla mozione in oggetto, nella quale inserire
alcuni concetti importanti; poi cercherò di rispondere a tutti gli
intervenuti, esponendo il quadro della situazione o indicando lo
stato di avanzamento dei lavori.
Il Consigliere Chiofalo ha detto che ieri ho parlato con
franchezza e forse addirittura con crudezza e lealtà. Devo dire
ch'io lo faccio abitualmente, ma l'ho voluto fare proprio perché
credo nella seguente pregiudiziale: non si può pensare che la
Regione abbia poteri tali che le consentano di risolvere subito
qualsiasi problema, specie nella situazione attuale. A me pare che
quando si rappresenta la situazione reale e non si vogliono
illudere le persone, ci si ponga correttamente a confronto col
prossimo.
La riunione di ieri ha avuto l'esito che ci si poteva attendere.
Per chi teme di perdere il posto di lavoro, non c'è timore più
grande di sentirsi solo, abbandonato, senza prospettive e senza la
manifesta solidarietà degli altri.
Ecco che mi pare giusto che in questi momenti, non solo il
Consiglio regionale, ma anche tutta la comunità valdostana
esprimano la loro più completa solidarietà alle persone che operano
nell'area autoportuale.
Detto questo, preciso che non voglio assolutamente toccare alcun
punto che possa, sia pure lontanamente, sembrare polemico, ma
metterò tutto in termini positivi.
Vediamo il quadro della situazione.
Non è vero che siamo all'anno zero e non è vero che non sia
stato avviato nulla o che nulla sia programmato. Credere a ciò
sarebbe ingiusto nei miei confronti, ma soprattutto nei confronti
del lavoro già compiuto e di cui bisogna prendere atto.
Primo punto: le iniziative in corso. Stiamo sostenendo l'azione
sindacale che mira ad ottenere dal governo la stessa tutela o
protezione - si chiama anche "paracadute sociale" - garantita agli
altri lavoratori.
Vi posso assicurare che questa azione è stata costantemente
seguita dalla Regione e potrei anche aggiungere che forse la Valle
d'Aosta è stata una delle poche regioni - ciò risulta dagli atti -
ad essere sempre presente, spesso anche da sola, a tutte le
iniziative in corso per risolvere il problema.
L'azione di ieri dei dipendenti della zona di Aosta molto
probabilmente si estenderà a livello nazionale, perché in questi
giorni si stanno muovendo anche gli spedizionieri di altre
zone.
Occorre però riconoscere che finora l'unica realtà che si è
mossa con una certa vivacità, sia sul piano politico sia su quello
del comportamento dei lavoratori, è stata quella di Aosta.
Noi siamo stati presenti in ogni momento e lo siamo stati anche
quando le associazioni degli spedizionieri avanzavano al governo
delle specifiche richieste; molte volte eravamo soli ed altre volte
c'erano con noi anche i rappresentanti di qualche altra Regione.
Nessuno, quindi, può mettere in dubbio questo nostro impegno.
Secondo punto: l'intervento politico a Roma. Altre alla
questione della sostituzione dell'introito regionale derivante
dall'IVA da importazione, che però costituisce un altro discorso,
noi abbiamo presentato una precisa proposta scritta, in cui abbiamo
indicato una possibile soluzione del difficile problema, e
l'abbiamo fatta pervenire al Ministro delle finanze ed ai più alti
funzionari del Ministero delle finanze.
Tengo poi a precisare che, oltre ai nostri Parlamentari, ci sono
al-tre persone che premono costantemente sul Ministero delle
finan-ze affinché assuma una decisione circa le modalità
d'attuazione del nuovo regime transitorio dal 1° gennaio 1993 al 1°
gennaio 1997.
Credo che nessuno possa porre in discussione queste inizia-tive,
già avviate o in corso d'attuazione, per le quali ci auguriamo una
soluzione positiva, che, pur non risolvendo completamente i
problemi, rappresenterebbe pur sempre un fatto importante.
Altre cose fatte: questione Interreg.
Questo lavoro non è partito solo ieri, ma è già stato avviato da
tempo e dovrà apportare benefici all'intera area autoportuale ed
anche ai lavoratori.
Molti dimenticano o sottovalutano che noi abbiamo parlato di
attività di orientamento, di formazione professionale, di
riconversione..., e pensano che i lavoratori interessati debbano
frequentare come studenti una specie di scuola, punto e basta. Si
sappia, invece, che la partecipazione a questi corsi garantisce un
certo reddito e non certo in misura marginale.
Non so se tutti i consiglieri sanno che, nel caso in cui non
scattino i "paracadute governativi" o gli ammortizzatori sociali,
queste at-tività di orientamento o di formazione professionale
danno una protezione, forse minima, che però riesce a coprire anche
due anni...
(...interruzione...)
... Con questo non voglio dire che tale protezione sia la
risposta più adeguata, ma che disponiamo di una certa attrezzatura
che ci autorizza a sostenere che non siamo completamente sguarniti
al punto da non poter offrire la benché minima protezione.
Forse può interessare poco le necessità e le richieste immediate
dei lavoratori, ma i finanziamenti offerti dall'Interreg per i
piani di riorganizzazione e ristrutturazione dell'area ed i
sostegni offerti alle imprese che vogliono sviluppare attività
nell'area autopor-tuale, uniti alle iniziative formative cui ho già
fatto cenno, sono anch'essi dei fatti concreti, che forse non
rispondono alla pressante richiesta di avviare urgenti iniziative
per salvare l'occupazione, però creano condizioni ed aprono spazi
per attenuare la pesantezza e la gravità della situazione.
Anche l'Agenzia del lavoro è direttamente impegnata con un'unità
operativa "ad hoc" per valutare le professionalità e gli
orientamenti dei lavoratori.
Ieri ho dichiarato la mia disponibilità ad accettare ogni
proposta che ponga le condizioni per gestire al meglio questa
situazione.
Mi è stato proposto di affrontare il problema con gli
spedizionieri, cosa che abbiamo già fatto, ed in più mi è stato
suggerito di coin-volgere anche le sedi centrali delle case di
spedizione, oltre alle lo-ro agenzie presenti nell'autoporto; anche
questo sarà fatto presto.
E' stata altresì evidenziata l'esigenza di richiamare la società
Autoporto alle sue responsabilità. Ciò mi sembra giusto, ma,
andando oltre i giudizi che si possono esprimere su tale società, è
necessario verificare certe dichiarazioni. Io non so quanti soldi
abbia guadagnato quella società, però la sua attività ha garantito
introiti non certo indifferenti alla Regione.
Ribadisco comunque la mia ignoranza circa i contributi che
quella società può aver ricevuto dalla Regione. Per esprimere un
giudizio corretto bisognerebbe disporre di dati e conoscenze che io
personalmente non ho
Questo aspetto deve essere tenuto presente e attentamente
valutato prima di richiamare l'autoporto alle sue responsabilità,
come ci è stato suggerito da qualcuno.
Vorrei fare ancora alcune precisazioni o considerazioni.
Io non ho detto - o se l'ho detto mi sono espresso male - che la
Regione voglia acquistare a tutti i costi quell'area per risolvere
ogni problema.
Mi sono invece riferito ad una strategia di lungo periodo nella
quale la Regione, data la dimensione e la posizione di quell'area,
non può non giocare un ruolo importante, che non deve assolutamente
delegare alla esclusiva responsabilità di qualche privato.
Ecco quindi che quell'area sarà acquistata solo se tale
necessità rientrerà in tale strategia ed un'eventualità del genere
non deve essere scartata "a priori".
Ieri ho precisato che si sta portando avanti una trattativa che
tenga conto della posizione strategica di quell'area e di un metodo
di lavoro, che analizzi tutti i problemi dell'area, il ruolo della
Regione, che non dovrà essere secondario, e l'obiettivo finale
della riconversione di quell'area, che da zona a funzione
prevalen-temente burocratica o passiva, in cui venivano riscosse
delle imposte o tasse, vuol passare ad essere una zona che esalti
lo sviluppo dei servizi a favore degli scambi e dei traffici.
Questa è la vera apertura. Il Mercato unico europeo ci pone in
maniera brutale - ovviamente dal nostro punto di vista, perché
altri Paesi si erano già preparati per tempo - di fronte ad una
da-ta e a dei problemi urgenti: le dogane cadono e chi traeva
vantag-gi dagli sdoganamenti, d'ora in poi non ne potrà più
beneficiare.
Si è conclusa questa fase, però, il Mercato unico europeo apre
altre opportunità, perché sicuramente faciliterà gli scambi, i
commerci, i trasporti... ed in questa situazione dovrebbe sorgere
quell'imprenditorialità capace di sfruttare le nuove opportunità
per la Valle d'Aosta. Questo è il vero problema.
La delicatezza del momento attuale è dovuta a questa situazione
di transizione, che è dolorosa e che deve essere gestita facendo in
modo che non ci siano molte persone che ne abbiano a patire le
conseguenze, ma tenendo sempre a mente le prospettive aperte dal
Mercato Unico Europeo.
Queste sono le considerazioni che volevo fare nel ribadire il
nostro impegno ad operare su tutti i fronti, lungo queste linee,
con la speranza di poter concludere una trattativa che riesca a
risolvere la massima parte dei problemi occupazionali. L'obiettivo
finale e fondamentale della Regione non è di acquisire quelle aree,
ma di favorire una trattativa in cui si inserisca anche il discorso
delle aree.
E' stata proposta una mozione, ma io sono più propenso a che,
invece di porre in votazione una mozione che potrebbe vedere la
maggioranza e la minoranza esprimersi in modo differenziato, alcuni
consiglieri cerchino di elaborare una proposta risoluzione che,
raccogliendo il consenso generale, sancisca i nostri impegni e dia
maggior forza alla Valle d'Aosta nelle trattative col Governo.
Presidente
Il Presidente della Giunta si è dichiarato
disponibile a concordare una risoluzione. Non so se è il caso di
fare una breve sospensione.
Ha chiesto la parola il Consigliere Beneforti; ne ha
facoltà.
Beneforti (DC)
Vorrei che il Presidente valutasse
l'opportunità di sospendere la seduta per dieci minuti, in modo che
la Conferenza dei Capigruppo, o un gruppo ristretto di consiglieri,
abbia la possibilità di concordare una risoluzione.
Presidente
Forse è preferibile che un gruppo ristretto
di consiglieri individui una traccia di risoluzione.
Ha chiesto la parola il Consigliere della Giunta, Lanivi; ne ha
facoltà.
Lanivi (GM)
Se il Consiglio è d'accordo, credo che
anche senza interrompere i lavori, un gruppo di consiglieri si può
riunire con il sottoscritto per cercare di concordare una proposta
di risoluzione.
Presidente
Stando alla proposta del Presidente della
Giunta, alcuni consiglieri si potrebbero riunire in separata sede
per concordare una proposta di risoluzione.
Ha chiesto la parola il Consigliere Chiofalo; ne ha facoltà.
Chiofalo (DC)
Signor Presidente, devo fare una
considerazione. Ieri, nel ricevere i dipendenti delle Case di
spedizione, sono stato un po' focoso e di ciò le chiedo venia. Oggi
invece ho cercato di partire a testa bassa...
Presidente
Consigliere Chiofalo, io vorrei ricordare
che la discussione generale è chiusa. Ora si tratta di vedere
se...
Chiofalo (DC)
Per favore, signor Presidente. Sto
facendo questa considerazione, per giungere ad una
conclusione...
Presidente
Qui c'è una proposta di
sospensione...
Chiofalo (DC) ... che forse ci farà accettare la proposta del
Presidente della Giunta. Pertanto, se lei mi lascia parlare per
almeno tre minuti, forse riusciremo ad arrivare al dunque.
Dicevo che oggi mi sono trovato in un certo imbarazzo, perché
son voluto partire a testa bassa, invece gli interventi dei
consiglieri intervenuti nel dibattito hanno evidenziato che i
problemi dell'autoporto stanno a cuore a tutti.
Precisato questo, anch'io mi dichiaro d'accordo con il
Consigliere Beneforti, che ha proposto di concordare una
risoluzione comune. Mi riservo tuttavia di leggerne il testo, prima
di ritirare la mia mozione.
Presidente
Va bene. Allora io direi che i consiglieri
Beneforti, Chiofalo, Pascale e Viérin si potrebbero riunire con il
Presidente della Giunta... Preferite che siano sospesi i lavori del
Consiglio? Va bene, allora il Consiglio è sospeso per circa dieci
minuti.
Si dà atto che i lavori del Consiglio sono sospesi dalle ore
19,19 alle 19,48.
PresidenteRiprendono i lavori del Consiglio. E' stato trovato
l'accordo su una proposta di risoluzione.
Ha chiesto la parola il Consigliere della Giunta, Lanivi; ne ha
facoltà.
Lanivi (GM)
Do lettura della risoluzione
concordata.
Risoluzione "Il Consiglio regionale della Valle d'Aosta
valutate le conseguenze derivanti, a partire dal 1° gennaio
1993, dalla ulteriore fase di attuazione del Mercato unico europeo,
sul piano occupazionale, nell'area autoportuale di Pollein;
preoccupato del fatto che per i lavoratori del settore non sono
previ-ste misure di protezione sociali (cassa integrazione,
prepensiona-menti, mobilità...);
nell'esprimere solidarietà con i lavoratori interessati e a
sostegno dell'azione che le Organizzazioni sindacali hanno già
intrapreso a tale proposito,
richiede
al Governo centrale l'approvazione urgente di provvedimenti atti
ad estendere ai lavoratori dipendenti delle case di spedizione i
sostegni sociali previsti per le altre categorie;
impegna
il Governo regionale a proseguire nelle iniziative già
intraprese, a ricercare nuove soluzioni per salvaguardare
l'occupazione dei lavoratori operanti nell'area autoportuale e a
riferire tempestivamente alle commissioni consiliari
competenti;
delibera
di trasmettere copia del presente documento al Presidente del
Con-siglio dei Ministri, ai Ministri delle Finanze, del Lavoro e
del Te-soro, ai Parlamentari valdostani ed ai capigruppo
parlamentari".
Presidente
Diamo per distribuita la risoluzione testé
letta e pregherei il Presidente della Giunta di farne avere il
testo a questa Presidenza.
Ha chiesto la parola il Consigliere Chiofalo; ne ha facoltà.
Chiofalo (DC)
Visto che nel contenuto della
risoluzione sono contenuti gli intendimenti ch'io avevo espresso
nella mia mozione, la ritiro.
Presidente
Il Consigliere Chiofalo ha appena
annunciato il ritiro della sua mozione.
Se nessuno chiede la parola, pongo in votazione la proposta di
risoluzione testé letta dal Presidente della Giunta.
Esito della votazione
Presenti, votanti e favorevoli: 26
Il Consiglio approva all'unanimità
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK