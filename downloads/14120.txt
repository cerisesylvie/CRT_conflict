Consiglio Regionale della Valle d'Aosta - Oggetto del Consiglio n. 643 del 21 aprile 1994 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
AMBIENTE
ENTI LOCALI
Comuni
Precedente
Successivo
Resoconto integrale del dibattito dell'aula
Oggetto del Consiglio n. 643 del 21 aprile 1994 - Resoconto
OGGETTO N. 643/X - Disegno di legge: "Delega ai comuni della
Valle d'Aosta di funzioni amministrative in materia di tutela del
pae­saggio".
Presidente -
La trattazione dell'oggetto
riguardante la delega ai comuni di funzioni amministrative in
materia di tutela del paesaggio ri­prende dopo l'interruzione di
questa mattina. La discussione generale è stata chiusa; invito il
Consiglio a procedere alla vo­tazione del disegno di legge.
La parola al Consigliere Linty.
Linty (LN) -
Ai sensi dell'articolo 62 del
Regolamento è consentito esprime­rsi a un membro per gruppo.
Presidente -
Vorrei precisare che è consentito
l'intervento per 10 minuti.
Linty (LN)
-
...sì, l'ho detto. Ci terrei a
fare alcune puntualiz­zazioni riguardo alla difesa del territorio
dal momento che questa legge parla anche di questo argomento.
Lo sfasciume idrogeologico - o più semplicemente l'insicurezza
del territorio che è poi teatro di tutte le azioni od attività che
si manifestano e si sviluppano sulla terra - è la conseguenza delle
azioni degli eventi naturali, unitamente a quelle determinate dai
comportamenti degli esseri viventi, dei quali l'uomo è ov­viamente
la componente dominante. Un fortissimo incremento demografico e le
profonde evoluzioni socio-economiche sono da considerarsi le
concause determinanti delle modificazioni dell'ambiente,
modificazioni che trovano l'espressione più com­prensibile
nell'urbanizzazione sempre più spinta, nell'intensifi­cazione delle
comunicazioni a tutti i livelli, nella riduzione delle componenti
forestali ed agrarie e nello sfruttamento sempre più spinto delle
risorse naturali. Tutto ciò è direttamente colle­gato con l'aumento
degli inquinamenti dello spazio, dell'aria, dell'acqua, del suolo e
cioè con il deterioramento di quello che si usa definire "qualità
della vita".
La tutela dell'ambiente dagli inquinamenti e la sicurezza del
suolo rappresentano il problema fondamentale per la vita e lo
sviluppo della società, intesa questa come globalità degli esseri
viventi. La difesa del territorio dev'essere intesa come la
som­matoria degli interventi di conservazione dinamica del suolo,
di prevenzione e salvaguardia dei beni e dei suoi centri di
produ­zione contro l'aggressione delle acque, l'instabilità dei
versanti, la caduta di valanghe e di altri fenomeni naturali.
La difesa del territorio impone inoltre, accanto agli interventi
soprarichiamati, la virtuale attivazione di interventi indiretti,
vale a dire interventi normativi miranti a regolare
l'utilizza­zione delle risorse e la gestione del territorio. Si
rende cioè as­solutamente necessario unire alle azioni dirette di
difesa, azioni comportamentali tali da non aggravare i pericoli a
causa degli eventi naturali attraverso l'adozione di corrette
politiche urbanistiche che tengono conto delle realtà fisiche,
biologiche e anche ambientali degli spazi che si vogliono occupare
e dei limiti cui ci si deve attenere per gli equilibri dei fattori
essen­ziali per il mantenimento della qualità della vita e
dell'equili­brio degli ecosistemi presenti.
Per quanto attiene alle attività di difesa diretta è
fondamentale operare non solo in modo da attenuare i pericoli o
defilarsi dagli stessi, ma mettere in atto opere complementari
tendenti ad esaltare la produzione dei beni naturali e l'equilibrio
degli ecosistemi.
La regimazione delle acque per esempio non deve essere solo
vista come smaltimento od allontanamento delle stesse nei pe­riodi
critici, ma deve essere impostata in modo da poterla uti­lizzare
nei periodi di "magra". Le acque sono un bene naturale e limitato
che la nostra società consuma con incremento cre­scente. La
sistemazione di zone franose o la lotta contro la ca­duta delle
valanghe devono mirare certamente all'annulla­mento o
all'attenuazione dei rischi, ma anche ad essere impo­state in modo
da permettere di incrementare le potenziali ri­sorse ambientali,
favorendo altri interventi concorrenti ai riequilibri, quali la
ricostruzione di coperture erboree, l'utiliz­zazione agraria e la
creazione di nuove strutture produttive.
Per quanto attiene alle azioni indirette di sicurezza del suolo
e cioè alla pianificazione urbanistica ed economica, tutti gli
in­terventi devono sottostare a precise esigenze circa i limiti
dell'utilizzazione degli spazi e dello sfruttamento delle risorse
agrarie; ciò al fine di evitare la distruzione del patrimonio o di
portarlo verso un degrado irreversibile. Così indicata, si evince
come una completa politica di sicurezza del territorio sia assai
ampia e debba basarsi su complesse valutazioni comparate. Il piano
d'intervento deve basarsi su obiettivi generali di sicurez­za
territoriali e di uso multiplo delle risorse. La sua realizza­zione
passa attraverso obiettivi intermedi che tengono conto delle
emergenze del momento e soprattutto delle realtà socio-economiche
presenti. Qualora determinati fattori mutassero nel tempo i termini
del problema - e quindi gli obiettivi generali - anche gli
interventi di difesa dovranno cambiare ed adeguarsi alle nuove
realtà.
L'evoluzione economica e sociale che ha caratterizzato la vita
negli ultimi 40 anni ha avuto conseguenze rilevanti sul terri­torio
regionale coinvolgendo, spesso pesantemente, le condi­zioni di
sicurezza dello stesso. Le sensibili riduzioni degli ad­detti nel
settore agricolo hanno determinato l'abbandono di strutture e
attività, le cui presenze erano strettamente legate al mantenimento
degli equilibri dell'assetto idrogeologico. Al mantenimento
dell'assetto idraulico e idrogeologico del territo­rio concorrono,
infatti, non solo le opere ingegneristiche biologi­che, ma anche
l'uso di giuste tecniche e opportune modalità di utilizzazione
agricola e forestale dei terreni.
Al forte calo degli imprenditori addetti alle attività agricole
si è quasi sempre reagito sviluppando tecniche che tendono a
favo­rire interventi estensivi, rendendo di fatto impossibile
eseguire anche semplici operazioni di governo delle acque, di
manuten­zione dei canali irrigui e della viabilità.
Anche tutte quelle serie di terrazzamenti costituenti veri e
pro­pri opere di consolidamento e stabilizzazione dei versanti
oltre­ché elementi caratterizzanti del paesaggio e testimoni della
cultura del passato, senza la presenza dell'uomo sono in preda
degli agenti naturali e di fatto privi di qualsiasi opere
manu­tentorie. Questi ambienti modellati dalla mano dell'uomo,
la­sciati a se stessi, degradano spontaneamente verso forme più
stabili, attraverso processi intermedi di degrado idrogeologico. Le
conseguenze sul piano della sicurezza del territorio di que­ste
grosse evoluzioni socio-economiche tendono, tra l'altro, a spostare
la problematica su ambiti territoriali diversi da quelli
tradizionali, investendo zone e tipologie d'intervento - un tempo
di competenza stretta dei privati - di associazioni di privati o di
enti territoriali minori. Ci si riferisce, in particolare, al
minuto governo delle acque, alla pulizia di canali di irrigazione,
alle puntuali manutenzioni di antiche e consolidate forme di
utiliz­zazione del territorio.
Gli eventi meteorici di questi ultimi anni, anche di portata
as­sai limitata, stanno innescando processi di disgregazione che
sono il tarlo originale del dissesto idrogeologico. Nella disamina
della programmazione degli interventi di difesa del territorio è
necessario pertanto tenere conto anche di questa realtà, che
contribuisce a definire la reale situazione idrogeologica dei vari
bacini. Un cenno particolare meritano i
"rus",
queste
strutture esempi di veri capolavori di ingegneria popolare e
costituenti una complessa ragnatela che interessa una notevole
parte del territorio regionale, oltre a raggiungere fini di
produzione agri­cola, a dare interessanti contributi alla
formazione di tipici passaggi, rivestono un ruolo non indifferente
circa la distribu­zione delle acque e l'assetto idrogeologico.
Per poter contare in­fatti su di una rete di distribuzione delle
acque alternativa ai collettori naturali, dà la possibilità di un
maggiore e più lento assorbimento delle stesse da parte del terreno
contribuendo, da un lato, a ridurre i danni derivanti da piogge ad
intensità ele­vata e, dall'altro, ad impedire il verificarsi di
erosioni accelera­te con la possibilità, ora, di eseguire puntuali
manutenzioni. Le necessità derivanti dalle nuove tecnologie in atto
nel settore agricolo richiedono radicali cambiamenti di queste
infrastrut­ture, che non possono che portare a nuovi equilibri, con
riflessi sia sulla sicurezza del territorio che sulla componente
paesisti­co-ambientale.
La realizzazione delle strutture di servizio, fondamentali per
le attività economiche agricole, forestali e turistiche incide più
o meno sensibilmente sul reticolo naturale di deflusso delle acque
e sulla stabilità dei versanti. La mancanza di attente e pun­tuali
opere di contrasto e di governo delle acque portano a gravi
conseguenze negative per la sicurezza idrogeologica, unitamen­te a
pesanti riflessi sull'ambiente.
I grossi cambiamenti nel tes­suto sociale della montagna hanno
provocato anche la cancel­lazione di figure tipiche del passato e
hanno favorito l'insorgere di figure nuove che poco o nulla hanno a
che fare, o sono co­munque collegabili con le necessità di
sicurezza e difesa del suolo.
Si sta inoltre assistendo alla concentrazione sempre più spinta
di centri di formazione delle ricchezze, con conseguenti
espo­nenziali incrementi dei pericoli e dei danni in caso di eventi
meteonivometrici la costruzione di strade, piste da sci, impianti
di risalita meteonivometrici, acquedotti, fognature, alberghi,
case, ville, senza valutare attentamente la loro influenza sul
bacino idrogeologico nel suo complesso, hanno profondamente
aggravato il disordine idrogeologico dei deflussi conseguenti e
anche l'abbandono dei campi e dei boschi. Tutto ciò richiede
realisticamente di attivare azioni e strutture sostitutive in
gra­do di mantenere la sicurezza del territorio e di garantire gli
equilibri idrogeologici. La Valle d'Aosta comprende solo un
pic­colo settore dell'intero arco alpino ma per le sue
caratteristiche geografiche così ben definite...
Presidente -
Consigliere Linty sono trascorsi i 10
minuti a sua disposizione. La parola al Vicepresidente Viérin
Marco.
Viérin M. (PpVA) -
Grazie, Presidente.
Innanzitutto condivido lo spirito di questa proposta di legge
perché va verso quel decentramento che da molto tempo si auspica.
Soprattutto come ex sindaco posso dire che ho ancora alcune grosse
perplessità che avevo già avuto modo di esprimere durante gli
incontri della I Commissione. Queste perplessità sono
essenzialmente due: la prima, riguarda il discorso di coloro che
hanno preparato queste proposta. La proposta è stata predisposta da
una Commissione paritetica, nominata dalla Giunta e non dal
Consiglio, che si è confrontata con gli enti locali. Alcuni
problemi che il sottoscritto ha solleva­to in I Commissione non
hanno avuto alcuna risposta perché le persone che facevano parte
della Commissione paritetica o non erano presenti o non sapevano
dare delle risposte.
La proposta che avevo già fatto era di costituire una
Commis­sione specifica su questo rapporto tra enti locali e
amministra­zione regionale per preparare tutti i vari disegni di
legge fina­lizzati a quel decentramento tanto decantato ma non
ancora attuato.
Ho anche sottomano la lettera delle comunità montane, inviata il
21 marzo e ricevuta una decina di giorni fa, dove si dice, in
merito a questo disegno di legge, che:
"l'Associazione dei
presi­denti delle comunità montane ha esaminato il 15 marzo scorso
il testo del disegno di legge in oggetto su sollecitazione del
Pre­sidente della Giunta regionale. Il disegno di legge viene da
noi considerato come provvedimento stralcio"
. Questo è
l'aspetto sostanziale da me contestato in Commissione consiliare
perché adottando troppi provvedimenti-stralcio si rischia di
ingarbu­gliare ulteriormente la matassa e di non riuscire a creare,
in seguito, un provvedimento che sia pari ad una legge-quadro. Le
comunità montane, infatti, inquadrano benissimo il problema; al
punto 2 infatti dicono ancora:
"Appare invece evidente, qua­lora
l'ente Regione considerasse il provvedimento come una de­finitiva
determinazione della materia, che il nostro parere non potrebbe
essere favorevole, infatti il ruolo delle comunità mon­tane, come
da noi più volte segnalato, risulta totalmente assente mentre, a
nostro avviso, dovrebbe essere centrale in ogni prov­vedimento che
inserisce direttamente l'assetto ambientale e di dinamica e di
sviluppo socio-economico del territorio della co­munità"
.
Al punto 3 poi precisa:
"Cogliamo l'occasione per se­gnalare
la profonda perplessità dei componenti dell'Associa­zione di fronte
ad un processo innovativo in materia di esercizio dell'attribuzione
della competenza primaria sulla ridefinizione dell'ordinamento
delle autonomie locali, che sembra a noi pro­cedere in modo
episodico e scarsamente innovativo"
. Il termine "episodico" mi
sembra si riallacci molto bene a quanto dicevo prima. Continua poi
la lettera:
"...soprattutto in termini di fede­ralismo, così
come noi lo intendiamo. Riteniamo infatti, concor­dando con le
perplessità a suo tempo espresse nel convegno promosso dalla
Presidenza della Giunta il 20 gennaio ultimo scorso, che occorra
limitare ogni forma di normazione anticipa­tiva, privilegiando
invece almeno con un provvedimento d'indi­rizzo espresso dal
Consiglio regionale"
. Qui si capisce che si pre­ferisce un
documento che raccolga in maniera generale queste modificazioni in
modo da avere una situazione più chiara. La nostra paura è quella
di arrivare, un domani, ad avere una se­rie di modifiche e di
regolamenti vari che creeranno nuova con­fusione e le leggi poi già
in essere daranno nuovi problemi, sen­za giungere però a delle
modifiche veramente sostanziali.
Continuo con la lettura del documento:
"Sentita
l'Associazione delle autonomie locali si chiede un disegno organico
che defini­sca ruoli e compiti di ciascuno degli enti locali che
operano nel territorio della Regione. In particolare riteniamo che,
almeno a livello di indirizzi politici, debba essere ridefinito il
ruolo della Regione che noi intendiamo quale ente di programmazione
e di legislazione, mentre pensiamo debba essere attuato, pur con la
gradualità necessaria, a garantire un ordinato trasferimento di
funzioni"
. Concludendo la lettera dice:
"Il confronto, a
volte aspro, tra le esigenze di decentramento di cui i nostri
rappresen­tanti sono storicamente portatori e le politiche
centralistiche dello Stato, hanno imposto la definizione di un
sistema istitu­zionale locale fortemente incardinato sul ruolo
della Regione. Sia l'ottenimento delle competenze primarie in
materia di ordi­namento delle autonomie locali da parte della
nostra Regione, sia l'avvio di un processo di riforma della
pubblica ammini­strazione, indica inevitabilmente una sostanziale
modificazione del rapporto Stato-Regioni a favore di un concetto di
regionali­smo notevolmente accentuato, che consente di poter
procedere in termini di federalismo a ridurre il peso organizzativo
e gestio­nale della Regione a favore di una migliore distribuzione
dei poteri nell'ambito di diverse espressioni amministrative e
parte­cipative delle comunità locali. In tal senso, noi riteniamo
indi­spensabile la salvaguardia dell'attuale articolazione delle
esi­genze comunali, certi come siamo dell'importanza del ruolo che
anche il più piccolo comune ha nel favorire lo sviluppo della
collettività locale. Auspicando tuttavia un forte decentramento
regionale, non possiamo esimerci dal sottolineare il ruolo che le
comunità montane potrebbero svolgere poiché, grazie al lavoro
svolto in questi anni da tanti amministratori, pur sostanzial­mente
privi di poteri reali per una scelta di organizzazione re­gionale
che oggi va superata, proprio tale processo ha consentito di fare
divenire tali istituzioni punti di riferimento per le collet­tività
locali"
.
Non voglio dilungarmi oltre, il concetto è chiaro: noi andiamo
ad approvare normative di vario tipo che toccano leggi specifi­che
su diversi argomenti e rischiamo di essere ingabbiati pro­prio
perché troppe normative sono state avviate, anziché elimi­nare le
vecchie normative esistenti e procedere all'istituzione di
leggi-quadro chiare e semplici. Questo è un momento di pas­saggio
che dà inizio a quel decentramento tanto decantato ma poco
realizzato. Aspettiamo dunque i passaggi successivi per vedere se
c'è veramente l'intenzione di arrivare ad una concre­ta attuazione
del decentramento. Grazie.
Presidente -
Informo il Consiglio che sono state
presentate due risoluzioni da parte dei consiglieri
dell'opposizione. La parola al Consiglie­re Chiarello.
Chiarello (RC) -
Vi è stata una lunga discussione
nelle Commissioni competenti su questa legge-delega, proprio per
andare a tappare dei buchi che erano stati provocati da diversi
anni di governo accentrato­re. Noi abbiamo sempre voluto il
decentramento delle compe­tenze che è una necessità inderogabile
dovuta alla richiesta dei sindaci che non riescono più ad
amministrare e devono solo portare carta dai comuni in Regione e
non hanno più potestà amministrativa.
Questa legge-delega è un primo passo; noi non siamo stati
bloccanti in Commissione e speriamo che sia l'inizio di un
decentramento verso gli enti locali e che la maggioranza, almeno in
questo campo, dimostri la volontà di fare quello che chiediamo come
Regione allo Stato. Non intendo dilungarmi oltre, ma mi riservo di
intervenire nella discussione dell'articolato.
Presidente -
La parola al Consigliere Florio.
Florio (VA) -
Sottolineo con sollievo che stiamo
discutendo del disegno di legge n. 40 che ha elementi di notevole
novità. Se questa mat­tina il tempo che è stato dedicato a leggere
questioni di ordine urbanistico ed edilizio fosse stato dedicato ad
analizzare il dise­gno di legge, saremmo riusciti a capire di più
il senso di questa legge. Questo pur riconoscendo all'opposizione
il diritto di pro­cedere come meglio crede.
Venendo al merito, vorrei parlare a proposito delle richieste
dei comuni e dei sindaci. Devo dire che il modo con il quale ho
discusso, da relatore della legge, con i sindaci, non mi è
piaciuto, perché nessuno all'esterno di questo Consiglio può
tentare di imporre a questo stesso Consiglio scelte di politica
amministrativa. A poco serve giustificare ciò dicendo che i sindaci
non riescono più a governare, che non hanno più potestà, eccetera,
eccetera, criticando il fatto che non si procede agli accordi
raggiunti in sede di trattativa con la Regione.
Io rivendico ad ogni Consigliere il dovere-diritto di
intervenire con precisione su ogni provvedimento, libero da ogni
vincolo di mandato. Poi contesto il fatto che i sindaci non siano
in grado di governare: nel tema specifico i sindaci avevano un'arma
principe per ovviare all'obbligo fissato per legge di inviare tutti
gli interventi alla Sovrintendenza, l'avevano sin dal 1978 ed era
quella di individuare per le zone A la normativa apposita che
avrebbe consentito appunto di superare quell'obbligo. Po­chissimi
comuni si sono dotati di quello strumento, era quella la strada per
assumersi la competenza in materia all'interno di un intervento di
gestione del territorio.
Quando poi abbiamo di­scusso nel concreto, mi è sembrato di
intuire che i sindaci vo­lessero strappare alla Regione competenze;
ma non è così, per­ché noi riteniamo che, comunque, una sorta di
criterio generale di valutazione della bellezza paesaggistica,
delle potenzialità monumentali, deve rimanere all'organismo
centrale, la Regio­ne, che è l'unica che può avere una visione
complessiva della dimensione del patrimonio paesaggistico e
monumentale. Mi sembra che con molti sindaci e con il Presidente
dell'Associa­zione quest'idea non mi è parsa così forte.
Presidente -
La parola al Presidente della Giunta,
Viérin Dino.
Viérin D. (UV) -
Je voudrais donner quelques précisions
sur les questions qui ont été posées, sur les objectifs, les
finalités que nous nous sommes posés, de concert avec les
collectivités locale, notamment, pour rassurer qu'il ne s'agit pas
d'avoir résolu les rapports entre la Région et les collectivités
locales. Il s'agit des premières mesures concertées en vue de la
définition de cette loi organique qui devra redéfinir ces rapports.
Il s'agit de mesures urgentes, afin de donner des réponses aux
requêtes formulées par les collectivités.
Je peux donc assurer, et c'est la conclusion de la Commission de
travail, qu'au début mai une réunion du Groupe et des représentants
des communautés de montagne et les secrétaires des mairies aura
lieu afin d'examiner ce nouveau cadres de rapports. De plus, je
veux vous rassurer dans le sens que dans le Groupe de travail il y
avait aussi des représentants du Conseil et il est dans nos
intentions de maintenir cette même composition avec, aussi, un
membre de la minorité du Conseil.
En effet, dorénavant, chaque fois que nous devrons nous pencher
sur une loi-cadre, nous assurerons la présence des représentants de
l'opposition.
Presidente -
Se non ci sono altri interventi
possiamo passare alla votazione dell'articolato. Articolo 1.
Presenti, votanti e favorevoli: 27
Presidente -
Passiamo alla votazione dell'articolo
2.
Presenti, votanti e favorevoli: 27
Presidente -
Passiamo alla votazione dell'articolo
3. La parola al Consigliere Mostacchi.
Mostacchi (UV) -
Vorrei motivare la mia astensione
in quanto esiste una palese contraddizione: si delegano ai comuni
le ristrutturazioni facen­do riferimento al comma 4 dell'articolo
2, legge 1978, ma in quella legge le ristrutturazioni non sono
presenti, pertanto c'è, a mio avviso, una palese
contraddizione.
Presidente -
La parola al Consigliere Florio.
Florio (VA) -
Nutro anch'io le stesse perplessità
e mi sono battuto affinché nella lettera c) del 1° comma venissero
cancellate le ultime due righe e mezzo. Si tratta di una dizione
che non ha alcun senso logico perché la definizione di
ristrutturazione è fissata da una legge dello Stato all'articolo 30
della n. 450 del 1978 e la ri­strutturazione individua, tra le
opere da potersi realizzare, an­che gli interventi sostitutivi e/o
ablativi.
Vi è poi una quantità di sentenze del Consiglio di Stato che
individuano l'integrale sostituzione di un edificio come
ristrutturazione. Questa defi­nizione della legge non ha quindi
senso, non solo, ma è una de­finizione che interviene in una legge
che non ha diretta corri­spondenza con la normativa edilizia e può
fare intendere che si voglia innovare in materia urbanistica,
materia che è invece regolata dalla legge regionale n. 14 del 1978
che impedisce, tra gli interventi ammissibili in zona A, in assenza
di quell'appo­sita normativa di cui dicevo prima, proprio le
ristrutturazioni.
Io ho cercato di far capire a Ruffier che l'inserimento di
queste due righe potrebbe far sorgere nei sindaci maggior
confusione di quanta già ce n'è; non ne ha voluto sentire ragione e
la Giunta ha fatto propria l'esigenza di Ruffier. Io voto anche
questo articolo, ma ci rivedremo presto su questo argomento.
Presidente -
La parola al Consigliere
Chiarello.
Chiarello (RC) -
Anch'io su questo articolo ho
delle perplessità e, come si evince dai rapporti della Commissione,
si vede che vi sono degli emen­damenti di Florio, ed uno era
proprio relativo a ciò. Ora non lo vedo più tra gli emendamenti, e
io ho dei seri dubbi su questo concetto.
Non vorrei che questo decentramento divenisse un punto di forza
dei comuni verso la Regione; mi sembra che la Regione fosse stata
comprensiva, e perciò mi astengo.
Presidente -
La parola al Consigliere Collé.
Collé (PpVA) -
Per quanto riguarda la lettera f),
abbiamo l'installazione delle bombole per il gas. Io avevo avuto
questo problema e non vorrei che ci trovassimo ad avere questi
bomboloni senza sapere come essi devono essere inseriti
nell'ambiente. Inviterei l'Assessorato competente a vedere se sia
possibile fare un regolamento. Poi al punto i):
"Installazione
per un tempo non superiore a 5 anni di costruzione provvisoria e
funzionale ad esecuzione di impianti ed opere all'esercizio di
attività temporanee"
, vorrei sapere che cosa sono queste
attività e non vorrei che con questa dicitura si possa, dopo 5
anni, demolirla e rifarla accanto per altri 5 anni.
Presidente -
La parola al Consigliere Florio.
Florio (VA) -
Vorrei dare alcune spiegazioni. Per
quanto riguarda la lettera f), mi richiamo all'articolo 12 e la
bozza di regolamento prevede una sorta di normativa alla quale i
sindaci dovranno attenersi. Per quanto riguarda la lettera i) si è
pensato di inserire questa dizione perché si è ritenuto meno
incidente sul paesaggio la realizzazione di strutture provvisorie,
piuttosto che la realiz­zazione di strutture in duro.
Si è accettata l'idea che per affron­tare aspetti produttivi
momentanei si consenta la realizzazione di strutture smontabili.
Ciò va incontro all'esigenza di moltis­simi agricoltori, ma non
definisce il paesaggio in una certa zo­na. Credo che sia una
soluzione razionale che correla una sorta di regime vincolistico e
l'esigenza di realizzare strutture da parte dei singoli
cittadini.
Presidente -
La parola al Consigliere Dujany.
Dujany (PVA) -
Vorrei anch'io chiarire che questi
punti in realtà rappresentano un'esplicazione concreta di una serie
di casi che sono già pre­visti. Si trattava, per chiarire meglio,
di esemplificare dei casi concreti e vi sono quelli indicati. Ma
non rappresentano una novità perché comunque li si sarebbe
ricondotti in questa ipo­tesi di delega.
Per il punto i), oltre all'esempio fatto da Florio, ci si
riferisce anche a quegli immobili legati ad una attività
eco­nomica, come i cantieri edili e le cave; si è voluto aggiungere
la temporaneità per evitare che questi manufatti diventino
per­manenti.
Presidente -
La parola al Consigliere
Marguerettaz.
Marguerettaz (PpVA) -
Dopo aver ascoltato le
delucidazioni di Dujany la cosa mi preoc­cupa ulteriormente se
penso alla situazione dei cantieri che so­no provvisori; ad
esempio, ad Aosta, il numero di cantieri piaz­zati per lungo tempo
è un problema enorme. Nell'articolo 12 dove si fa riferimento a
questo regolamento non sarebbe male che anche a livello di comuni
si definisca un po' meglio il con­cetto di provvisorietà. Vedo che
si parla di criteri a cui si devo­no uniformare i progetti ma non
si parla di tempo; una struttu­ra non può rimanere su 20 anni.
Presidente -
La parola al Consigliere Dujany.
Dujany (PVA) -
Nel momento in cui il punto i) fa
presente che queste costru­zioni provvisorie devono avere
quest'autorizzazione, evidente­mente il provvedimento stesso dovrà
stabilire il periodo di tem­po che giustifichi la provvisorietà.
Direi che ciò va incontro alle esigenze che dicevi prima.
Presidente -
La parola al Consigliere Collé.
Collé (PpVA) -
Solo per dire che non vorrei che si
arrivasse ad avere quelle situazioni di precarietà di casette che
sorgeranno per sistemare tutto quello che, fino ad oggi, i sindaci
hanno dovuto limitare. Il Consiglio deve fare una scelta precisa se
vuole che la Valle ab­bia una sua immagine, o non ci interessa
niente e vedremo il sorgere di costruzioni temporanee. Noi ci
asterremo su questo articolo.
Presidente -
La parola al Consigliere
Chiarello.
Chiarello (RC) -
In Commissione avevamo chiesto di
cambiare le parole agli ar­ticoli g), e), h), dove è scritto
"varianti", noi avevamo proposto "variazioni", non ho capito come
mai sono rimaste queste paro­le.
Presidente -
La parola al Consigliere Florio.
Florio (VA) -
Collé, bisogna stare attenti a non
confondere questa legge con la normativa urbanistica. Non significa
che i singoli sindaci siano di per sé autorizzati a rilasciare
concessioni per realizza­re un mare di costruzioni provvisorie.
Questa legge consente al sindaco di rilasciare l'eventuale
autorizzazione, senza chiedere il preventivo parere da parte della
Sovrintendenza: sono due cose differenti.
Rimane valida la normativa comunale; nel caso in cui questa
consenta la realizzazione di tali strutture il sinda­co può
rilasciare le relative autorizzazioni. Quindi la diffusione di
queste costruzioni è sempre legata alla potestà urbanistica di ogni
singolo comune. L'osservazione di Chiarello è pertinente: nella
lettera h) è corretto mantenere la dizione "varianti" per­ché ci si
riferisce a quello strumento progettuale, richiamando al progetto
iniziale di cui alla lettera c). Nella lettera g) la di­zione
esatta è "variazioni" perché non ci si riferisce all'atto
pro­gettuale, ma alla richiesta di apportare modifiche costruttive
edilizie. Questa è un'altra di quelle cose su cui il benedetto
Sin­daco di Cogne non ha voluto intendere ragione.
Presidente -
La parola al Presidente della Giunta,
Viérin Dino.
Viérin D. (UV) -
Sur toute une série de problèmes il y a
eu aujourd'hui encore une confrontation avec les responsables des
services et les syndics, mais je veux souligner que les
dispositions portant application de ce projet de loi relatif au
transfert de compétences seront examinées lors du débat sur le
règlement d'application.
Ensuite on délègue aux communes une compétence et c'est une
responsabilisation accrue de la part des communes, mais je crois
qu'il est important de réfléchir sur le sens de ce transfert de
compétences; on ne peut pas penser que les élus locaux doivent être
mis sous tutelle, ils ont un certain pouvoir discrétionnaire et ils
pourront donc évaluer et décider s'il est possible de donner cette
autorisation. Le sens politique de l'acte doit être interprété dans
cette direction.
Presidente -
Se non ci sono altri interventi
passiamo alla votazione dell'articolo 3.
Presenti: 29
Votanti e favorevoli: 24
Astenuti: 5 (Chiarello, Collé, Marguerettaz, Mostacchi, Viérin
M.)
Presidente -
Passiamo alla votazione dell'articolo
4. La parola al Consigliere Collé.
Collé (PpVA) -
Molte volte, in montagna, con le
piogge, avvengono delle frane ed è necessario fare la pulizia degli
alvei. Volevo chiedere se la pulizia viene considerata
nell'articolo 4 e quindi non è neces­saria l'autorizzazione, visto
che la cosa interessa molti comuni.
Presidente -
La parola al Consigliere Dujany.
Dujany (PVA) -
Ritengo che questa ipotesi rientri
nei punti d) ed e).
Presidente -
Se non ci sono altri interventi
passiamo alla votazione dell'arti­colo 4.
Presenti, votanti e favorevoli: 29
Presidente -
Articolo 5. La parola al Consigliere
Florio.
Florio (VA) -
Quest'articolo ha un altro elemento
di dubbio perché ripete pari pari un articolo della legge
"Galasso", che definisce i piani ur­banistici non sottoposti a
vincolo. Ciò è stato riportato per dare una sequenza logica
all'articolato. La prima parte dell'articolo è chiarissima, ma dopo
si dice:
"limitatamente alle parti ivi com­prese nei piani
pluriennali di attuazione"
; ora i piani sono stati rivisti
dalla legge n. 10 del 1977, ma non sono mai stati fatti propri
dall'Amministrazione regionale. Quindi non ci sono i criteri
generali attraverso i quali i comuni avrebbero dovuto o potuto
dotarsi di questi piani.
Non vi sono poi comuni in Valle che si siano dotati di questi
piani di attuazione. Quindi i piani di attuazione sono uno
strumento inesistente in Valle d'Aosta; il legare l'esclusione di
alcuni ambiti urbanistici all'esistenza dei piani non lega per
nulla. In sede di discussione si era pro­posto di sostituire questo
con l'adozione del P.T.P. con funzioni di tutela del paesaggio.
Questa richiesta non è stata accettata, per cui si dovrà mantenere
questo riferimento che costituirà
obtorto collo
un ostacolo
pesantissimo.
Presidente -
Passiamo alla votazione dell'articolo
5.
Presenti: 27
Votanti e favorevoli: 26
Astenuti: 1 (Chiarello)
Presidente -
Passiamo alla votazione dell'articolo
6.
Presenti, votanti e favorevoli: 28
Presidente -
Passiamo alla votazione dell'articolo
7. Il Consigliere Margue­rettaz ha presentato un emendamento;
lascio a lui la parola.
Marguerettaz (PpVA) -
L'emendamento propone di
aggiungere al termine del comma 1, le parole:
"Tale esperto
dovrà fornire all'Amministrazione co­munale una documentazione
sufficiente ad attestarne le compe­tenze"
. Un esperto in
materia mi è di difficile collocazione, è evidente che la
competenza debba essere certificata; al tempo stesso, questo per i
comuni può essere una difficoltà: non è faci­le individuare un
esperto.
Tuttavia, credo che l'emendamento sia necessario, altrimenti si
nominerebbe sul campo un esperto che avrebbe poi delle carenze.
Presidente -
La parola al Consigliere Dujany.
Dujany (PVA) -
Ritengo che questo emendamento sia
poco utile, nel senso che spetta alla piena libertà di scelta dei
comuni dei criteri in base ai quali individuare l'esperto.
Mi parrebbe condizionare questa libera scelta che spetta solo al
comune. Fra l'altro, tutti i co­muni nelle commissioni edilizie
hanno già questa figura, quindi non si dovrà integrarla.
Presidente -
La parola al Consigliere Tibaldi.
Tibaldi (LN) -
Pare anche a me che il comma 1
dell'articolo 7 sia generico. Bi­sogna individuare quali requisiti
debba avere questo esperto e, se si tratta di nominare 74 esperti,
ci potrebbe essere una certa disorganicità nelle scelte.
Quindi, se si delega, sarebbe oppor­tuno individuare quali
competenze debba avere questo esperto.
Presidente -
La parola al Consigliere Perrin
Giuseppe Cesare.
Perrin G.C. (UV) -
Je veux dire que si on parle de
décentralisation, de fédéralisme, je crois qu'on doit ajouter la
confiance dans les collectivités locales.
Presidente -
La parola al Consigliere Florio.
Florio (VA) -
Essere federalisti non significa
difendere il paesaggio, significa un'altra cosa. D'altra parte, o
riconosciamo l'autonomia dei co­muni o non la riconosciamo. La
legge del 1939 dice che il parere sulle domande viene espresso
dalla Sovrintendenza; il docu­mento che attesta l'avvenuto parere
viene invece espresso dall'assessore o dal Presidente della Giunta:
c'è una duplicità di figure. Sul tecnico esperto è riconosciuta al
sindaco l'emana­zione dell'effettivo parere.
É chiaro che poi, in Valle, di esperti in quanto tali non ne
esistono; allora il problema non è questo, ma è quello di
realizzare dei corsi formativi per coloro che ver­ranno chiamati
dai comuni. Inoltre, la percezione che ognuno di noi ha del
paesaggio, è tutta personale, e quindi potremmo alla fine
verificare che a Pontboset si va in una direzione e a Cogne in
un'altra.
Bisognerà giungere ad una sorta di individuazione di criteri
almeno per grandi categorie. Ciò è possibile farlo at­traverso un
collegamento stretto tra gli esperti e la Sovrinten­denza.
Presidente -
La parola al Consigliere Voyat.
Voyat (UV) -
Se già ci troviamo in difficoltà per
trovare gli esperti, indicare il tipo di documentazione da portare
diventa ancora più difficile. Quasi tutti i comuni hanno già
individuato un tipo di esperto: c'è chi ha preso degli architetti,
c'è chi ha preso dei geometri della Sovrintendenza.
Dire qui che gli architetti sono più adatti di altre figure
professionali è un po' forzato; comunque si dove­va prevedere una
figura di esperto e, pertanto, si è già parlato con gli ordini
professionali per fare come in Liguria dove esiste l'albo degli
esperti. Quindi si farebbero dei corsi per formare questi
esperti.
Ora non è possibile dire quale figura può svolge­re il lavoro,
ci si rimette alla scelta dei comuni, anche se è ne­cessario che si
faccia questo albo.
Presidente -
La parola al Consigliere
Marguerettaz.
Marguerettaz (PpVA) -
La presentazione
dell'emendamento derivava più che altro dalla necessità di capire
il significato di questo articolo. Non es­sendo un conoscitore
della materia non sapevo quale fosse la realtà sul territorio e mi
sono detto che, o questi esperti esisto­no e hanno un pezzo di
carta che dimostri la loro esperienza, o questi esperti non
esistono.
Per carità, diamo tutta la delega e tutta la fiducia ai comuni
di amministrarsi, però non si stabili­scano dei principi che siano
delle prese in giro.
Non si può fare una legge regionale che parli di esperti e poi
dire che non esi­stono. Oppure si dice che questi esperti sono già
presenti come geometri o architetti, ma questa è la situazione e
ciò che ha detto Florio mi convince di più perché, se c'è la
disponibilità a fare dei corsi, allora siamo sulla strada giusta.
Questa è una questione-chiave di tutta la normativa e l'impegno
dell'Ammi­nistrazione deve essere quello di fare in modo che
l'esperto venga formato in un tempo dato.
Quindi, avute queste chiarifi­cazioni, posso anche ritirare
l'emendamento proposto.
Presidente -
Passiamo alla votazione dell'articolo
7 nel testo della Commis­sione.
Presenti, votanti e favorevoli: 26
Presidente -
All'articolo 8 abbiamo degli
emendamenti presentati dai Con­siglieri Marguerettaz e Dujany.
Marguerettaz chiede di sosti­tuire al comma 1 dell'articolo 8 le
parole: "entro 60 giorni" con la parole: "entro 90 giorni". La
parola al Consigliere Margueret­taz per l'illustrazione.
Marguerettaz (PpVA) -
Pensando alla realtà
ingolfata dei comuni e alla non semplicità di trovare l'esperto, mi
sembrava opportuno proporre l'emen­damento. Il che non significa
che un comune che lo nomina in due giorni non possa agire dal terzo
giorno.
Presidente -
La parola al Consigliere Florio.
Florio (VA) -
Questo periodo è stato richiesto dai
sindaci ed è in relazione con l'articolo 12 che dà 60 giorni al
Consiglio regionale per ap­provare il regolamento. D'altra parte,
se il Consiglio non adotta il regolamento, la legge risulta
inoperante e ancora se i comuni non integrano le proprie
commissioni edilizie con l'esperto il sindaco non potrà attuare la
delega di cui stiamo discutendo oggi. Avremmo potuto persino non
mettere nessun termine, quindi è possibile mantenere i 60
giorni.
Presidente -
La parola al Consigliere Dujany.
Dujany (PVA) -
L'articolo in esame è collegato con
l'articolo 10 che prevede che, nell'ipotesi che il comune non si
attivi, nel termine dei 60 gior­ni, alla nomina dell'esperto
provveda, con decreto, l'Assessore regionale al turismo, sport e
beni culturali. Quindi è già previ­sto un organo sostitutivo che
debba attivarsi nell'ipotesi di inattività del Consiglio comunale;
comunque il termine è già stato ritenuto congruo dall'Associazione
sindaci. Per quel che riguarda l'emendamento da me proposto si
riferisce alla modifi­ca del comma 2 che prevedeva che i pareri
relativi agli inter­venti di cui all'articolo 3 fossero rilasciati
dal sindaco entro il termine di 60 giorni dalla relativa domanda,
sentito il parere della Commissione edilizia.
In questo modo il sindaco avrebbe dovuto emettere due
provvedimenti: il primo, sotto forma di pa­rere a se stesso, il
secondo, sotto forma di rilascio o di diniego dell'autorizzazione.
Per evitare ciò, si è ovviato con una nuova dicitura in cui si dice
che il sindaco, sentito il parere della Commissione edilizia,
emette il provvedimento autorizzativo o negativo relativo agli
interventi di cui all'articolo (?) e tale provvedimento,
debitamente motivato, viene notificato al ri­chiedente in calce
alla trasmissione del parere della Commis­sione edilizia
comunale.
Si è dovuto indicare espressamente l'obbligo di riportare il
parere della commissione edilizia comu­nale essendo questo un
obbligo previsto dalla normativa stata­le. Dopodiché il comma terzo
viene ad acquisire la numerazione di comma 4.
Presidente -
La parola al Consigliere Tibaldi.
Tibaldi (LN) -
É vero quello che dice il
Consigliere Florio che il termine di cui al primo comma
dell'articolo 8 di 60 giorni è ordinatorio e non perentorio e
quindi i comuni possono ampiamente derogare e hanno più tempo a
disposizione per poter provvedere.
Lo stesso Florio ha però detto che questi esperti in materia di
tutela del paesaggio non si sa se esistono o no e, se già esistono,
sono in­dividuabili in quegli architetti, geometri o ingegneri che
già compongono la Commissione edilizia comunale. Se poi non
esi­stono, è necessario dare vita a quei corsi di formazione che
sono necessari alla formazione - scusate il gioco di parole - delle
competenze necessarie per esaminare ed esprimere dei pareri in
merito all'edilizia e all'urbanistica.
Ecco perché credo che l'emendamento presentato dal Consigliere
Marguerettaz possa avere un significato, nel senso che i 90 giorni
sono compatibili con l'esigenza dei comuni di dotarsi di un esperto
in materia. Ritengo quindi che l'emendamento sia degno di
approvazione da parte del Consiglio.
Presidente -
Se nessun altro chiede la parola
possiamo votare l'emendamento presentato dal Consigliere
Marguerettaz di cui do lettu­ra:
Emendamento - Si propone di sostituire al comma 1 dell'articolo
8, le parole: "entro 60 giorni" con le parole "entro 90
giorni".
Presenti: 29
Votanti e favorevoli: 7
Astenuti: 22 (Agnesod, Aloisi, Bionaz, Borre, Dujany, Ferraris,
Florio. Lanivi, Lavoyer, Louvin, Mafrica, Mostacchi, Parisi, Perrin
G.C., Perron, Piccolo, Riccarand, Squarzino, Stévenin, Vicquéry,
Viérin D., Voyat).
Presidente -
Votiamo ora gli emendamenti al
secondo comma e la nuova formulazione del terzo comma proposti dal
Consigliere Dujany e di cui do lettura.
Il secondo comma è stato così modificato:
Emendamento - Il Sindaco, sentito il parere della Commissione
edilizia comu­nale come integrata ai sensi del comma 1, emette il
provvedi­mento autorizzativo o negativo relativo agli interventi di
cui all'articolo 3 nel termine perentorio di sessanta giorni dal
rice­vimento della relativa domanda. Tale provvedimento,
debita­mente motivato, viene notificato al richiedente in calce
alla tra­smissione del parere della Commissione edilizia comunale,
e viene integralmente trascritto nella concessione edilizia.
Presenti, votanti e favorevoli: 29
Presidente -
Do ora lettura della nuova
formulazione del comma 3 dell'arti­colo 8:
Emendamento - Il Comune invia immediatamente copia del
provvedimento au­torizzativo, corredata dai relativi elaborati,
all'Assessorato re­gionale del turismo, sport e beni culturali.
Inoltre esso invia bimestralmente copia dei provvedimenti di cui
sopra al Ministe­ro per i beni culturali e ambientali ai sensi
dell'articolo 38 della legge 196/78.
Presenti, votanti e favorevoli: 29
Presidente -
Votiamo ora l'articolo 8 emendato nel
testo così emendato:
Articolo 8 - (Adempimenti dei comuni)
1. I comuni, entro sessanta giorni dalla data di entrata in
vigo­re della presente legge, con deliberazione consiliare
provvedono a nominare in seno alla Commissione edilizia comunale un
esperto in materia di tutela del paesaggio.
2. Il Sindaco, sentito il parere della Commissione edilizia
co­munale come integrata ai sensi del comma 1, emette il
provve­dimento autorizzativo o negativo relativo agli interventi di
cui all'articolo 3 nel termine perentorio di sessanta giorni dal
rice­vimento della relativa domanda. Tale provvedimento,
debita­mente motivato, viene notificato al richiedente in calce
alla tra­smissione del parere della Commissione edilizia comunale,
e viene integralmente trascritto nella concessione edilizia.
3. Il Comune invia immediatamente copia del provvedimento
autorizzativo, corredata dai relativi elaborati, all'Assessorato
regionale del turismo, sport e beni culturali. Inoltre esso invia
bimestralmente copia dei provvedimenti di cui sopra al Ministe­ro
per i beni culturali e ambientali ai sensi dell'articolo 38 della
legge 196/1978.
4. Sono fatte salve le competenze del Ministero per i beni
cultu­rali e ambientali di cui all'articolo 82, commi nono, decimo,
undicesimo e tredicesimo, del decreto del Presidente della
Re­pubblica. 616/1977, come integrato dall'articolo 1 del
decreto-legge 312/1985, convertito, con modificazioni, nella legge
431/1985.
Presenti, votanti e favorevoli: 29
Presidente -
Passiamo alla votazione dell'articolo
9. Ci sono tre emenda­menti proposti dal Consigliere Marguerettaz.
Cedo la parola per l'illustrazione al Consigliere Marguerettaz.
Marguerettaz (PpVA) -
Ci sono tre emendamenti per
questo articolo e credo che sia il caso di discuterne uno alla
volta.
Per quanto riguarda il primo, si tratta di cambiare una parola
che è sostanziale. Noi riteniamo che proprio in termini di
fede­ralismo e di decentramento le competenze vadano date ai
co­muni ma la Regione ha il dovere dell'indirizzo e del controllo.
Il dovere non è una possibilità ma è un dovere e come tale noi
ri­teniamo che sulla attuazione della presente legge tale articolo
debba sancire il dovere dell'Amministrazione regionale e
dell'Assessore regionale al turismo, sport e beni culturali di
intervenire in questo senso nella misura che gli sarà possibile.
Credo che sancire il principio del dovere del controllo
sull'appli­cazione della legge sia doveroso. Mi chiedo se
l'Assessore al tu­rismo può già dirmi qualche cosa in merito.
Presidente -
Altri chiedono la parola? La parola
al Consigliere Florio.
Florio (VA) -
Io credo che sia invece importante
lasciare la dizione "può di­sporre" perché si tratta di un
insindacabile giudizio dell'Asses­sore. É tra l'altro da notare che
qui si dice Assessore regionale al turismo perché è colui che emana
il parere; colui che, invece, si pronuncia oggi sulle singole
domande non è l'Assessore, ma è il Sovrintendente che utilizza la
commissione. Quindi l'Asses­sore è legato anche agli atteggiamenti
della Sovrintendenza e credo che, nel caso in cui la Sovrintendenza
venga a conoscenza che in qualche comune si attua la legge in modo
non regolare, l'Assessore sia tenuto per legge e per le competenze
che gli sono attribuite dalla legge del 1939 e per i decreti di
trasferimento delle competenze alla Regione autonoma, ad agire.
Lascerei comunque la dizione "può" per non imporre soluzioni
radicali, lasciamo una certa discrezionalità all'Assessore.
Questa pos­sibilità la leggo dunque come un elemento positivo;
devo poi anche dire che, nei confronti di questo problema del
controllo e dell'articolo 10 che riguarda i poteri sostitutivi, ci
possono an­che essere alcuni problemi di legittimità della norma
stessa perché, in presenza della decisione di delegare ad altri una
propria funzione diventa, a mio avviso, difficile pretendere un
controllo preciso e puntuale su ogni atto non capisco altrimenti di
che razza di deroga si tratta. Questa serie di articoli è stata
inserita per salvaguardia della bontà e della validità della
de­lega, ma ci sono anche alcuni dubbi circa la piena legittimità,
pur essendo assolutamente d'accordo sull'obiettivo politico che si
vuole raggiungere con questi articoli.
Presidente -
Passo la parola al Consigliere
Dujany.
Dujany (PVA) -
Anch'io concordo con quanto
riferito dal Consigliere Florio, per­ché qui torniamo al discorso
di fondo: se un'attività è delegata e se riteniamo che quest'organo
che viene delegato abbia la ca­pacità di gestire al posto di un
altro ente certe funzioni, non possiamo poi prevedere
immediatamente un altro ente control­lore. Quello che ha senso,
invece, è l'articolo 10, che stabilisce i poteri sostitutivi
dell'Assessore dicendo che questi poteri sosti­tutivi sono diretti
a verificare nel concreto se l'attività delegata al comune viene
esplicitata effettivamente nell'ambito che questa legge regionale
ha voluto ritenere proprio del comune. Qui quindi non si tratta di
andare a controllare un'attività de­legata al comune perché non vi
sarebbe rispetto dell'ente dele­gato, ma si tratta di andare a
controllare se l'attività posta in essere dal comune si espliciti
effettivamente in quell'ambito previsto dalla legge regionale o non
vada, invece, a sconfinare in territori che non competevano al
comune stesso.
Presidente -
La parola al Consigliere
Marguerettaz.
Marguerettaz (PpVA) -
Mi spiace ma le
argomentazioni portate in questo senso non mi convincono perché, o
questo comma ha un senso, o non ce l'ha. Io credo che la potestà
dell'Assessore regionale al turismo, così come credo quella della
Giunta regionale di effettuare dei con­trolli sull'applicazione di
una legge da lei stessa promulgata, sia già nei fatti.
Credo che l'Amministrazione regionale, nel momento in cui
promulga una legge abbia, di conseguenza, la possibilità di
controllarne l'applicazione. Ecco perché l'articolo e il comma così
come sono espressi non hanno senso; se invece si tratta di un
principio da affermare, affermiamo quello del do­vere, perché
quello della possibilità c'è già oppure diciamo che, come mi è
parso di capire dall'intervento del Consigliere Florio, questo
compito è della Sovrintendenza. Se è così i casi sono due: o si
abroga il comma in questione o, se la competenza è anche
dell'Amministrazione regionale, questo diventa automa­ticamente un
dovere, non può essere una possibilità.
Presidente -
La parola al Consigliere Parisi.
Parisi (VAP) -
Volevo soltanto sollecitare
l'Assessore a integrare le unità or­ganiche che riguardano questo
settore, perché da quelli che so­no i dati in mio possesso mi
sembra che l'organico sia sottodi­mensionato rispetto a quelle che
sono le funzioni che dovrebbe svolgere. Forse anche l'ex Assessore
Voyat era a conoscenza di questo e quindi vorrei rivolgere l'invito
all'Assessore a far sì che le unità organiche vengano aumentate,
anche perché, se si parla di controlli, credo che nella situazione
attuale di controlli se ne possano fare pochi, e forse una delle
cause di una manca­ta presenza di unità organiche nelle varie
commissioni edilizie comunali era dovuta proprio alla carenza di
organico.
Per quanto riguarda l'emendamento sono d'accordo con quanto
di­ceva Dujany: mi sembra assurdo, da una parte, voler delegare ai
sindaci e responsabilizzarli e poi, dall'altra, andare a mettere il
naso in ogni provvedimento che il sindaco prende. Se la dele­ga
serve a snellire le procedure...io esprimevo soltanto un mio
pensiero personale che non andava ad intaccare l'emendamento
proposto dal Consigliere Marguerettaz. Volevo soltanto far
pre­sente lo scopo di questa delega.
Presidente -
La parola all'Assessore del turismo,
sport e beni culturali, Agnesod.
Agnesod (UV) -
Volevo solo ribadire che il
discorso è nettamente diverso dal "può"; anche Marguerettaz dice
"nella misura in cui è possibi­le", ma allora il verbo "deve" è in
contrasto con questa prima af­fermazione. Ma allora, se si esercita
sempre quest'opera di controllo, viene meno il senso della delega,
invece quando la Sovrintendenza ritiene che ci sia la necessità di
questo control­lo lo si può predisporre.
Presidente -
Possiamo a questo punto passare
all'esame del secondo emen­damento. La parola al Consigliere
Marguerettaz.
Marguerettaz (PpVA) -
Qui si tratta di aiutare la
stessa Amministrazione con una leg­ge che sia più chiara perché
quando si dice: "tempestivamente comunicare al Sovrintendente
medesimo" mi sembra che "tempestivamente" sia un termine un po'
aleatorio. Credo che la cosa migliore sia che quando parte la
convocazione della Commissione edilizia questa sia inviata
contestualmente al So­vrintendente medesimo.
Presidente -
Chiederei al Consigliere Marguerettaz
di illustrare anche il terzo emendamento.
Marguerettaz (PpVA) -
L'ultimo è un vincolo sulla
corrispondenza che dovrebbe avve­nire tra la Sovrintendenza e i
comuni in ordine all'evoluzione delle problematiche, ai programmi
regionali, eccetera.
Io credo che, anche qui, sia giusto indicare un minimo di tempo
entro il quale queste comunicazioni debbano avvenire, perché
"periodicamente" può significare tutto e niente. Inserire che
queste comunicazioni debbano avvenire almeno una volta all'anno
credo che aiuti a concretizzare maggiormente gli in­tenti della
legge.
Presidente -
Chi intende rispondere? La parola
all'Assessore del turismo, sport e beni culturali, Agnesod.
Agnesod (UV) -
Per quanto riguarda l'emendamento
n. 4 penso che sia accet­tabile e quindi da introdurre. Per
l'altro, il n. 5, credo che, an­che se non ho partecipato alla
stesura della legge, quando si di­ce "informa periodicamente i
comuni in ordine all'evoluzione delle problematiche attinenti alla
tutela del paesaggio" il "periodicamente" è collegato
all'evoluzione delle problematiche stesse, perché può anche
succedere che non sia una volta all'anno ma più volte all'anno a
seconda appunto dell'evolu­zione delle problematiche stesse.
Presidente -
La parola al Consigliere
Marguerettaz.
Marguerettaz (PpVA) -
Prendendo spunto
dall'intervento dell'Assessore Agnesod, mi rendo conto che ci possa
essere la necessità che queste comuni­cazioni sulle programmazioni,
sulle ricerche archeologiche ef­fettuate nei rispettivi territori
possano avere delle scadenze che vadano al di là dell'anno; c'è
però all'interno di questo comma un aspetto che, secondo me, è
importante, perché riprende ciò che diceva Florio quando parlavamo
dell'articolo 3 inerente alla possibilità di aggiornare questa
materia.
Le ultime righe del comma infatti dicono:
"...anche mediante
sessioni di studio ri­servate ai tecnici comunali e agli esperti di
cui all'articolo 7 comma 1"
. Io credo che, periodicamente,
almeno una volta all'anno, questi stessi tecnici abbiano la
possibilità di incon­trarsi per una giornata e confrontarsi sui
problemi che loro stessi possono incontrare nelle loro
funzioni.
Presidente -
La parola all'Assessore del turismo,
sport e beni culturali, Agnesod.
Agnesod (UV) -
L'emendamento è su "informa
periodicamente" e quindi non ha niente a che vedere con il discorso
dell'aggiornamento periodi­co. Quando ci sarà la necessità
provvederemo all'informazione e quindi noi voteremo favorevolmente
all'emendamento n. 4 e ci asterremo per il n. 5.
Presidente -
Possiamo passare alla votazione del
primo emendamento pro­posto dal Consigliere Marguerettaz al comma 1
dell'articolo 9 di cui do lettura:
Emendamento - le parole "può disporre" sono sostituite dalle
parole "deve di­sporre".
Presenti: 30
Votanti: 24
Favorevoli: 7
Contrari: 17
Astenuti: 6 (Aloisi, Chenuil, Ferraris, Florio, Mostacchi,
Squarzino)
Presidente -
Passiamo ora alla votazione
dell'emendamento n. 4 proposto dal Consigliere Marguerettaz di cui
do lettura:
Emendamento - le parole "sarà tempestivamente comunicata" sono
sostituite con le parole "sarà contestualmente inviata".
Presenti, votanti e favorevoli: 31
Presidente -
Passiamo ora alla votazione
dell'emendamento n. 5 proposto dal Consigliere Marguerettaz di cui
do lettura:
Emendamento - al comma 3 dell'articolo 9 dopo le parole "informa
periodica­mente" inserire le parole "e comunque almeno una volta
all'anno".
Presenti: 30
Votanti: 7
Favorevoli: 7
Astenuti: 23 (Agnesod, Aloisi, Bionaz, Borre, Chenuil, Dujany,
Ferraris, Florio, Lanivi, Lavoyer, Louvin, Mafrica, Mostacchi,
Parisi, Perrin G.C., Perrin C., Perron, Riccarand, Squarzino,
Stévenin, Vicquéry, Viérin D., Voyat)
Presidente -
Metto ora in votazione l'articolo 9
nel testo così emendato:
Articolo 9 - (Controllo e partecipazione)
1. L'Assessore regionale al turismo, sport e beni culturali può
disporre l'effettuazione di controlli in merito all'attuazione
della presente legge, ivi compresa l'esecuzione degli interventi,
anche mediante verifiche degli atti depositati presso l'ufficio
tecnico comunale concernenti le funzioni amministrative
dele­gate.
2. Il Soprintendente regionale per i beni culturali e
ambientali, o suo delegato, può partecipare alle riunioni della
Commissione edilizia comunale, nelle quali siano esaminate domande
ai sen­si della presente legge; a tale fine, la convocazione della
Com­missione sarà contestualmente inviata al Soprintendente
mede­simo avendo cura di indicare se esistano o meno progetti
rile­vanti ai fini della tutela paesistica.
3. La Soprintendenza regionale per i beni culturali e ambientali
informa periodicamente i comuni in ordine all'evoluzione delle
problematiche attinenti alla tutela del paesaggio, ai programmi
regionali per la valorizzazione delle componenti storico-cultura­li
e paesaggistico-ambientali e agli esiti delle ricerche
archeolo­giche effettuate nei rispettivi territori, anche mediante
sessioni di studio riservate ai tecnici comunali e agli esperti di
cui all'articolo 7, comma 1.
Presenti: 30
Votanti e favorevoli: 24
Astenuti: 6 (Collé, Lanièce, Linty, Marguerettaz, Tibaldi,
Vié­rin Marco)
Presidente -
Passiamo ora all'esame dell'articolo
10. Il Consigliere Margue­rettaz ha presentato un emendamento, gli
cedo la parola per l'illustrazione.
Marguerettaz (PpVA) -
Mentre con diversi articoli
precedenti noi andiamo comunque a fissare, pur se concordati, dei
tempi e delle scadenze con i sin­daci, la Regione, nel momento in
cui assume delle competenze quali quella di nominare l'esperto
qualora il Comune non sia stato in grado di operare, non si dà dei
tempi.
Io credo sia giu­sto, in questo senso, inserire e aggiungere
alla fine del comma 1 dell'articolo 10 le parole: "gli eventuali
decreti di cui al presente comma saranno promulgati entro 90 giorni
dall'entrata in vig­ore della presente legge". I comuni hanno 60
giorni di tempo, il Presidente della Giunta, sentito l'Assessore al
turismo, avrebbe un mese di tempo per nominare questi esperti del
settore am­bientale.
Presidente -
La parola al Consigliere Tibaldi.
Tibaldi (LN) -
Da una prima lettura sommaria di
questo prima comma mi pa­re che ci sia una certa incompatibilità
tra lo stesso e l'articolo 8, primo comma. Nell'articolo 8 si
parlava di un termine mera­mente ordinatorio per il quale i comuni,
entro 60 giorni, devono provvedere alla nomina di un esperto in
materia di tutela del paesaggio. É un termine ordinatorio nel senso
in cui, se non fossero riusciti entro questo termine a nominare
l'esperto, avrebbero potuto nominarlo successivamente.
Qui, d'altro canto, invece, si dice che c'è questo potere
sostituti­vo dell'assessore regionale e quindi si surroga al
mancato adempimento da parte del comune. Se vogliamo tornare al
di­scorso del decentramento nell'ottica federalista di cui diceva
prima il Capogruppo dell'Union, Perrin, io direi che sull'articolo
9, primo comma, si può addirittura provvedere ad un'abroga­zione.
Qui però mi sembra che il decentramento perda senso perché, se il
comune ha questo potere-dovere, è inutile prevede­re questo potere
sostitutivo da parte di un organo superiore, altrimenti viene
snaturata la potestà del comune sulla figura perno di questa legge,
e cioè l'esperto in materia di tutela am­bientale. Io, più che
apportare degli emendamenti, vorrei prima sentire l'opinione del
relatore sulla legge e poi, se è il caso, pr­ocedere
all'abrogazione del comma 1 dell'articolo 10.
Presidente -
La parola al Consigliere Dujany.
Dujany (PVA) -
A me pare che la dicitura del
disegno di legge in questa parte sia valida così come proposta, in
quanto gli articoli precedenti prevedono un termine ordinatorio
entro il quale deve pronun­ciarsi la pubblica amministrazione
comunale.
L'articolo 10, primo comma, prevede invece un potere sostitutivo
e quindi un potere che se non viene esercitato immediatamente da
questo organo comporta l'omissione in atti d'ufficio con tutta una
serie di conseguenze; quindi non avrebbe senso prevedere un
termi­ne entro il quale provvedere, proprio perché non è un ente
che agisce nell'ambito di un procedimento amministrativo ma è un
organo che si sostituisce a quell'organo che avrebbe dovuto
at­tivarsi entro un certo tempo fissato dalla legge. Sotto questo
profilo io ritengo che debba essere mantenuta la dicitura così come
proposta.
Presidente -
La parola al Consigliere Tibaldi.
Tibaldi (LN) -
Forse non mi sono spiegato bene. Io
non ho chiesto di fissare un termine all'esercizio del potere
sostitutivo da parte dell'Asses­sore al turismo nel caso di
mancanza di adempimento da parte dell'organo comunale; mi sembra
però che, se vogliamo ispirarci al decentramento cioè trasferire le
competenze dall'organo re­gionale agli organi comunali, sia assurdo
prevedere questo po­tere sostitutivo dell'organo superiore o
dell'organo decentrante rispetto all'organo che viene decentrato
cioè attribuito di nuove competenze.
Questo nel disegno federalista mi sembra assurdo e
contraddittorio, sia con quanto detto dal Consigliere Perrin, sia
con quanto è stato detto prima, quando si è parlato dell'arti­colo
9, comma 1, dove si voleva assolutamente evitare di sosti­tuire il
verbo "potere" con il verbo "dovere" cioè sostituire la fa­coltà
con l'obbligo. Mi sembrava dunque unicamente un discor­so di
coerenza e, secondo me, il primo comma dell'articolo 10 dovrebbe
essere abrogato.
Presidente -
La parola al Consigliere
Chiarello.
Chiarello (RC) -
Anche l'opposizione talvolta è
divisa. Siccome questa legge è una legge-delega ritengo opportuno
che il delegante, quando il delegato non si attiene a certe norme,
abbia la possibilità di agire. Quello che invece mi stupisce è
un'altra cosa: si dice che si nomina un esperto ma non si dice in
quanto tempo, se sei mesi, uno o due anni.
Presidente -
La parola al Consigliere Perrin
Giuseppe Cesare.
Perrin G.C. (UV) -
Je crois qu'en discutant sérieusement
de fédéralisme tôt ou tard on réussira à trouver des règles
communes, ce qui aurait fait avancer le discours et donc ce n'est
pas pour contrebattre une idée mais pour préciser ce que j'ai dit
tout-à-l'heure.
Je crois que ce ne soit pas anti-fédéraliste poser cette norme
du premier alinéa de l'article 10, parce que le fédéralisme n'est
pas du désordre mais plutôt de l'ordre. Alors on peut avoir de la
confiance dans les communes mais si justement les collectivités
locales ne répondent pas à la loi il est clair que ces mêmes
organismes doivent être repris. Il est donc juste que l'organisme
supérieur puisse intervenir à leur place.
Presidente -
Possiamo quindi passare alla
votazione dell'emendamento pro­posto dal Consigliere Marguerettaz
di cui do lettura:
Emendamento - Al comma 1 dell'articolo 10 si propone di
aggiungere le parole: "gli eventuali decreti di cui al presente
comma saranno promul­gati entro 90 giorni dall'entrata in vigore
della presente legge".
Presenti: 31
Votanti e favorevoli: 5
Astenuti: 26 (Agnesod, Aloisi, Bich, Bionaz, Borre, Chenuil,
Dujany, Ferraris, Florio, Lanivi, Lavoyer, Linty, Mafrica,
Mo­stacchi, Parisi, Perrin C., Perrin G.C., Perron, Piccolo,
Ricca­rand, Squarzino, Stévenin, Tibaldi, Vicquéry, Viérin D.,
Voyat)
Presidente -
Passiamo quindi alla votazione
dell'articolo 10 così come pro­posto dalla Commissione.
Presenti: 31
Votanti e favorevoli: 24
Astenuti: 7 (Chiarello, Collé, Lanièce, Linty, Marguerettaz,
Ti­baldi, Viérin M.)
Presidente -
Passiamo alla votazione dell'articolo
11.
Presenti, votanti e favorevoli: 31
Presidente -
Passiamo alla votazione dell'articolo
12.
Presenti, votanti e favorevoli: 31
Presidente -
Passiamo alla votazione dell'articolo
13.
Presenti, votanti e favorevoli: 31
Presidente -
Passiamo alla votazione dell'articolo
14.
Presenti, votanti e favorevoli: 31
Presidente -
Si dà atto che la dichiarazione
d'urgenza è approvata con il numero previsto dalla legge. Ci sono
delle dichiarazioni di voto? La parola al Consigliere
Marguerettaz.
Marguerettaz (PpVA) -
Nonostante solo un
emendamento di quelli da noi presentati sia stato accolto, i
Popolari della Valle d'Aosta voteranno que­sto disegno di legge,
sostenendo lo spirito che sta alla base dello stesso.
Va dato atto, anche se talvolta non vediamo la stessa cosa da
parte delle forze di maggioranza, che noi correttamente "diamo
atto" alle forze della maggioranza che questo era un atto da
as­sumere; anche noi abbiamo sempre detto di condividere la
ne­cessità di andare verso un decentramento delle competenze,
decisamente troppo assorbite dall'ente Regione, verso i comuni. Non
possiamo però fare a meno di notare come in questa ma­teria, a
nostro avviso, esistano ancora delle contraddizioni all'interno
della linea politica della maggioranza.
Noi ieri non eravamo presenti in aula quando si sono discussi i
sussidi che la Regione emanerà a favore delle categorie sociali più
povere. Lì, a nostro avviso, poteva essere fatto un passo simile a
que­sto, perché credo che anche la materia dell'assistenza sociale
sia da affidare quanto prima alle competenze dei comuni. Dob­biamo
cercare tutti insieme, con la collaborazione della mino­ranza nella
misura in cui essa verrà riconosciuta, di portare davvero la Valle
d'Aosta verso questo. Ci sono tematiche come quella che abbiamo
appena discusso ma anche tutta un'altra serie di temi sui quali mi
sembra di notare ancora una certa resistenza ad andare nella
direzione che tutti auspicano.
Presidente -
La parola al Consigliere Tibaldi per
dichiarazione di voto.
Tibaldi (LN) -
Per esprimere il voto favorevole
della Lega Nord nei confronti di questo disegno di legge, visto che
lo riteniamo importante; ci rammarichiamo, ovviamente, della poca
considerazione che hanno avuto gli emendamenti proposti dalla
minoranza, in particolare dal Consigliere Marguerettaz, e le
osservazioni che sono state fatte in aula.
Ritengo comunque che sia importante sostenere, coma già diceva
lo stesso Marguerettaz, lo spirito della legge che oggi siamo
chiamati a votare, nel senso che au­menta notevolmente il rapporto
tra amministratori ed ammi­nistrati, in particolare tra gli
amministratori che sono più vi­cini ai cittadini e cioè i sindaci.
É dunque auspicabile che que­sta legge sortisca gli effetti
desiderati, ovvero che provveda ad un maggior controllo ed impulso,
in maniera corretta ovvia­mente, dei cittadini nel territorio ove
risiedono.
Presidente -
La parola al Consigliere Chiarello
per dichiarazione di voto.
Chiarello (RC) -
Anch'io sono contento che questa
legge sia giunta alla votazio­ne finale. Tengo comunque a ribadire
che, dal mio punto di vista, all'articolo 3 la parola
"ristrutturazione" era un punto qualificante di questa legge e non
auspico certo che la Com­missione di controllo bocci la legge.
Questo è il frutto del clima che si è creato in un periodo di
forte accentramento della Re­gione; adesso probabilmente si è
arrivati ad un periodo ricatta­torio da parte dei sindaci nei
confronti della Regione. Penso che giustamente, come detto dai
colleghi prima, ci sia dietro questa legge un discorso serio anche
perché tutto poi ricade sugli abi­tanti della Valle perché, se le
strutture funzionano, sono gli utenti a beneficiarne. Ribadendo
ancora il fatto che l'articolo 3 potrebbe creare delle difficoltà
più grandi di quelle che tenta di risolvere, voto favorevolmente a
questa legge.
Presidente -
La parola al Consigliere Lavoyer.
Lavoyer (ADP-PRI-Ind) -
Solo per esprimere il voto
favorevole della Federazione Au­tonomista. Noi consideriamo questo
disegno di legge il risultato importante di un lavoro positivo e
qualificante di questa Giunta e di tutto il Consiglio tramite i
gruppi di lavoro costi­tuiti ad hoc, comprendenti i consiglieri di
maggioranza e di mi­noranza.
Non si è certamente risolto tutto ma è certo il segnale
importante di una inversione di tendenza verso il decentra­mento e
la sburocratizzazione. Non è stato un lavoro facile, ma voglio
sottolineare l'importanza di un metodo nuovo di lavoro basato sulla
concertazione tra Regione, Giunta, Consiglio ed i sindaci quali
rappresentanti degli enti locali.
Presidente -
La parola al Consigliere Perrin
Giuseppe Cesare.
Perrin G.C. (UV) -
Je veux tout simplement souligner
qu'au mois de juin de l'année dernière quand cette majorité a nommé
le Gouvernement actuel, c'était un des objectifs celui de parvenir
le plus rapidement possible à une ample décentralisation envers les
collectivités locales afin de donner ou de redonner autonomie à ces
collectivités. Je crois que nous devons donner acte au Gouvernement
et aux groupes qui ont collaboré, les représentants des syndics,
les Présidents des commissions concernées, les Assesseurs et le
Président, que le travail a été fructueux et je crois que ces deux
jours de Conseil on été aussi très fructueux.
Les trois dessins de loi que ce Conseil vient de voter, la
délégation aux communes de fonctions administratives en matière de
défense du paysage, les interventions votées hier pour la finance
locale pour l'année 1994 et l'intervention régionale pour favoriser
l'accès au crédit, vont justement dans le sens souhaité par le
Gouvernement et par la majorité. Nous avons donc mis en marche une
action qui doit évidemment se poursuivre, action qui d'ailleurs a
été concertée avec les représentants des syndics qui, dans
l'attente d'une réforme plus vaste, demandaient des interventions
immédiates pour boucher les trous les plus urgents.
Il s'agit maintenant de poursuivre dans cette action et nous
donnons acte à l'opposition de la volonté d'aider la majorité dans
cette direction.
Presidente -
La parola al Presidente della Giunta,
Viérin Dino.
Viérin D. (UV) -
Il s'agit, comme il l'a été souligné,
d'une mesure importante qui était inscrite par ailleurs en tant que
point spécifique dans le programme de législature, que nous avons
présenté au mois de juin dernier. Cette matière est sans doute
complexe et difficile, tout aussi difficile que le parcours pour
concilier les différentes exigences et pour arriver à une
concertation et à une entente qui représentent, comme toutes les
ententes, un point d'équilibre de ces instances et des ces
exigences différentes. Mais je crois que ce projet de loi a aussi
une signification symbolique car, avec les deux projets approuvés
hier, il constitue la première série de mesures qui ont été
présentées au Conseil et qui vont dans la direction souhaitée par
toute l'assemblée pour mieux réglementer et définir les rapports
entre la Région et les collectivités locales.
A cet égard je voudrais mettre en évidence deux aspects qui ont
joué un rôle important dans la présentation de ce projet de loi:
tout d'abord, l'action et l'activité de Ugo Voyat en tant
qu'assesseur au tourisme, parce car son apport a été important pour
dépasser les difficultés et trouver ce point d'équilibre qui nous a
permis de présenter ce projet de loi; deuxièmement, le rôle et la
fonction exercés par les rapporteurs. Je crois que les rapporteurs,
messieurs Dujany et Florio, ont rempli leurs fonctions à plein
titre et je crois que, de ce point de vue, nous ne pouvons que les
féliciter car leur action a permis, pendant l'examen au sein des
différentes commissions du texte proposé par le Gouvernement et,
surtout au moment de la discussion de ce projet au sein de cette
assemblé, d'apporter un soutien et surtout de contribuer à
éclaircir et à définir une matière qui est tout à fait
complexe.
Presidente -
A questo punto possiamo passare alla
votazione del disegno di legge nel suo complesso. I consiglieri
sono invitati a votare.
Presenti, votanti e favorevoli: 31
Il Consiglio approva all'unanimità.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK