Consiglio Regionale della Valle d'Aosta - Oggetto del Consiglio n. 2367 del 5 ottobre 2016 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
ISTRUZIONE PUBBLICA
Istituzioni scolastiche
NOMINE E INCARICHI DI CONSULENZA E SPECIALI
Nomine
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 2367 del 5 ottobre 2016 - Resoconto
OGGETTO N. 2367/XIV - Reiezione di mozione: "Revoca della
nomina del Direttore dell'Istituto musicale pareggiato".
Rosset (Presidente) -
Punto n. 27 dell'ordine del giorno.
Per l'illustrazione, chiede la parola la Consigliera Certan, ne ha
facoltà.
Certan (ALPE) -
Ritorniamo su un tema che è
à la
une
e che sta occupando le giornate degli uffici: l'Istituto
musicale. Nello scorso Consiglio avevamo chiesto se il Governo
regionale considerava motivata la nomina e le motivazioni con le
quali si era proceduto a nominare un nuovo Direttore, quando erano
in corso delle elezioni regolari del Direttore dell'Istituto
musicale, che è Conservatorio e che è AFAM. Abbiamo avuto delle
risposte interessanti perché abbiamo scoperto che il Governo
regionale voleva migliorare addirittura l'attività didattica e
pedagogica dell'Istituto: ruolo che peraltro non gli compete, però
è interessante che si intervenga su quello, ma soprattutto
bisognava contenere dei costi. Credo che in questi giorni stiamo
assistendo ad una saga che dire squallida è fare un complimento.
Ritengo che l'uso che lei Ministro Rini sta facendo della nostra
autonomia gestionale e delle competenze che lei si è presa sia
simile più o meno al
prêt-à-porter
: usa l'autonomia a suo
piacimento e questo atteggiamento direi leggiadro e
volage
lo si vede chiaramente nella collezione di nomine da lei fatte, ne
cito una che forse è la partenza: Film Commission, dove ha fatto un
bel pasticcio, è stato un prêt-à-porter direi passato subito di
moda. È stato scaricato da lei stessa con la stessa leggerezza e la
superficialità con la quale ha e avete, come Governo regionale, in
qualche modo imposto delle dimissioni volontarie e poi fatto nomine
repentine che sono finite in un battibaleno. Io direi che ormai
questo modo di agire suo e la sua attitudine non ci sorprende più.
Ciò che invece ci sorprende sempre di più è vedere il silenzio dei
mutanti attorno a lei e al suo capo. La maggioranza è diventata una
maggioranza - come ha detto il collega Bertschy, a volte i
lapsus
freudiani sono efficaci - una larga maggioranza:
all'inizio ha detto che avete votato a larga maggioranza,
giustamente siete larghi, però credo che il modo e il silenzio
soprattutto che c'è attorno a queste nomine sia davvero
imbarazzante. Precisiamo che, come gruppo consiliare ALPE, non
entriamo nella questione né di chi è stato nominato, né del
curriculum
di chi è stato nominato, perché a noi questo non
interessa. Prendiamo invece in considerazione e vorremmo discutere
di questa nomina, a nostro avviso, del tutto illegittima e frutto
di un abuso di potere da parte di un Assessore che crede di poter
fare il Ministro, crediamo che sia del tutto inappropriata. Ripeto:
nulla ha a che vedere con chi è stato nominato, ma è l'
iter
che è stato utilizzato. Ci saranno poi altre precisazioni che farò.
Innanzitutto questo decreto dell'Assessore Rini non ha alcun valore
e non risponde ad alcun caso di eccezionalità. Arriverò dopo sulle
risposte del MIUR, le abbiamo lette anche noi. Il MIUR è
esattamente un organo politico, com'è un Assessore o un Assessorato
e quindi risponde da un punto di vista politico. Dal punto di vista
giuridico e legale, rispondono altri e, a nostro avviso, questo
decreto non ha nessun tipo di valore. Lo dice lei stessa nelle sue
affermazioni in questi due mesi, ma è da più di un anno che
parliamo di Istituto musicale, che sono state le più
contraddittorie possibile: ci ha parlato di razionalizzazione, ci
avete parlato di problemi e poi nel decreto lei scrive: "della
facoltà discrezionalmente attribuita all'Assessore all'istruzione e
cultura, basata sulla mera verifica circa la sussistenza dei
requisiti soggettivi di meritata fama e di singolare perizia
riconosciuti in capo al soggetto nominato - quindi c'è solo il
principio di chiara fama - che nulla ha a che vedere con eventuali
situazioni di criticità o di problematicità nel funzionamento
dell'Istituto, di cui non può dirsi lesa l'autonomia", questo lo
dice lei dopo: ha tolto delle elezioni in corso con questa nomina,
è stata altro che lesa l'autonomia! Poi essendo tale modalità di
nomina...lei la ritiene - perché si considera essere Ministro -
eccezionale, ma lo dice lei che non c'è nessuna criticità e nessuna
problematicità. Lo ha detto in tantissime interviste e conferenze
stampa che i risultati erano ottimi e che non c'era alcuna
criticità, lo scrive e poi lo definisce eccezionale lo stesso,
perché è eccezionale? Perché lo ha deciso lei: questa è la
motivazione. Decido io, come Assessore, posso decidere di occupare
il posto del Ministro in questo caso perché la Regione Valle
d'Aosta ha in effetti queste possibilità, però è eccezionale perché
lo decido io. Credo che questo, da un punto di vista giuridico,
cadrà immediatamente e questo è uno dei primi passaggi. Lei quindi
ha parlato di razionalità con le sue dichiarazioni pubbliche, ha
parlato di rendere più performante la didattica; certo, migliorare
si può sempre, però poi nel decreto scrive che va tutto bene, non
ci sono problematicità e poi decidete che deve esserci una nomina
eccezionale.
All'inizio fa un errore, nella prima lettera che invia scrive:
"preso atto che la mancata indizione ad oggi delle procedure di
elezione", per cui lei dice: "non sono state indette le elezioni
quindi nomino io", ed è stata disattesa anche da questo, quindi ha
sbagliato anche su questo. Ha commesso un errore grandissimo perché
le elezioni potevano essere convocate fino al giorno in cui sono
state effettivamente convocate, tant'è che lei ha dovuto prendere
un'altra strada e rifare un altro percorso. Tra le altre cose il
collega insegnante nominato probabilmente lo sapeva già che doveva
essere nominato perché era già in aspettativa, perché era già stato
posto in aspettativa quasi ancora prima di essere nominato. Ha
ragione, Assessore Rini, che era presidente di una commissione che
avevate deciso voi di nominare politicamente perché quella
commissione non era una commissione - l'abbiamo ripetuto anche a
malincuore - che rappresentava gli organi e soprattutto non
rappresentava, collega Guichardaz, quello che ci eravamo detti
l'anno scorso a settembre quando era stato chiesto un ampio gruppo
di lavoro che parlasse di educazione musicale. Lì si parlava di
tutti gli attori che si occupano di educazione musicale, mentre voi
avete nominato una commissione vostra privata politicamente
targata, che aveva due rappresentanti dell'Istituto musicale, due
della SFOM, uno del Liceo musicale e nessuno di tutti gli altri
attori che si occupano di educazione musicale in Valle d'Aosta,
quindi era un presidente di una commissione nominata già da voi, e
questo è il primo... Non entro nel merito delle classi di concorso
dei perdenti posto, le classi di concorso che lei ha messo a
concorso a gennaio, che poi adesso probabilmente avrebbero portato
via il posto a chi è stato nominato: non entro nel merito perché
non è questo l'importante.
Ci sono poi altri aspetti: perché non far presentare la
candidatura a Direttore dell'Istituto musicale ad un'insegnante che
aveva i requisiti per farlo? Io posso capire che ci siano magari
delle visioni diverse, ci sono delle elezioni indette apposta per
quello, tant'è che c'erano quattro persone, non una sola, che
avevano chiesto di poter essere eletti direttori, quindi credo che
ci fosse piena democrazia all'interno dell'Istituto musicale perché
comunque sennò non avrebbero potuto presentarsi in quattro. Non ce
n'era uno solo, ma quattro, quindi perché non presentare la
candidatura normalmente e farsi eleggere? Perché la persona che
avete nominato non ha i requisiti per poter fare il Direttore
dell'AFAM. Lo statuto e le leggi sono chiarissime e, per essere
Direttore dell'AFAM, bisogna essere docenti nell'Istituto e quindi,
per quanto uno possa aver dedicato tantissima parte della propria
vita agli studi musicali, a delle ricerche e anche all'attività
musicale, non aveva i requisiti. Faccio un esempio mio personale:
io che insegno nella scuola primaria, ho una laurea, teoricamente
potrei insegnare alle scuole secondarie di primo grado, non ho
l'abilitazione e quindi dovrei ottenere l'abilitazione per poter
insegnare alla scuola secondaria. Semplicemente per quello, non è
che con questo ho più o meno meriti o il mio
curriculum
vale
più o meno, però ci sono dei passaggi che dovrebbero essere
rispettati da tutti, non solo quando conviene e quando qualcuno
vuole. Crediamo quindi che questo sia stato un altro passaggio
gravissimo, tant'è che i requisiti che lo statuto dà, ma anche il
DPR n. 132, sono chiarissimi: si prevede che il Direttore può
essere nominato all'interno dei docenti AFAM, ecco perché arriva
l'eccezionalità: "non mi piacciono i candidati che si sono
presentati a Direttore, io sono Ministro e decido io". Quale
eccezionalità? Non c'è criticità, non ci sono problematiche grosse
da affrontare, c'è democrazia perché le elezioni sono state
indette, ma io decido che è comunque eccezionale perché l'ho deciso
io: questo è il discorso chiaro.
Ci sono altri problemi: ad esempio, mi chiedo se uno non è
insegnante e non può accedere a questo titolo, solo perché lo ha
nominato lei che in quel momento è assurta a ruolo di
Ministro...potrà poi firmare i diplomi e le certificazioni visto
che l'AFAM è un Conservatorio e ha lo stesso grado...i titoli di
studio dovranno essere firmati da persone competenti per poter poi
avere una validità. Questo è solo un dubbio che sollevo, uno dei
tanti.
Arriviamo infine alla questione economica, non è ultima, ma la
lascio per ultima. A settembre, appena dopo l'allargamento, il
primo allargamento di maggioranza con il PD, c'era stata una
lettera in cui tutti i Capigruppo di maggioranza chiedevano di fare
un gruppo di lavoro che parlasse e fra i vari obiettivi c'era anche
quello di razionalizzare la spesa per l'educazione musicale, anche
comprensibile dato che in questo periodo ci sono problemi
economici. Benissimo, c'era questo intento, sono stati fatti due
incontri di una
soi-disante
commissione, di un gruppo di
lavoro con i vertici sia di SFOM che dell'Istituto musicale, nella
lettera che il Collegio docenti dell'Istituto musicale fa pervenire
all'Assessore e al Presidente chiede che questo gruppo di lavoro
sia allargato e sia composto da tutti gli attori, com'era scritto
nel documento della maggioranza: la commissione non viene più
nominata, perché - si dice - hanno scritto delle lettere dove si
ritirano, non partecipano più al tavolo di lavoro. La lettera
l'abbiamo letta perché abbiamo chiesto di acquisirla in V
Commissione e non dice assolutamente quello che ci è stato
raccontato. Ora sappiamo che su questo Istituto musicale c'è
un'ampia accondiscendenza da parte un po' di tutti; noi crediamo
che le leggi e le regole debbano essere rispettati da tutti: quando
si chiede di razionalizzare, sono state presentate più di una volta
delle proposte di razionalizzazione che non sono mai state prese in
considerazione; è vero che ci sono dietro dei lavoratori che hanno
dei contratti che vanno rispettati; è vero che magari ci sono anche
delle problematiche perché sicuramente la possibilità, attraverso
una norma di attuazione, di lavorare in autonomia per quanto
riguarda l'educazione musicale può aver posto e può porre dei
problemi in più anche riguardanti, ad esempio, il trasferimento di
insegnanti che, essendo di ruolo e a tempo indeterminato nell'AFAM
della Valle d'Aosta, se vi è una soppressione di cattedre, non
possono essere chiaramente licenziati, ma non possono neppure
chiedere il trasferimento perché allo stato attuale questo è. Non
si può neppure imporre a questi insegnanti di andare ad insegnare
in un altro ordine di scuola, tant'è che in una prima lettera delle
tante che lei ha scritto, Assessore Rini, ha dovuto usare il verbo
"invita", non ha potuto dire: "decreta di andare ad insegnare al
Liceo musicale", ha dovuto scrivere: "invita".
Dopo la nomina ci aspettavamo delle grandi razionalizzazioni,
non sarà così perché ci sarà un aumento di personale, di costo del
personale perché si andrà contro quello che voi avete sempre detto.
Leggo una lettera che non so il perché, forse voi saprete
spiegarmelo...una lettera che il Presidente della Regione, e non
l'Assessore Rini, ha scritto riguardo all'utilizzazione dei docenti
dell'Istituto musicale pareggiato e sui licei musicali, dove il
Presidente della Regione scrive il 25 agosto 2016 della "necessità
di concorrere a contenere i costi a carico di quest'Amministrazione
regionale". Il Presidente della Regione invita proprio "a
concorrere a contenere i costi a carico di quest'Amministrazione
regionale, evitando gli oneri derivanti dal conferimento di
incarichi a tempo determinato presso il Liceo musicale di Aosta".
Il 25 agosto il Presidente della Regione scrive questo, il 31
agosto si prende un docente del Liceo musicale, lo si sposta, lo si
utilizza in un altro posto, quindi quel posto dovrà essere occupato
da qualcuno a tempo determinato, quindi c'è l'aumento di un posto,
quindi bisognerebbe anche, quando si scrivono le cose, essere
conseguenti. In più adesso si pone il problema di come pagare
questo nuovo nominato: mancano i soldi perché mancano le risorse.
Dove si trovano le risorse se abbiamo chiesto per un anno e mezzo e
per tutti la motivazione principale era razionalizzazione? Adesso
dove li andiamo a prendere i soldi per pagare maggiormente una
persona in più? Il
puzzle
pare essere complicato, l'incastro
pare essere più complicato del previsto adesso perché non si
trovano le risorse o perlomeno le risorse che si devono in qualche
modo reperire devono essere reperite all'interno dell'Istituto
musicale. "Vi grattate voi, perché noi non vi diamo niente in più
perché non possiamo, abbiamo chiesto finora di contenere, abbiamo
nominato chi volevamo perché abbiamo deciso che era un caso
eccezionale, adesso voi reperite le risorse dove volete, anzi ve lo
diciamo anche noi eventualmente nel contributo che arriva dal MIUR
o da un'altra parte, però non chiedete risorse in più", in effetti
adesso mancano le risorse. Questo viene chiesto tutto al CdA - così
pare da voci di strada - dell'Istituto musicale, che intanto
dovrebbe forse occuparsi in effetti della cosa vera:
dell'educazione musicale e delle elezioni che intanto sono state
sospese, delle elezioni che intanto dovevano essere fatte, ma che
in un momento di grande gloria qualcuno ha stoppato. Non si era mai
visto da nessuna parte bloccare, sospendere delle elezioni in corso
in un Istituto musicale per nominare eccezionalmente un
Direttore.
Non entro nel merito adesso, perché poi ci saranno sicuramente
tutte le repliche, ma abbiamo letto attentamente anche quanto è
stato risposto dal MIUR, tra l'altro, non si capisce bene, credo
che siano delle risposte a quella lettera che era stata fatta dai
direttori di tutti i conservatori italiani, erano state chieste
delle precisazioni e il MIUR risponde a queste precisazioni e si
sta dicendo che il MIUR dà ragione. Il MIUR non è un TAR, non è
deputato a dare dei pareri giuridici sull'opportunità o meno di
tale nomina e il MIUR, a mio avviso, molto correttamente risponde
che l'Amministrazione della Valle d'Aosta può effettivamente
discostarsi dandone adeguata motivazione, com'è avvenuto a loro
avviso. L'adeguata motivazione è che non c'erano problemi, non
c'erano criticità, però si è deciso di usare l'eccezionalità. La
natura di eccezionalità viene ribadita due volte perché chiaramente
è lì che si gioca questa nomina: in quella di arrogarsi il titolo
di Ministro e di decidere che le elezioni indette democraticamente
non andavano bene perché gli insegnanti con i requisiti che si
erano candidati per tale incarico non andavano bene al Governo
regionale e quindi l'eccezionalità sta tutta lì. Non andavano bene
questi quattro o cinque candidati, non so quanti fossero, per il
Ministro
in pectore
e quindi hanno deciso di nominare perché
era un caso di eccezionalità. Io credo che il buon senso direbbe di
ritirare questa nomina immediatamente, di far procedere l'Istituto
musicale alle sue elezioni...
(interruzione di un Consigliere, fuori microfono)
...cambiandolo, certo, se ci sono problematiche, se ci sono
difficoltà perché ci sono magari delle difficoltà interne,
caratteriali non lo so - questo forse l'avete detto voi qualche
volta, ma non noi - ma se ci sono, che si vada pure ad incidere
anche su quello, e soprattutto noi vogliamo un piano di
razionalizzazione immediato, perché togliere la propedeutica non è
un piano di razionalizzazione, si va ad intervenire su un'attività
didattica pedagogica di cui non si ha competenza...
(interruzione dell'Assessore Rini, fuori microfono)
...facendola fare ad altri, certo, si è fatto diversamente,
Assessore, è stata più raffinata, sono stata un po' troppo veloce:
glielo spiegherò meglio dopo com'è stata tolta la propedeutica.
Presidente -
Non ci sono richieste di intervento,
dichiaro chiusa la discussione generale. Ha chiesto la parola
l'Assessore Rini, ne ha facoltà.
Rini (UV) -
Vengo puntualmente alle risposte senza
cogliere le provocazioni che si possono ovviamente stare. Come già
peraltro puntualizzato nel corso del precedente Consiglio
regionale, in particolare il 21 settembre scorso, la situazione
eccezionale rappresentata dalla necessità di rivedere l'offerta
formativa musicale nella regione Valle d'Aosta, di cui l'Istituto
musicale pareggiato rappresenta il livello più alto, si è risposto
con una soluzione parimenti eccezionale: con una nomina esterna
esplicitamente prevista dalla legge, in particolare dall'articolo
241, comma 5, del decreto legislativo 16 aprile 1994 n. 297 e
dall'articolo 11, comma 5, dello stesso statuto dell'Istituto
musicale pareggiato. Ricorrendo pertanto i presupposti di legge,
compreso anche il possesso da parte del neo nominato Direttore, di
tutti i requisiti professionali previsti, non si ritiene
evidentemente di dover revocare la nomina del Signor Efisio Blanc.
A tal proposito vorrei evidenziare che la conferenza dei direttori
dei conservatori: lei ne ha fatto un accenno veloce, ma vorrei
entrare un pochino più nel merito - poi farà tutte le precisazioni
che vuole, io ora le dico quanto è successo - con una nota del 14
settembre 2016 indirizzata al Ministro dell'istruzione,
dell'università e della ricerca e per conoscenza anche alla
sottoscritta, ha chiesto che venisse fatta chiarezza sul caso,
ritenendo altresì necessario specificare le modalità di
realizzazione di quella specifica previsione normativa della nomina
per "chiara fama". In particolare è stato chiesto di innanzitutto
definire il valore giuridico: lei prima ha detto che qua si parla
di politica, non c'è valore giuridico, è stato chiesto il valore
giuridico normativo del parere richiesto al Consiglio accademico,
parere obbligatorio finalizzato alla valutazione del
curriculum
del candidato e dell'esistenza dei presupposti di
merito previsti dalla legge, restando inteso che una decisione
difforme da parte del Ministro rispetto a tale parere dovrebbe
essere motivata e ancora definire il carattere di cosiddetta
"eccezionalità" della scelta, ritenendo che il potere debba essere
esercitato per evitare ogni ipotesi di arbitrarietà all'interno di
una casistica ben predefinita. Alle suddette richieste di
chiarimento, che quindi non abbiamo fatto noi, non ha fatto la
politica, poi vorrei ricordare che il parere...lei ha detto chiaro
che il Ministero vi risponde, la politica parla alla politica, ma
stiamo scherzando! Mettiamo in discussione un parere del Ministero
a firma del Direttore generale? Il Direttore generale è politica?
Il Direttore generale è tecnico, non è un organismo politico. Non
ci ha risposto il Ministro Giannini. Lei ha detto che questo non ha
valore perché è la politica che interroga la politica. Questo è a
firma del Direttore generale della struttura del Ministero, quindi
io mi discosto totalmente da mettere in discussione la presa di
posizione di un tecnico, non di un politico, che è il Direttore
generale del Ministero, quindi questo per precisare.
Cosa dice il Ministero e non il Ministro che è stato più volte
citato qua dentro, forse anche in maniera un po' impropria? Cosa
dice il Ministero per il tramite del suo Direttore generale? Alle
suddette richieste di chiarimento, che peraltro non abbiamo fatto
noi, ma che hanno fatto loro: non abbiamo chiesto noi al Ministro
di dirci
inter nos
cosa ne pensiamo, le hanno fatte loro e
ha risposto a loro la parte tecnica per precisare, non politica. In
data 3 ottobre il Direttore generale del Dipartimento per la
formazione superiore, quindi non un politico: poi se vogliamo
mettere in discussione anche queste figure, ognuno è libero di
farlo, ma noi ce ne discostiamo bene e per la ricerca ha comunicato
che "la Regione Valle d'Aosta - così dice la nota - ha
correttamente applicato la normativa prevista per l'Istituto della
nomina del Direttore per "chiara fama" dall'ordinamento speciale,
ossia..." e fa il richiamo alle norme che prima le ho citato
(articolo 11, comma 5) dello statuto dell'Istituto musicale
pareggiato, non di un organismo diverso, simile, nazionale. A sua
volta adottato in coerenza con quanto disposto anche dalla
normativa statale e di nuovo in particolare l'articolo 6 del DPR n.
132 del 2003, ciò anche in considerazione della natura obbligatoria
e non vincolante stabilita per il parere del Consiglio accademico
della normativa in riferimento. Il Direttore del Dipartimento del
Ministero ha chiarito inoltre che si tratta peraltro di un parere
dal quale l'Amministrazione procedente può tranquillamente
discostarsi, com'è avvenuto nel caso di specie. Ancora: proprio per
la natura eccezionale di questa nomina e l'ampia discrezionalità
che, con nota e il relativo atto di nomina, impediscono di ancorare
la scelta ad una casistica predefinita...quindi io credo che qua
non ci sia altro da aggiungere.
La nomina peraltro non cade dall'alto, non cade dal cielo, ma è
la conseguenza naturale di un percorso che abbiamo intrapreso con
una delibera di Giunta, che ha istituito una commissione tecnica,
non politica, per cui io chiedo veramente che ognuno si prenda le
responsabilità di quello che dice. Questa è una commissione tecnica
che sta cercando di mettere ordine in un settore che ha bisogno di
essere rivisto, che da anni cerchiamo di rivedere, non sempre con
grandi risultati - dobbiamo anche ammetterlo - che ora è arrivato
il momento, visto che tante razionalizzazioni le stiamo facendo in
altri settori - e mi permetto di dire talvolta anche più delicati,
anche più dolorosi - anche questa parte della formazione deve
entrare in un'ottica di revisione e di rivisitazione. Questa è
stata la
ratio
che ci ha portato alcuni mesi fa alla nomina
di questa commissione che ha lavorato con serietà, che ha prodotto
un documento serio; anticipo che sarà nostra premura farlo
pervenire. Tra l'altro, ringrazio anche il Presidente della V
Commissione perché più volte ci ha chiesto anche questo documento,
che è il documento finale del lavoro di questa commissione. La
tempistica per la consegna è leggermente più lunga perché in questo
documento ci sono dati sensibili, che devono essere ovviamente
oscurati, poi vi verrà data al più presto proprio per tutti insieme
valutare le risultanze di un lavoro serio. Mi prendo la
responsabilità perché l'abbiamo analizzato con molta attenzione. Un
lavoro serio che, se da una parte permetterà di razionalizzare a
livello economico questo settore, dall'altra, l'obiettivo è quello
di rilanciare questo settore, perché noi vogliamo continuare a
credere e ad investire in un settore che ha sempre posto la Regione
Valle d'Aosta ai vertici proprio nel settore stesso. Sappiamo
benissimo quali sono i risultati in ambito musicale che ha sempre
raggiunto, nei diversi settori peraltro, la nostra Regione per il
tramite dei nostri ragazzi.
Altra cosa che non corrisponde al vero - mi consenta di dirle,
collega Certan - dire che noi abbiamo tolto la propedeutica. La
propedeutica è fondamentale, ma va collegata a dove sta la
propedeutica su tutto il resto del territorio. Nessuno ha mai messo
in discussione di togliere la propedeutica - lo dice la parola
stessa "propedeutica" - ma deve andarsi a collocare laddove si
colloca nel resto delle altre realtà, perché non è che possiamo
prenderla ad esempio quando ci fa comodo e poi quando non ci fa
comodo, invece i Conservatori, che ben funzionano anche sul resto
del territorio, lì allora possiamo discostarci. Mai nessuno quindi
ha messo in discussione l'attivazione immediata dei corsi della
propedeutica.
Per quanto riguarda la seconda richiesta della creazione di un
tavolo tecnico, le ricordo che con delibera regionale n. 629 del 13
maggio 2016, è stata istituita proprio una commissione con la
finalità di analizzare dettagliatamente l'offerta musicale
attualmente esistente in Valle d'Aosta e di farlo in un'ottica
generale, andando a guardare tutti i gradi, comprendendo il Liceo
musicale. Lei ha ricordato una nota, noi non solo abbiamo invitato
i docenti, abbiamo chiesto loro che il completamento delle loro ore
venisse fatta all'interno del Liceo musicale, ma poi in quest'aula
non possiamo per certi argomenti chiedere serietà,
razionalizzazioni, impegno e poi per altri invece discostarci
completamente, lo abbiamo chiesto e l'abbiamo fatto in maniera
convinta. Dicevo, questa commissione ha proprio l'obiettivo di
analizzare dettagliatamente tutta l'offerta musicale, Liceo
musicale compreso, al fine di ottenere la migliore efficienza e il
rilancio del sistema complessivo della medesima offerta - e questo
deve avvenire sia a livello amatoriale (e anche questa è una cosa
che è uscita tante volte in queste settimane, noi crediamo molto
nel livello amatoriale dell'avvicinamento alla musica, noi crediamo
molto alle realtà presenti sul territorio, perché, al di là della
funzione culturale che rappresentano, hanno una funzione sociale
per la gente, per i ragazzi, pensiamo a quanto sono importanti nei
nostri comuni) che ovviamente a livello universitario -, nonché di
assicurare il miglior utilizzo delle risorse finanziarie
disponibili.
Un discorso analogo l'abbiamo fatto con l'Università, certo,
forse piacerebbe anche per l'Università avere tutti i corsi qui ad
Aosta, ma non è possibile, il nostro territorio, i nostri numeri,
la nostra storia non ce lo consentono, così anche per la formazione
universitaria sarà necessario rivedere qualche scelta. Non possiamo
più offrire tutto il panorama, è necessaria una rivisitazione; è
necessario uno studio approfondito di quali saranno anche poi gli
sbocchi professionali per questi ragazzi, che non vanno illusi.
La commissione a cui facevo riferimento ha terminato a fine
agosto il suo lavoro producendo un'approfondita relazione,
relazione a cui facevo riferimento prima, che sarà nostra premura
nei tempi necessari...perché le ripeto che in questo documento ci
sono dei dati sensibili e quindi vanno oscurati nomi e cognomi
delle persone presenti e poi verrà data alla commissione. Per
queste motivazioni non si ritiene né necessario, ma soprattutto non
utile istituire nuovamente ora ulteriori tavoli di lavoro, che
verosimilmente potrebbero produrre dei risultati per alcuni mesi,
mentre la situazione eccezionale di cui sopra della quale si vuole
rispondere non è solo attuale ma è urgente, per questo noi ci
asteniamo.
Presidente -
Per la replica, ha chiesto la parola la
Consigliera Certan, ne ha facoltà.
Certan (ALPE) -
Assessore, lei è abilissima nello
spostare il problema. Lei, quando non riesce a rispondere a quello
che chiediamo sposta il problema e lo devia e quindi ci viene a
parlare dei corsi, che anche nell'Università avete dovuto fare
delle scelte, che l'offerta formativa in Valle d'Aosta è
interessante, voi ci credete. Noi anche ci crediamo, abbiamo fatto
parte quasi tutti di gruppi folcloristici, abbiamo fatto musica
anche a livello di studio, quindi tutti ci crediamo, non solo
alcuni. Tutti sappiamo quanto è ampio il panorama culturale e
musicale valdostano e che ruolo ha anche sociale; fa bene a
ribadirlo, ma le assicuro che è un nostro interesse sostenerlo.
Lei quindi ci parla dei corsi che verranno ridotti. Io le
ripeto: lei è partita malissimo, perché ha detto che questa nomina
eccezionale era per andare a rivedere l'offerta formativa.
L'offerta formativa, per statuto e per tutte le leggi che regolano
l'Istituto musicale e gli AFAM, non spetta all'Assessore regionale
con qualità di Ministro ogni tanto. Glielo ho già detto la scorsa
volta e glielo ripeto: non spetta a lei occuparsi dell'offerta
formativa, ma spetta al collegio accademico e al collegio docenti.
Poi si contraddice, io le rileggo quanto lei ha scritto perché
probabilmente ha scritto talmente tante lettere che può anche darsi
che le sfugga quanto ha scritto. Nel decreto che lei ha fatto di
nomina lei dice espressamente che non ci sono criticità e non ci
sono problematicità, quindi mi chiedo come faccia a continuare a
ribadire che c'erano dei problemi e che dovevano essere in qualche
modo affrontati. Lei oggi ha detto questo, ma ha scritto
diversamente perché nel decreto che lei ha fatto ha scritto
diversamente.
Ci sono altri passaggi. Lei devia sul corso dell'Università, io
le continuo a ripetere che capiamo che in Valle d'Aosta...lei dice:
"riportiamo l'organizzazione anche del
Conservatoire
com'è
dappertutto in Italia, ma non è così facile riportarla com'è in
tutta Italia perché noi abbiamo una caratteristica unica non solo
in tutta Italia, ma in tutta Europa, perché abbiamo, oltre ad AFAM
e quindi al Conservatorio, all'Istituto musicale pareggiato,
abbiamo anche una scuola di formazione privata, una fondazione che
viene gestita con soldi pubblici. È chiaro quindi che abbiamo la
possibilità di far fare anche altri percorsi, ma questi non
giustificano l'entrata in merito da parte di un Assessore
nell'offerta formativa di un AFAM, pertanto quanto lei ha detto è
un altro aspetto contraddittorio. Tra le altre cose - non ce l'ho
qua, ma glielo posso produrre - ha scritto lei credo lo scorso anno
una lettera di invito all'Istituto musicale in cui invitava a
sospendere i corsi di propedeutica poiché troppo onerosi.
Ci sarebbe forse anche da fare un controllo del numero legale.
Non so se c'è il numero legale, Presidente, per continuare. Capiamo
che sia un po' ostico come argomento, però forse per poi poter
votare sarebbe anche importante partecipare.
Ritorno sull'aspetto che lei ha sottolineato del MIUR. Ha
ragione, io non sono entrata in merito perché ritengo che questa
lettera sia di risposta a delle domande che effettivamente sono
state fatte, sono state poste. Le notizie viaggiano molto più
velocemente dei trasporti qui in Valle d'Aosta ed è interessante
leggere questa risposta perché ci sono un sacco di parole e di
pezzi di frasi riprese dal suo decreto ed è interessante fare un
confronto su questa risposta; non so se è vera la notizia che i
nostri legali siano scesi a Roma per ottenere una sì celere
risposta, però capisce a volte a pensar male si fa peccato, ma si
azzecca spesso. Io quindi non so se questo sia vero o no, certo è
che - ripeto - questa è una lettera sulla quale le ho già detto in
apertura nel primo intervento assolutamente condivisibile quello
che è scritto: c'è scritto che la Valle d'Aosta può
discrezionalmente procedere e può discostarsi. C'è scritto con
un'adeguata motivazione che non c'è nel suo decreto; quando è
eccezionale e non c'è l'eccezionalità; quando ci sono i requisiti e
non ci sono i requisiti purtroppo, mi dispiace ma i requisiti non
ci sono, sennò non ci sarebbero i problemi che avete a dover
inquadrare nell'organico dell'Istituto musicale il nuovo Direttore
perché non ci sarebbe quel problema a calcolare l'indennità. Lei sa
benissimo che è così, anche perché c'è un aumento di costi dovuto
proprio al fatto che questo insegnante non è inquadrato
nell'organico.
Non è una battaglia personale, l'abbiamo detto, è una battaglia
di regole che devono essere uguali per tutti. Volevate
razionalizzare e migliorare l'offerta formativa? C'erano le
elezioni in corso, dopodiché dopo queste elezioni venivano presi
contatti e fatto quello che si doveva. Perché non si è candidato
visto che era già stato nominato in questa commissione politica di
tecnici? Sicuramente sono tecnici e sono persone che si occupano di
educazione musicale e hanno i requisiti per occuparsi tecnicamente
di educazione musicale, ma è stata una scelta politica e l'hanno
ribadito, Assessore Rini, loro stessi in commissione di essere
nominati politicamente e di saperlo, l'hanno detto loro in
commissione, vada a leggersi i verbali!
Sarà mia premura sicuramente ringraziarla quando lei ci farà
avere il documento che Efisio Blanc in commissione aveva detto di
darci sicuramente...le linee guida sarebbero state date il 31
agosto e aveva detto - e qua ci sono altri commissari che hanno
sentito - che ci avrebbero dato queste linee guida che avevano
fatto e che attualmente noi non abbiamo. Ci chiediamo che cosa ci
sarà mai scritto di così legato alla
privacy
, di così
segreto in una relazione di una commissione nominata politicamente
che ha fatto una valutazione dell'offerta formativa. Chissà che
cosa ci sarà da dover andare a cancellare.
Visto che lei ha ripercorso anche la storia dell'Istituto
musicale, la conosciamo tutti, la conosciamo sin dalle prime nomine
e sappiamo come si è sviluppata; sappiamo che i problemi non sono
iniziati né adesso, né due anni fa, né tre anni fa, né cinque anni
fa, sappiamo che di problemi e nessun caso eccezionale, come non
era eccezionale adesso, anche di nomine e di concorsi fatti in
fretta e furia sono già stati tutti visti. La storia dell'Istituto
musicale in Valle d'Aosta quindi la conosciamo e qualcuno di noi
l'ha anche in parte vissuta perché dal 1978 in poi ci siamo stati.
Noi quindi continuiamo a ribadire la necessità per evitare di
andare incontro a problemi veramente seri, la necessità di
sospendere questa nomina, di indire le elezioni e procedere ad
elezioni normali, un Istituto musicale che forma degli allievi e
che certifica, a differenza da quello che fanno altre fondazioni,
dei titoli.
Presidente -
Ha chiesto la parola il Consigliere
Cognetta, ne ha facoltà.
Cognetta (M5S) -
Voterò convintamente questa mozione,
anche perché, rispetto a quella che è la diatriba tecnica o non
tecnica, politica o meno, appare chiaro che è stato un atto di
forza ulteriore dell'Assessore secondo il mio punto di vista. Un
po' come quando ha deciso di far votare una legge a luglio, quando
si poteva tranquillamente aspettare settembre visto che poi verrà
applicata nel 2017. Mi sembra quindi proprio che è il suo
modus
operandi
che non va bene, di conseguenza mi sembra che questa
mozione, d'altronde l'astensione lo dichiara, in parte poteva
essere accettata anche da voi, perciò tanto valeva applicarla.
Presidente -
Per dichiarazione di voto, ha chiesto la
parola il Consigliere Bertschy, ne ha facoltà.
Bertschy (UVP) -
Questa discussione che verte sul tema
della possibilità o no di procedere con le elezioni rischia poi di
portare fuori campo con la votazione tutti quanti. È un mondo -
come dice bene la collega Certan - che tutti conosciamo e con il
quale tutti abbiamo avuto modo di confrontarci in termini di
servizi resi, ma anche per attività svolta. Io voglio sottolineare
come in questi anni grazie al lavoro di chi all'interno, a partire
dal Direttore del Conservatorio, chi ha lavorato nella fondazione,
l'istituto è cresciuto, ha ottenuto grandi risultati e ha portato a
livelli di eccellenza alcuni nostri giovani, che oggi si possono
esprimere nel mondo come un segnale positivo. Allo stesso tempo
credo che in una situazione come questa si possa e si debba trovare
una via d'uscita che permetta di continuare in quest'attività e che
non per forza debba essere vista come una regressione o come un
atto che lede il futuro del Conservatorio. Sicuramente in una
situazione diversa questo atto non avrebbe avuto, a nostro avviso,
un significato. Oggi l'Assessore si assume una grande
responsabilità nel farlo, che vuol dire anche seguire attentamente
nei prossimi mesi l'attività di razionalizzazione che è stata
pensata e il lavoro sul settore della musica che è stato
l'obiettivo della I Commissione e oggi del lavoro che dovrà essere
fatto. Come gruppo quindi siamo concentrati soprattutto in questo
momento a trovare una stabilità, un equilibrio, a ridare anche un
po' di serenità all'ambiente, ma soprattutto a cercare di
salvaguardare i posti di lavoro e il servizio che è stato fino ad
oggi reso in maniera eccellente, ripeto: grazie a chi ha diretto
questo Conservatorio. In questo senso vorremmo che si tornasse a
lavorare perché non ci si divide tra chi è amico o meno del
Conservatorio o tra chi è amico o meno della musica. In questi
giorni ho avuto modo di parlare con tanti professori, con tante
persone che lavorano all'interno, che sono preoccupate, che
sollevano problemi di forma, con i quali abbiamo comunque potuto
confrontarci per dire che bisogna trovare una soluzione eccezionale
per questo periodo non ripetibile e soprattutto bisogna mettere in
campo al più presto i progetti e avere - e questo la collega Certan
lo ha sottolineato - la possibilità di visionare i documenti, tolti
i dati sensibili, le cose che non possono essere utilizzate con
delle semplici richieste in commissione, però avere al più presto
la possibilità di ragionare su questa proiezione futura, su questa
visione diversa che deve salvare bene tutti, chi oggi fa musica con
l'idea di fare un percorso futuro per diventare professionista o
comunque per far crescere il proprio talento e chi invece fa musica
come approfondimento culturale. Di questo penso che possiamo tutti
essere felici degli investimenti che fino ad ora sono stati fatti,
delle scelte che sono state fatte, anche in passato e del fatto che
si è sempre pensato di non dividere questi settori, perché già la
legge del 2012 aveva una previsione molto chiara in un articolato
che parlava di convenzioni, parlava di lavoro comune. Noi quindi
porteremo in commissione, il tavolo di lavoro continuerà
nell'attività della commissione, appena ottenuti i documenti, e si
convocheranno, si farà quel lavoro che forse non abbiamo avuto
tempo di fare per altre questioni. È troppo importante il settore,
gli investimenti che vengono fatti, gli occupati che ci sono, i
servizi che vengono resi, gli utenti che frequentano per
dimenticarsi del lavoro che tutti insieme dobbiamo fare. Speriamo
che sempre più giovani abbiano la possibilità di crescere qui
attraverso la musica e di fare come stanno facendo in questo
periodo le loro ultime parti di studio anche all'estero perché ben
preparati.
Presidente -
Ha chiesto la parola il collega Gerandin, ne
ha facoltà.
Gerandin (GM) -
Non entrerò nel merito dei contenuti e
delle scelte perché si sentono minacce di ricorsi, si sentono
valutazioni per valutare se questo provvedimento fosse in linea con
le sue competenze, Assessore. A mio parere, non è questo il
problema perché sembra quasi che qui stiamo parlando di persone.
Qui stiamo parlando, a mio parere, di metodo: è il metodo che non è
condivisibile, non è accettabile, semplicemente perché nei momenti
di difficoltà non è cercando di dividere che si riescono a trovare
delle soluzioni proprio perché - e mi allaccio a quello che diceva
prima il collega Bertschy - si tratta di una soluzione eccezionale
non ripetibile, ma è proprio, quando ci sono queste difficoltà
nello scegliere, o comunque nell'attuare delle soluzioni in questo
caso eccezionali che si deve cercare la massima condivisione. Io
penso - ma lo dirò poi anche in altre occasioni in questo Consiglio
- che l'impressione che si ha è che la Valle d'Aosta, la politica
valdostana, il Governo regionale in questo momento, che identifica
la politica valdostana, abbia dimenticato una parola che comunque è
sempre stata alla base della condivisione: la "concertazione", che
non esiste più. I cittadini o i lavoratori o le organizzazioni
sindacali sanno delle decisioni del Governo quando leggono sulla
stampa comunicati o quant'altro, non c'è più quella fase in cui c'è
un confronto sulla situazione delicata della Valle d'Aosta in
questo momento. Ora, davvero non mi interessa, Assessore Rini, se
lei aveva competenza o meno nel nominare il Direttore, a me
personalmente non interessa: è il metodo, è l'approccio che è
fallimentare, certe decisioni non si possono calare dall'alto solo
perché si fa parte di un Esecutivo regionale. Vale per lei,
Assessore, ma vale in generale, la mia è una considerazione di
carattere generale che esprimo a lei per prima, ma lo farò anche in
altre occasioni in altre sedi. Questo, secondo me, non ci fa capire
qual è veramente l'approccio del Governo regionale in questo
momento di grande difficoltà e di scelte difficili. Perché si
devono prendere delle decisioni le cui informazioni poi si vengono
a sapere tramite conferenze stampa e comunicati stampa? Per questo
motivo io lo voterò. Torno a dire non è contro le persone, perché,
dal punto di vista personale, io non ho nulla contro chi è stato
scelto, ma è il metodo, che è un metodo che non può continuare in
una Regione che ha fatto dell'autonomia, o comunque della
condivisione fino ad oggi uno dei pilastri.
Presidente -
Ha chiesto la parola il Presidente della
Regione, ne ha facoltà.
Rollandin (UV) -
Voglio ricordare che la mozione è tesa a
revocare la nomina ed è la ragione per cui si sono portate in
quest'aula le motivazioni, che l'Assessore ha voluto riprendere per
porre all'attenzione di tutti il fatto che la procedura è stata
corretta. Io ho pensato veramente, quando è stata letta la missiva
inviata alla conferenza dei Direttori Conservatori di musica
direttamente qui in Valle, firmata dal Direttore generale, che
questo significa due cose che sono state un po' sottovalutate: la
richiesta per sapere se era legittima o meno la procedura ed il
contenuto non è stata fatta dalla Regione, ma dagli interessati, e
la risposta è arrivata agli interessati non dal Ministro - come si
dice - ma dal Direttore generale. Dopodiché l'unica cosa è
prenderne atto, l'unica cosa seria, perché o ci si attiene alle
norme che vengono giustamente giudicate corrette, oppure non esiste
più una regola. Questo è il punto fondamentale.
Se poi vogliamo discutere di musica, di canto, sappiamo tutti
che la Valle d'Aosta ha il maggior numero di bande, ha il maggior
numero di appassionati alla musica, ed è un vanto, lo dico
seriamente, quindi c'è la preoccupazione, che già la legge n. 12
aveva sollevato, di far funzionare il sistema. In più qui parliamo
di un istituto pareggiato e qualcuno ha messo in dubbio purtroppo -
ma noi non condividiamo - il fatto che come istituto pareggiato non
si abbiano le stesse opportunità, gli stessi requisiti degli altri
Conservatori, lo dico perché è stato messo in dubbio. Questo è
stato parificato, è un Conservatorio pari a tutti gli altri, con
gli stessi diritti e gli stessi requisiti. Quindi io credo che,
oggettivamente, con quello che si è detto, non solo non ci sia
bisogno di revoca, ma piuttosto ci sia bisogno di arrivare al più
presto ad una definizione di come lavorare in termini di rapporti
tra SFOM e Conservatorio, Conservatorio e Liceo musicale, com'è
sempre avvenuto, magari con delle difficoltà in meno e cercando di
capire che il coordinamento va fatto per quanto riguarda sia la
parte insegnanti che la parte amministrativa. Forse c'è bisogno
anche di un direttore amministrativo, che in qualche modo prenda in
mano la situazione e dia una chiarezza rispetto a tutte le manovre,
a tutto quello che viene fatto e che dovrebbe essere com'è di
norma, pubblicato e reso in qualche modo trasparente. Questo è
quello che chiediamo, è l'unica cosa per cui noi riteniamo sia
importante, in questo momento, questo passaggio straordinario, per
arrivare poi ad una normalità che tutti ci aspettiamo.
Presidente -
Ha chiesto la parola il collega Chatrian, ne
ha facoltà.
Chatrian (ALPE) -
Ho ascoltato attentamente le parole del
Presidente della Regione su quest'ultimo passaggio della
dichiarazione di voto, anche perché è vero, la mozione che abbiamo
presentato è molto diretta, è molto cruda, politicamente molto
chiara: si richiede al Consiglio regionale di revocare la nomina.
Prima i colleghi Bertschy e Gerandin hanno sottolineato come - e
faccio mie le loro considerazioni - qualcosa dal punto di vista di
metodo sia sfuggito; la collega Certan invece ha illustrato la
mozione e ha ribadito i concetti per cui abbiamo presentato questa
mozione, perché l'Assessore Rini non ci ha convinti, non solo non
ci ha convinti, ma è mancato ancora un pezzo all'interno del
dibattito. È brutto quando un Direttore appena nominato dalla
politica, che è una scelta, va sotto nel collegio dei docenti in
maniera totale (25 a 10), obbligando il maestro Blanc ad inviare
una lettera al Presidente della Repubblica per spiegare quello che
oggi è stato detto in quest'aula. Penso che sia brutto, fa male,
quanto meno non è bello, è un discorso di metodo.
Seconda considerazione: ad oggi ancora sottocoperta, sotto il
tappeto perché andrete a metterla a posto se oggi non approverete
la mozione che noi abbiamo presentato, la questione economica. Per
un altro anno andrete a mettere a posto nella finanziaria per il
2017, e non è il gioco delle tre carte ma è un gioco che in questi
tre mesi (ottobre, novembre e dicembre) mancano delle risorse per
poter pagare questa operazione. Vi assicuro, colleghi di
maggioranza - probabilmente voi lo sapete meglio di noi -, questa
cosa è tenuta sottocoperta e nessuno deve dire nulla perché
qualcuno potrebbe offendersi politicamente, non tecnicamente. Sono
un musicista, collega Rini, mi piace molto la musica amatoriale
perché non ho avuto modo di andare oltre, però una cosa che avete
tenuto sottocoperta è che mancano...per i tre mesi (ottobre,
novembre e dicembre), ma nessuno deve parlarne: "guai a te se
questa cosa esce", l'Assessore potrebbe non gradire questo
passaggio, e anche qualcun altro".
La Valle poi però è piccola, la gente mormora, quindi la collega
Certan non è uscita dal seminato nel momento in cui non solo ha
presentato e illustrato la mozione, ma possiamo dirci che questa
storia, collega Lanièce, è nata male e finirà peggio? Talmente
finirà peggio che lo diceva molto bene il collega Bertschy prima:
c'è del terrore all'interno dei due istituti, c'è comunque una
caccia alle streghe, c'è quella cosa che noi denunciamo da anni (il
metodo) e dall'altra parte i risultati.
Termino dicendo che manteniamo, Presidente Rollandin, la nostra
mozione perché c'è stata una forzatura, certe cose rimangono sotto
il tappeto, non ci sono i soldi per pagare il nuovo Direttore dopo
il confezionamento che avete fatto, cercheranno poi di addivenire a
chiudere il cerchio per il 2016 ma, colleghi e Consiglieri di
maggioranza, metteranno tutto a posto nella nuova finanziaria 2017,
dove si troveranno le risorse per mettere una toppa a quella che è
stata una brutta forzatura, che soprattutto in questo momento forse
non fa bene né alla musica, né alla cultura, né ai docenti, ma
soprattutto io penso agli alunni che di tutto questo forse non si
gioveranno più di tanto, anzi.
Presidente -
Per dichiarazione di voto, ha chiesto la
parola la collega Certan, ne ha facoltà.
Certan (ALPE) -
Il collega Chatrian ha già ribadito che
manteniamo la mozione e chiediamo anche il voto nominale.
Presidente -
Votiamo quindi la mozione per appello
nominale, per cui invito il Consigliere Segretario a procedere.
Baccega (SA) -
Astenuto.
Bertin (ALPE) -
Favorevole.
Bertschy (UVP) -
Astenuto.
Bianchi (UV) -
Astenuto.
Borrello (SA) -
Astenuto.
Certan (ALPE) -
Favorevole.
Chatrian (ALPE) -
Favorevole.
Cognetta (M5S) -
Favorevole.
Donzel (PD-SIN.VDA) -
Astenuto.
Fabbri (UVP) -
Astenuto.
Farcoz (UVP) -
Astenuto.
Follien (UV) -
Ferrero assente giustificato. Mi
astengo.
Fontana (PD-SIN.VDA) -
Astenuta.
Follien (UV) -
Il Consigliere Fosson è assente
giustificato.
Gerandin (GM) -
Favorevole.
Grosjean (UVP) -
Astenuto.
Guichardaz (PD-SIN.VDA) -
Astenuto.
Isabellon (UV) -
Astenuto.
Follien (UV) -
Il Consigliere La Torre è assente.
Lanièce (SA) -
Astenuto.
Marguerettaz (UV) -
Astenuto.
Marquis (SA) -
Astenuto.
Morelli (ALPE) -
Favorevole.
Nogara (UVP) -
Astenuto.
Péaquin (UV) -
Astenuta.
Perron (UV) -
Astenuto.
Restano (UV) -
Astenuto.
Rini (UV) -
Astenuta.
Rollandin (UV) -
Astenuto.
Roscio (ALPE) -
Favorevole.
Rosset (UVP) -
Astenuto.
Testolin (UV) -
Astenuto.
Viérin L. (UVP) -
Astenuto.
Viérin M. (SA) -
Astenuto.
Presidente -
Comunico l'esito della votazione:
Presenti: 32
Votanti: 7
Favorevoli: 7
Astenuti: 25
La mozione è respinta.
Con questo punto all'ordine del giorno vengono sospesi i lavori
mattutini; i lavori riprenderanno alle ore 15:30.
---
La seduta termina alle ore 12:57.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK