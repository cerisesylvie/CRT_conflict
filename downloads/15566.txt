Consiglio Regionale della Valle d'Aosta - Oggetto del Consiglio n. 1869 del 13 marzo 1996 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
OPERE PUBBLICHE
Precedente
Successivo
Resoconto integrale del dibattito dell'aula
Oggetto del Consiglio n. 1869 del 13 marzo 1996 - Resoconto
SEDUTA POMERIDIANA DEL 13 MARZO 1996
OGGETTO N. 1869/X Disegno di legge: "Legge regionale in materia
di lavori pubblici".
Président Je rappelle que nous sommes en train de discuter
l'objet n° 15 à l'ordre du jour: "Legge regionale in materia di
lavori pubblici".
La discussion générale est ouverte. La parole au Vice-président
Viérin Marco.
Viérin M. (PpVA) La relazione dell'Assessore oggi è stata molto
breve, quindi mi riserverò di intervenire una seconda volta
eventualmente tramite la dichiarazione di voto, per analizzare
altri aspetti che dovrebbero emergere dalle controdeduzioni
dell'Assessore.
La materia che stiamo affrontando è estremamente delicata ed ha
una rilevanza enorme per il settore socio-economico della Valle
d'Aosta, ed è per questi motivi che avrei preferito un'analisi più
approfondita. Sì, approfondita perché mi pare che le forze sociali,
economiche e gli amministratori locali siano stati informati e
sentiti molto superficialmente, cercando qua e là delle firme e dei
cenni di condivisione per il testo approvato dalla Giunta.
Questa superficialità è venuta alla luce proprio in questi
ultimi giorni: le associazioni di categoria interessate sono in
fibrillazione, sappiamo perfettamente tutti quanti che sono
arrivate delle lettere dalle varie associazioni di professionisti,
che le associazioni degli artigiani e altri hanno chiesto altri
incontri all'Assessore competente e così via. I sindaci dei nostri
comuni hanno avuto il testo presentato oggi in Consiglio solo pochi
giorni fa, ed hanno potuto così affrontare tale tema in
associazione solo in quest'ultima settimana.
A conferma di quanto ho detto, il parere scritto dell'ANCI è
negativo e le motivazioni sono ben chiare. La lettera dell'ANCI
dice espressamente: "Su conforme parere del consiglio direttivo,
riunitosi in data 5 marzo '96, si comunica che lo stesso ha
espresso parere negativo in merito al disegno di legge in oggetto,
in quanto il medesimo non tiene in considerazione le osservazioni
fatte dai rappresentanti dei sindaci in occasione dell'audizione
effettuata con le commissioni consiliari competenti; è troppo
complicato, non modifica di molto la legge Merloni e crea grosse
difficoltà per la realtà dei nostri comuni".
In merito a questa lettera sono anche a conoscenza che
l'Assessore ha incontrato i sindaci due giorni fa, mi sembra
lunedì, e quindi vorrei sapere se è stato raggiunto un accordo.
Fatte queste dovute considerazioni, posso concordare con le
finalità dichiarate all'articolo 1 del disegno di legge: efficacia,
efficienza, trasparenza, tempestività e correttezza; ma forse
queste parole le abbiamo già utilizzate troppe volte e alla fine,
quando si tratta di trasformare quello che è sulla carta in atti
materiali, non è proprio così. Purtroppo le stesse cose non
potranno essere completamente conseguite perché vi sono tantissimi
articoli anche in questa legge che creano dubbi, perplessità,
incognite e non aiutano di certo a sburocratizzare la pubblica
amministrazione.
Ci sono degli aspetti che sicuramente condivido come:
l'istituzione della cauzione a garanzia del lavoro svolto sia da
parte dei professionisti che delle imprese, cioè è giusto che ci
sia una maggiore garanzia per i lavori che vengono effettuati per
conto della pubblica amministrazione; la garanzia per tutte le
imprese nelle procedure di subappalto, anche su questo concordo
perché ad esempio per il caso della costruzione del tratto
autostradale Aosta-Morgex sappiamo che le imprese che si sono
aggiudicate il subappalto hanno avuto dei grossi problemi perché
hanno realizzato i lavori e poi si sono trovate praticamente senza
alcuna possibilità di riuscire ad essere pagate per i crediti che
avevano nei confronti dell'aggiudicatario.
Ma se condivido alcuni aspetti di questa legge, ho dei
fortissimi dubbi sul perché di alcune scelte ed impostazioni, e
posso sinteticamente analizzarne alcune.
La prima si riferisce alla figura del coordinatore e della
struttura, espressamente l'articolo 4. Sia la Merloni che questo
disegno di legge prevedono una figura: nella Merloni c'è la figura
del coordinatore unico ed anche nel nostro disegno di legge, ma
dov'è che inizia la differenza? Inizia quando, nel caso della
nostra proposta di legge, è prevista la nomina del responsabile del
procedimento o del coordinatore del ciclo.
Nella nostra proposta di legge si possono utilizzare sì degli
aiuti esterni, chiamati coordinatori esterni, come prevede anche la
Merloni, però ci sono alcune differenziazioni molto precise.
Anzitutto la Merloni stabilisce che questi aiuti esterni possono
essere utilizzati solo per i primi tre anni di applicazione della
legge, invece nella nostra proposta di legge non vi è un limite
massimo; ciò significa che tutti gli enti pubblici potranno sempre,
se il dirigente individuato per seguire il ciclo dichiara di non
avere il tempo di seguire il ciclo in maniera adeguata, scrivere
alla Giunta per chiedere la nomina di un coordinatore esterno.
E' chiaro che questo comporterà alcuni problemi che vado ad
illustrare:
sicuramente vi sarà nel futuro un maggior costo di realizzazione
delle opere pubbliche perché il 90 percento dei coordinatori del
ciclo si avvarranno di questa facoltà; lo spirito della legge
109 ed anche di questa legge dovrebbe essere quello di
rivalorizzare e di utilizzare una volta per tutte i nostri
dirigenti e le nostre strutture, invece facendo così lasciamo una
strada aperta, senza mettere un limite temporale di utilizzo della
stessa, e certamente non incentiviamo né noi amministratori né i
dirigenti o gli ottavi livelli a prendersi queste responsabilità,
ma tutti ci rifugeremo nel discorso di demandare ad un esterno.
Avevo proposto un emendamento a tal proposito in commissione, di
prevedere il limite per l'utilizzo della figura esterna solo per i
primi 5 anni di applicazione della legge. Non è stato approvato, lo
ripresenterò in aula.
Un altro grosso problema è il rischio di vedere nascere fra
queste figure di coordinatore che potranno essere o professionisti
o società di servizi, e ribadisco la parola: società di servizi, di
veder nascere delle lobby che creino delle società di servizi ad
hoc e alla fine possano creare un monopolio in merito al settore
dei lavori pubblici. Perché dico monopolio?
Perché, cari colleghi, se andate a vedere le responsabilità che
avrà la figura del coordinatore, capite perfettamente che il
coordinatore deciderà in tutto e per tutto dal momento della scelta
del progettista fino al momento del collaudo, per cui il referente
non sarà più né l'amministrazione, né il segretario comunale, ma
sarà il coordinatore sia per le imprese sia per i professionisti e
via dicendo.
Dicevo prima, vi sarà un aumento della spesa pubblica, perché se
si utilizzeranno società di servizi, è chiaro che si dovranno avere
società di servizi ove vi sia nelle stesse la figura dell'avvocato,
di un economista e di altre figure. Pensate che i nostri piccoli
studi di professionisti dislocati sul territorio potranno un domani
crearsi questa struttura? Questo passaggio si è in qualche modo
semplificato con l'accoglimento del mio emendamento in commissione,
e cioè la sostituzione della parola "unità interdisciplinari" con
la parola "professionisti".
Un altro aspetto è la disciplina della manutenzione delle opere
pubbliche, articolo 18; questo articolo cosa comporterà per i
nostri comuni e per la nostra realtà? Comporterà nella sostanza che
gli enti pubblici dovranno ogni due anni redigere i programmi di
manutenzione, e fino lì perfettamente d'accordo; però procedendo si
capisce che l'affidamento dei lavori di queste manutenzioni che
devono essere appaltati potranno essere affidati solo per un
periodo massimo che va da 1 a 3 anni. Sappiamo perfettamente che se
una impresa locale dovesse specializzarsi in questi lavori di
manutenzione programmata, dovrebbe fare dei grossi investimenti.
Ora un'impresa artigianale come per la gran parte sono quelle
valdostane, non potrà mai attrezzarsi, perché anche se vincesse un
appalto di tre anni non riuscirebbe ad ammortizzare l'investimento,
in quanto dopo i tre anni potrebbe non vedersi più assegnato
l'appalto e quindi fallirebbe. Questo sarebbe un evento che
andrebbe contro quello che la legge si prefigge, cioè di rilanciare
soprattutto i nostri artigiani e le nostre piccole imprese.
Passiamo al terzo punto, l'albo regionale. Il disegno di legge
prevede la creazione di un albo regionale di preselezione per gli
appalti dei lavori pubblici sotto la soglia comunitaria. Ma anche
qui, chi farà questo albo regionale? E' vero, ci sarà una
commissione proposta anche dalle associazioni interessate, però
sarà comunque la Giunta sia a stabilire i criteri per essere
iscritti a tale albo, sia ad eventualmente aggiornarlo, cioè a
depennare una ditta o a inserirne un'altra. Dico che questo è molto
pericoloso, ritengo che qui si passi di nuovo tutta una serie di
poteri non troppo discrezionali direttamente alla Giunta.
Quarto punto, ufficio regionale di coordinamento. Questa è
un'altra cosa secondo me pericolosissima, riallacciata al primo
punto che è la figura del coordinatore della struttura, perché
questo ufficio dovrebbe svolgere funzione di assistenza a tutti
quegli enti locali che hanno problemi di gestire il ciclo, ovvero
di seguire tutta la fase: dalla progettazione al collaudo. Ma
questo ufficio potrà avvalersi di unità interdisciplinari esterne,
o di società di servizi (e qui ricadiamo nel discorso che facevo
prima). Quindi anche questo ufficio, che dovrà aiutare
eventualmente i comuni e altri enti pubblici, potrà avvalersi di
esterni. Ma dico di più: questo ufficio potrebbe persino proporre
la pianificazione e la programmazione generale dell'amministrazione
pubblica. E' vero che poi tale programmazione sarà vagliata e
approvata (o meno), però pensate se, con gli interessi che vi sono
nell'ambito degli appalti, questo ufficio di coordinamento
utilizzasse una società di servizi esterna.
Detto questo, e riservandomi di riprendere la parola una seconda
volta dopo le considerazioni dell'Assessore, presento
immediatamente due emendamenti (altri erano stati presentati in
commissione ed è inutile che li ripresenti in aula), dei quali uno
ha una valenza specifica ed è quello di mettere un termine
temporale alla figura dell'aiuto coordinatore che va da 1 a 5 anni.
Inoltre, proprio per le perplessità e l'analisi che abbiamo fatto
in II e III commissione e mi ricollego al discorso di Borre, che
diceva che la legge è complessa, la materia è complessa, quindi
sicuramente questa legge, se oggi l'approveremo, dovremo rivederla,
presento quindi anche un ordine del giorno, nel quale chiedo al
Consiglio di impegnare la Giunta e le Commissioni a rivedere questo
disegno di legge fra un anno.
E' sempre meglio scrivere quello che si pensa, anziché fare solo
un accordo verbale fra le varie forze politiche. Spero che anche i
colleghi possano condividere tale proposta, che, in sintesi, vuol
fare in modo che, se sorgeranno delle problematiche nel primo anno
di applicazione della legge, ci sia già tassativamente l'impegno da
parte delle commissioni di rivedere questi problemi per rimuoverli
al più presto.
Si dà atto che, dalle ore 16,47, presiede il Vicepresidente
Aloisi.
Presidente Rammento che gli emendamenti devono essere presentati
a questa Presidenza.
Ha chiesto la parola il Consigliere Parisi.
Parisi (VAP) Il disegno di legge che oggi è in discussione a mio
avviso è uno strumento di enorme importanza per la nostra regione.
Esso pone finalmente le basi per poter operare nel campo delle
opere pubbliche con la massima trasparenza e con regole chiare,
offrendo a tutti gli operatori economici pari opportunità.
La necessità di nuove regole in materia di affidamento, gestione
e collaudo degli appalti pubblici era un fatto ormai inderogabile.
Gli avvenimenti di questi ultimi tempi hanno infatti dimostrato
appieno l'inadeguatezza delle normative che a livello nazionale e
regionale regolano la materia, evidenziando legami tra opere
pubbliche inutili o dispendiose, corruzione politica e distruzione
dell'ambiente.
Il ciclone Tangentopoli ha fatto emergere la diffusione
sistematica su tutto il territorio nazionale della pratica
dell'illegalità nel settore.
Anche la Val d'Aosta non è sfuggita a questa logica, essendo
stata la nostra regione interessata dalla realizzazione di grandi
opere infrastrutturali - vedi appalti ANAS - là dove molto sovente
gli appalti venivano assegnati a trattativa privata con criteri di
assoluta discrezionalità.
La tendenza registrata negli ultimi anni, volta al
raggiungimento di procedure veloci, abbreviate, semplificate, era
servita solo a favorire illeciti ed abusi. Allo stesso modo
urgenza, emergenza e straordinarietà erano divenute l'elemento
essenziale per permettere lo stravolgimento delle regole esistenti.
Il sistema di Tangentopoli si era quindi servito di un sistema di
regole funzionali al suo mantenimento, a facilitare i rapporti fra
affari e politica.
L'approvazione di questo disegno di legge appare oggi ancor più
importante dal momento che la discussione in parlamento sulla
Merloni Ter è miseramente naufragata, incontrando enorme difficoltà
nel trovare l'accordo su quegli che erano gli elementi fondamentali
del cambiamento. Le questioni fondamentali riguardano, da un lato,
le condizioni oggettive e soggettive, che concernono le procedure
di aggiudicazione e di gestione degli appalti, dall'altro,
l'esigenza di rinnovamento degli strumenti anche tecnici che sono
alla base degli affidamenti e della gestione dei contratti di
appalto.
La mancanza nel primo caso di un chiaro ed adeguato sistema di
responsabilità degli operatori coinvolti e l'assenza nel secondo
caso di strumenti adeguati per la qualità e la trasparenza del
rapporto hanno determinato le condizioni oggettive del processo di
degenerazione.
Questo disegno di legge, al di là di qualunque altra
considerazione, punta soprattutto a rimuovere le cause strutturali
che hanno favorito e legittimato un sistema che alla fine ha creato
una situazione di blocco totale di tutto il comparto con le
conseguenze drammatiche che tutti conosciamo. Esso si pone come
base per un reale rinnovamento nel modo di governare, garantendo
pari opportunità agli operatori economici e offrendo un nuovo
dinamismo ad un mercato spesso bloccato da forme di monopolio
inaccettabili.
Un nuovo regionalismo, un federalismo responsabile e solidale ha
bisogno di garantire la massima trasparenza nel funzionamento del
mercato, riservando alla pubblica amministrazione un ruolo di
indirizzo e di controllo finalizzato all'interesse della
collettività.
Lo schema del disegno di legge si presenta come il compendio
delle azioni possibili affidate al sistema pubblico, aventi come
comune denominatore la valorizzazione delle sue funzioni di
indirizzo e controllo sulla realizzazione delle opere pubbliche di
suo interesse. Vi sono norme destinate ad operare sia nei confronti
dell'apparato regionale in senso stretto, sia nei confronti del
sistema produttivo. Si tratta di norme che regolano le funzioni di
coordinamento, indirizzo e controllo sull'attività di progettazione
e realizzazione delle opere pubbliche.
Permettetemi, anche se lo ha già fatto il Consigliere Borre
stamattina, in qualità di presidente di ringraziare tutti i
commissari che hanno dato il loro massimo contributo per migliorare
il testo originariamente presentato, attraverso un'analisi e un
confronto politico improntato sulla massima collaborazione, pur nel
rispetto delle proprie posizioni e convinzioni. Il lavoro è stato
lungo ed impegnativo in quanto la materia affrontata è molto
complessa e delicata e pone le basi per venire in possesso di uno
strumento operativo in grado di garantire la gestione del settore
dei lavori pubblici con la massima trasparenza. A questo proposito
non mi sembra corretto, attraverso le dichiarazioni che vengono
fatte, smontare il lavoro responsabile portato avanti da tutti in
sei mesi di lavoro: non solo le commissioni, ma anche tutti i vari
soggetti interessati sono stati ascoltati più volte, e si è cercato
di recepire le modifiche e i suggerimenti che venivano
apportati.
Evidentemente non sempre si sono potute accogliere tutte le
richieste di modifica che venivano apportate dalle varie categorie
perché, nel momento in cui si andava a predisporre un disegno di
legge che venisse in Consiglio e che potesse raccogliere le
indicazioni da parte di tutti, non poteva essere solo lo strumento
di una parte o dell'altra dei soggetti interessati. Questo disegno
di legge ha cercato, attraverso il lavoro delle commissioni, di
raccogliere le varie istanze nella speranza di approntare uno
strumento idoneo per modificare completamento l'iter seguito fin
qui in questo ambito.
Nel merito devo dire che abbiamo cercato di prestare particolare
attenzione a tutta quella parte che riguardava le specifiche
responsabilità e competenze e a tutta quella parte che, pur nel
rispetto delle norme, favorisse lo sviluppo dell'imprenditoria
locale. Abbiamo cercato di raccogliere tutti i suggerimenti, da
qualunque parte essi fossero arrivati. A tal proposito abbiamo
cercato attraverso numerosi incontri con le varie categorie
interessate, di cogliere i suggerimenti e le perplessità
manifestate, al fine di giungere alla redazione del testo così come
è oggi all'esame del Consiglio.
Credo che nessuno di noi possa pensare che questa legge sia
perfetta e risolva tutti i gravi problemi esistenti nel settore
dell'edilizia; credo anzi che nel momento in cui essa diventerà
operativa, sorgeranno sicuramente delle notevoli difficoltà
applicative, tenuto conto anche dell'attuale situazione
organizzativa degli enti pubblici. Sono convinto che la Banca dati,
l'albo di qualificazione delle imprese, il prezziario regionale
siano tutte cose molto valide sulla carta, ma ci dovrà essere uno
sforzo per riuscire a modificarsi internamente. Bisogna pensare in
modo nuovo e cercare di porre le nostre imprese in condizioni tali
da poter essere attrezzate e qualificate per stare sul mercato e
reggere la concorrenza esterna. A tal proposito basta andare a
leggere le analisi che sono state fatte dai vari organismi, non
ultimo dal Centro Sviluppo, per capire quali sono le cause che
hanno determinato anche la crisi del settore in Valle d'Aosta. Da
queste analisi è emerso un dato molto preciso: che mentre nel resto
d'Italia la crisi è congiunturale, nella nostra regione invece la
crisi è dovuta solo ad un fatto strutturale delle nostre
imprese.
Il futuro quindi si giocherà tutto sulla capacità di riuscire a
qualificare e strutturare le nostre piccole imprese in modo tale da
renderle idonee a gestire una grossa fetta di mercato.
Tra gli obiettivi che si pone la legge vi è anche quello di
riuscire a consorziare le nostre piccole imprese artigianali per
poter operare in più settori, ad es. impiantistica, costruzione
edile, serramenti eccetera, per utilizzare energie che da sole le
singole imprese non riuscirebbero a sviluppare. A tale proposito
bisogna tener conto che la manutenzione occupa in questo momento il
50 percento degli interventi con una previsione sempre maggiore,
addirittura c'è chi ipotizza per i prossimi anni una percentuale
dell'80 percento rispetto a quelli che sono gli interventi della
nuova costruzione. Quindi ci si può rendere conto di cosa
significherebbe se noi, attraverso anche questi meccanismi,
riuscissimo a raggiungere tali obiettivi che sarebbero importanti
non solo in termini economici, ma anche in termini
occupazionali.
Per concludere, ritengo che se saranno lasciati da parte tutte
le perplessità e i dubbi che ancora rimangono e ognuno di noi farà
la sua parte, verranno certamente superati gli ostacoli che
nasceranno ed avremo concorso tutti a rendere la Valle d'Aosta più
competitiva e più economicamente avanzata.
Si dà atto che, dalle ore 16,57, presiede il Vicepresidente
Marco Viérin e che, dalle ore 17,10, presiede il Vicepresidente
Aloisi.
Presidente Ha chiesto la parola il Consigliere Perron.
Perron (UV) J'estime que cette loi représente un des pas le plus
marquant du programme de cette majorité, car il s'agit d'un des
actes les plus marquants que le Gouvernement Viérin présente à
l'approbation de cette assemblée. Il s'agit évidemment d'un
argument important, la Région Autonome de la Vallée d'Aoste dédie
une partie importante de son bilan pour le secteur des travaux
publics, il est donc nécessaire qu'une loi régionale réglemente
sérieusement cette matière.
Si, en introduisant mon intervention, je peux exprimer un
regret, et c'est un regret qui ne peut être attribué à cette
législature et aux conseillers présents: à mon avis une loi qui
discipline la matière des travaux publics aurait dû être présentée
dans d'autres législatures. Dans ce sens la Région n'a pas su
regarder en avant, parce qu'auparavant ce secteur ne ressentait pas
la nécessité d'une règlementation, les travaux étaient suffisants,
il y avait du travail pour tous, certains systèmes avaient pris la
route de l'habitude et cela évidemment faisait contents tout le
monde; mais on aurait dû faire comme a fait par exemple le Trentin
Haut Adige une loi régionale, vu que nous en avons la compétence,
qui discipline cette matière. On aurait introduit à mon avis des
normes dans le passé plus facile, avec un langage juridique plus
compréhensible que celui qui est introduit dans cette loi et dans
certaines parties il est même difficilement compréhensible pour
ceux qui connaissent la matière à fond. On aurait dû donner une
discipline selon les adresses qui étaient celles du législateur
valdôtain en cette matière.
Je dis cela parce qu'on aurait créé un tissu productif plus
fort, peut-être moins fragile aux difficultés, je ne dis pas qu'on
aurait créé un système plus compétitif, parce que pour ceux qui est
de ma connaissance du secteur la dimension et la structuration des
entreprises valdôtaines n'est pas inférieure à celle d'autres
régions ou d'autres réalités italiennes ou européennes. Nous
n'avons pas ou nous n'avons plus évidemment la grande entreprise
qui est à même de concourir pour tous les travaux, mais dans sa
globalité j'estime que le système des entreprises valdôtaines est
compétitif.
Cette fragilité au contraire a été évidente, le système
valdôtain a subi en partie de la même fragilité du système italien
face à une période de difficulté, à un arrêt des travaux, à une
crise, je dirais heureusement, d'une certaine façon de gérer les
appels d'offres. Tangentopoli a marqué la fin d'un système de
pouvoir de certaines élites dans les partis et le bon commencement
d'une reconquête morale de la part des gens. D'autre part
Tangentopoli a représenté le commencement, vu de la part des
entreprises et du secteur des bâtiments, d'une période de crise
pour ce qui était de la main d'oeuvre, de l'occupation, des
investissements, un moment de difficulté non pour les patrons mais
pour la classe ouvrière. Et c'est à Tangentopoli que l'état italien
n'a pas su répondre en temps rapides avec des normes précises pour
faire face aux difficultés, pour faire reprendre vie à un secteur
qui a connu une période d'obscurité à mon avis sans précédent. Même
les différentes versions de la loi Merloni ont jeté les
administrations dans les cahos, dans l'incertitude, ne pouvant pas
prévoir une sérieuse programmation des travaux, même là où il y
avait le programme et même là où il y avait les disponibilités
financières pour investir.
Les différentes lois Merloni, au lieu de donner des adresses
précises, ont arrêté les travaux, ont mis les administrations
publiques dans la condition de ne pas programmer les travaux, de ne
pas donner de la certitude dans un certain domaine, de ne pas
donner des règles compréhensibles et facilement applicables. Un
secteur en particulier a été pénalisé malheureusement, un secteur
que j'estime vital de notre économie, un secteur qui produit, qui
mérite d'être mis dans les conditions de travailler. Finalement
cette loi arrive à l'examen de cette assemblée, nous donnons donc
un jugement positif sur cela, qui peut se donner donc des règles
propres, précises pour ce qui est du domaine des travaux publics
dans notre Vallée. Cette loi a connu un travail préparatoire de
confrontation avec les catégories des entrepreneurs, avec les
syndics, avec les organisations syndicales, avec les associations
des professionnels, qui a duré presque une année.
Donc un travail sérieux, très approfondi, de confrontation avec
les différentes catégories qui doivent successivement appliquer
cette loi, un travail de confrontation pour arriver à élaborer un
produit qui puisse réglementer les différents aspects du travail, à
partir de sa naissance jusqu'à l'adjudication et à sa vérification
a été fait. Si une remarque peut être avancée, elle est à mon avis
quant à la complexité de cette loi, même pour ce qui est le langage
juridique, peut-être elle aurait pu être écrite un peu plus
simplement.
Elle posera quelques problèmes d'application notamment aux
communautés locales. Je crois cependant qu'une certaine phase
historique, qui était à l'insigne de l'absence des règles, doit
être dépassé. Nous devons introduire un système qui signifie
transparence, légalité, compétitivité entre entreprises, et si
possible en sauvegardant et en valorisant les entreprises
valdôtaines pour des raisons qui me paraissent évidentes.
Nous devons donner donc une nouvelle phase à la gestion publique
des entreprises, des appels d'offres, cela me fait partie de
l'évolution des temps, des changements de la société comme de la
politique, mais tout en fixant des règles - je le souligne encore
une fois - on aurait pu faire quelque chose d'un petit peu plus
lisible. Je voudrais rappeler que même pour ce qui était de la loi
Merloni différentes associations ont fait des remarques quant à sa
complexité. En tout cas j'estime que le contenu des articles va
dans un sens correct, l'adresse politique que nous donnons avec
l'approbation de cette loi va dans le sens de poser une des
conditions pour permettre une certaine reprise du secteur des
bâtiments.
J'ai dit une, parce que j'estime que le nombre des travaux que
l'on introduit sur le marché est une condition importante, mais
elle n'est pas suffisante pour donner de l'oxygène à un secteur qui
est en crise. Il faut fixer aussi des règles claires, précises,
faciles, bien définies et sûres pour la gestion des adjudications.
J'estime qu'une course sauvage à l'adjudication exclusivement pour
faire travailler les moyens de l'entreprise est une politique qui à
la longue porte exclusivement à la mort de l'entreprise.
Le groupe de l'Union Valdôtaine donne un avis positif sur cette
loi parce que nous devons mettre et la publique administration et
les entreprises dans la condition de travailler avec sérénité et
avec des adresses claires. J'estime que là c'est un devoir du
législateur et de la classe politique. Cette loi, même si elle
arrive un peu en retard, représente une réponse peut-être partielle
que ce Gouvernement veut donner pour qu'il y ait une reprise de ce
secteur fondamental de notre économie.
Nous avons fait un fondamental pas de l'avant qui sanctionne la
volonté de cette majorité de marcher vers une plus forte autonomie
de notre région, en exerçant un précis pouvoir que nous avons, une
précise compétence que nous avons même dans ce secteur.
En souhaitant qu'avec cette loi nous fixions des normes précises
pour ce qui est le travail que doivent faire les publiques
administrations, en souhaitant qu'avec cette loi nous puissions
donner une réponse positive pour ce secteur vital de notre
économie, pour que ce secteur puisse reprendre vie, se renforcer,
mieux se restructurer, être compétitif pour affronter la
concurrence extérieure, je donne l'avis favorable du groupe de
l'Union Valdôtaine.
Presidente Ha chiesto la parola il Consigliere Chiarello.
Chiarello (RC) Che è una legge importante penso che l'abbiamo
capito tutti; che oggi il Consiglio abbia anche altri problemi è
altra cosa.
Su un punto non sono d'accordo con Perron: questa secondo me è
la legge del Consiglio Stévenin, non della maggioranza Viérin.
Volevo dire questo...
Presidente ... è il ruolo del Consiglio...
Chiarello (RC) ... è il ruolo del Consiglio, una maggioranza può
anche dire: abbiamo fatto questa scelta, però io mi sento di aver
partecipato e di dire che questa legge è importante.
Perron ha detto che si doveva fare prima; non si è fatta perché
non si voleva fare, perché andava bene quella giungla di regole che
c'era prima. Secondo me questo Consiglio ha anche deciso che era
ora di farla, certamente su suggerimento della maggioranza, ma non
vorrei solo sentir dire sempre e solo la maggioranza.
Prima qualcuno ha fatto degli sbrodolamenti sulle commissioni;
le commissioni secondo me hanno fatto solo il loro lavoro, in
questa legge lo hanno fatto abbastanza a fondo. Non dico che questa
legge sia la migliore che si potesse fare, tutti hanno posto degli
accenti sulle zone d'ombra che vi potranno essere; io me la sono
letta diverse volte, rispetto alla prima stesura intanto sono
diminuite le pagine, e poi ci sembra di aver fatto un qualcosa di
più chiaro.
Anch'io ho i miei dubbi sulla grossezza di questo pacco, su
quelle 96-98 pagine, però vorrei ricordare che leggendo l'indice
iniziale ci sono le divisioni delle varie competenze: quello che
spetta alla politica bisognava scriverlo, quello che spetterà agli
amministratori locali è solo la loro parte, mentre la
programmazione politica dovrà farla la maggioranza e verrà
approvata da questo Consiglio, quindi le autonomie locali e i vari
sindaci non avranno grosse difficoltà, probabilmente non dovranno
neanche leggerla quella parte.
L'altra volta ho chiesto la sospensione di questa legge,
probabilmente sono stato l'omino cattivo, ma volevo solo precisare
che giovedì scorso sono arrivati 90 emendamenti in commissione, per
cui avevo i miei dubbi sulla discussione della legge in Consiglio e
penso che i dubbi fossero giustificati.
Nell'ultima riunione di commissione mi sono astenuto perché si
parlava di una lettera dei sindaci che avrebbe fatto dei rilievi a
questa legge; al momento, nonostante l'abbia chiesta in commissione
e mi sia astenuto, quella lettera non l'ho ancora vista. Se posso
muovere dei rilievi, è per dire che non siamo messi in condizione
di poterli fare. Mi sembra che i sindaci in quella lettera abbiano
fatto dei rilievi sulla legge, siccome quella lettera l'avevo
chiesta in commissione, mi aspettavo che arrivasse.
Ritengo in ultimo che non sia soltanto la legge a togliere del
tutto gli appalti strani, i vari soldi pagati per gli appalti, ma
anche il buon senso di certi amministratori; continuo a dire che la
legge non può di per sé andare a sanare tutto quello che di male
c'era prima, perché fra cinque o sei anni diremo che era
modificabile. Come ha detto il Vicepresidente Viérin (e in questo
lo appoggerò), fra un anno dovremo impegnarci come commissione a
vedere quello che non andrà della legge, perché sono convinto che
per adesso abbiamo fatto il meglio possibile.
Presidente Ha chiesto la parola l'Assessore al bilancio e
finanze, Lévêque.
Lévêque (Ass.tec.) Solo per presentare tre emendamenti di
carattere formale, che saranno distribuiti a tutti e che illustro
brevemente.
Il primo precisa meglio all'articolo 32, lett. b), relativo alle
varianti e alle perizie suppletive, le somme disponibili dopo
l'applicazione di una legge già in vigore, la finanziaria di due
anni fa, che prevede la riduzione di impegno in sede di
aggiudicazione.
Secondo emendamento. Il testo all'articolo 45, comma 2, poteva
creare l'equivoco che dovesse esserci una percentuale unica
relativa ai costi di progettazione per ogni singolo intervento. Con
la proposta di modifica si lascia fermo il tetto del 10 percento,
ma non si crea l'equivoco che possa esserci una unicità di
percentuali sui diversi interventi.
Infine con il terzo emendamento, relativo al comma 4
dell'articolo 46, là dove si prevede che per gli incarichi di
servizi di ingegneria e di architettura questa legge prevalga sulla
legge 47, si propone di sopprimere gli altri studi previsti dal
ciclo di progettazione, per mantenere per studi e consulenze lo
stesso regime previsto dalla legge 47.
Presidente Ha chiesto la parola il Consigliere Ferraris.
Ferraris (GV-PDS-SV) Credo che abbia comunque un senso
intervenire su questa legge, anche se oggi, come ricordava qualcuno
prima di me, forse si è anche distratti da altre questioni; dicevo
ha un senso perché questa è una legge che consente l'esercizio di
una potestà legislativa primaria della Regione in un momento in cui
queste questioni saranno sicuramente all'ordine del giorno di un
prossimo parlamento, quando si affronteranno le regole, e credo
anche che la possibilità di esercitare una potestà legislativa
significhi marcare in modo chiaro e preciso l'autonomia di questa
regione.
Le norme che andremo ad approvare, o quanto meno che verranno
sottoposte alla votazione, rappresentano un punto di riferimento,
di una elaborazione che è stata indubbiamente complessa e
complicata, di una normativa che comunque sarà un punto di
riferimento per questa regione. Aveva ragione il Consigliere Borre
quando diceva che questo è un punto di partenza, quindi sono
d'accordo quando si dice che ci deve essere un forte monitoraggio
di questa legge e che si deve sperimentarla e vedere quali sono i
correttivi che è necessario mettere in atto.
Questa è una legge che riguarda un settore, quello dei lavori
pubblici, che è un settore importante per quanto riguarda il dato
economico: è un settore in cui mediamente negli anni si spendono
dai 150 ai 200 miliardi di lire in lavori pubblici da parte degli
enti pubblici e della regione, ha un forte rilievo occupazionale in
quanto sono quasi 6000 gli addetti che lavorano in questo settore,
sono prevalentemente persone residenti in Valle d'Aosta, con una
forte concentrazione di imprese artigiane di piccole
dimensioni.
L'importanza del settore è indubbia. Credo anche che questa
legge debba cominciare ad affrontare alcune problematiche che sono
anzitutto quelle legate al fatto che sarebbe interessante fare una
analisi rispetto sia alla concentrazione degli incarichi per quanto
riguarda i professionisti, sia l'assegnazione degli appalti per
quanto riguarda le imprese. Non so se siano mai state fatte analisi
di questo genere, ma sarebbero indubbiamente interessanti perché
credo che quasi il 50 percento degli incarichi che riguarda gli
architetti e gli ingegneri, per le imprese forse la cosa è un po'
diversa, va nelle mani di pochissimi professionisti. Questo secondo
me pone - ed è indubbiamente una questione che rimane aperta così
come è definita la legge - la necessità di affrontare questo
problema anche prevedendo una rotazione degli incarichi per quanto
riguarda i professionisti e la necessità di andare in questa
direzione, che significa anche una crescita complessiva di questo
settore.
Credo infatti che uno degli obiettivi che si pone la legge è
quello di tenere conto di una normativa che è in evoluzione a
livello nazionale ed europeo, e questo comporta la necessità di una
qualificazione del settore a livello regionale. Credo che il
protezionismo di per sé non sia una soluzione ai problemi della
regione, ma non credo che lo sia neppure uno sfrenato liberismo;
quello che viene fatto con questa legge è accompagnare con
attenzione e verificare sul campo uno sviluppo del settore.
C'è da dire che uno dei principi che viene introdotto nella
legge è quello innanzitutto della programmazione degli interventi
dei lavori pubblici e la possibilità (e questo è un merito del
lavoro che è stato fatto dal Consiglio rispetto al testo
originario) di assegnare un ruolo decisionale al Consiglio riguardo
sia al piano regionale dei lavori pubblici sia al programma
regionale operativo.
Alcune indicazioni vengono fatte anche per quanto riguarda il
coinvolgimento degli enti locali: forse da questo punto di vista
sarebbe stato meglio fare qualcosa di più, ma credo che
nell'insieme la legge rappresenti un equilibrio fra diverse
esigenze che possa trovare un sostanziale assenso.
Per quanto riguarda le questioni da completare, ne rimangono
ancora alcune. Andrà definito da parte della Giunta il valore della
soglia dei lavori di interesse regionale, e bisognerà tenere conto
del fatto che ci troviamo in una regione in cui c'è stata una forte
frammentazione degli appalti, per cui la definizione di questa
soglia andrà fatta con molta attenzione. Anche la normativa per
quanto riguarda l'affidamento degli appalti sotto la soglia
comunitaria necessita di un'ulteriore definizione: sono previsti 13
mesi per la definizione delle norme per quanto riguarda
l'accertamento delle anormalità. Credo comunque che da questo punto
di vista ci sia ancora uno spazio per quanto riguarda questioni da
definire.
Altre questioni che rimangono aperte e che necessiteranno di una
definizione sul campo riguardano anzitutto la questione della
direzione lavori: è importante in questo campo il ruolo
dell'amministrazione regionale, però ci troviamo in una situazione
in cui abbiamo troppi cantieri che sono diretti in contemporanea
dagli stessi dipendenti regionali, cioè diventa difficile
controllare contemporaneamente dai 5 ai 10 cantieri, praticamente
impossibile, quindi si tratta di potenziare da questo punto di
vista il ruolo di controllo che deve essere svolto dalla regione
stessa.
Quello che alla fine ci aspettiamo tutti da questo tipo di legge
è che, dopo averla definita complessa, perché oltre alle norme di
carattere legislativo ci sono anche delle norme che riguardano il
regolamento, dopo aver scritto se non ricordo male 94 o quante sono
le pagine di questa legge, quello che ci aspettiamo - dicevo - è
che oltre ad avere una maggiore trasparenza per quanto riguarda
l'aggiudicazione degli appalti, ci sia la possibilità di ridurre i
tempi fra quella che è l'approvazione, l'aggiudicazione e l'inizio
dei lavori.
Oggi ci troviamo in una situazione in cui mediamente nella
Regione Valle d'Aosta ci vuole un anno, un anno e mezzo fra
l'approvazione e l'inizio dei lavori. Credo che farà un effetto
positivo questa legge, se riuscirà a ridurre questi tempi, perché
uno dei problemi delle amministrazioni è che una Giunta decide
un'opera e quella successiva poi la realizza. Se riusciremo ad
andare ad una riduzione dei tempi, rendere più efficienti le
procedure e puntare anche ad una qualificazione del settore, avremo
ottenuto un risultato positivo.
Ora, una legge non ha degli effetti miracolistici, ma si va
sicuramente in questa direzione. Si tratta di attuarla, sapendo che
ci sono preoccupazioni da parte di diverse categorie interessate,
però applicandola sapendo che con il confronto con queste categorie
si va a sperimentare sul campo questa legge con spirito molto
laico, per vedere di fare i miglioramenti che in corso d'opera si
renderanno necessari. Certo, non per renderla di fatto inefficace,
ma per renderla più efficiente ed efficace.
Con queste precisazioni annuncio che ci sarà un voto positivo
alla legge da parte del gruppo del PDS-Gauche Valdôtaine.
Presidente Ha chiesto la parola il Consigliere Borre.
Borre (UV) Solo per chiedere un attimo di sospensione, perché
l'Assessore Lévêque presenta tre emendamenti che sono stati
bocciati in commissione. Forse avevamo capito male allora, quindi
gradirei adesso capire perché vengono ripresentati per poterli
accettare. Se abbiamo capito male in commissione, faremo
retromarcia in aula.
Presidente C'è una richiesta di 5 minuti di sospensione.
Si dà atto che la seduta è sospesa dalle ore 17,34 alle ore
17,44.
Presidente Riprendiamo i lavori, siamo sempre in tema di
discussione generale.
Ha chiesto la parola il Consigliere Borre.
Borre (UV) La spiegazione fornitaci dall'Assessore Lévêque ci ha
fatto capire l'importanza degli emendamenti, quindi li accettiamo.
C'erano delle incomprensioni forse fra uffici, non nostre, che sono
state chiarite oggi dall'Assessore.
Si dà atto che, dalle ore 17,51, riassume la Presidenza il
Presidente Stévenin.
Presidente Altri che intendono intervenire? Se nessuno chiede la
parola, dichiaro chiusa la discussione generale.
Ha chiesto la parola l'Assessore ai lavori pubblici,
Lavoyer.
Lavoyer (ADP-PRI-Ind) Innanzitutto ringrazio i colleghi
consiglieri che sono intervenuti, mi corre l'obbligo di dare alcune
risposte puntuali su alcuni aspetti che sono stati posti in
rilievo, in particolare dal Consigliere Viérin.
Sulla presa di posizione dei sindaci, come è già stato detto dal
Consigliere Viérin, è stato immediatamente organizzato un incontro,
nel corso del quale abbiamo approfondito i temi che secondo loro
non erano chiari o erano dubbi, anche se per la verità non sono
state fatte delle osservazioni puntuali, ma solo generiche sulla
complessità e sulla voluminosità del testo. D'altro canto da mesi
parliamo di questo aspetto ed abbiamo sempre sottolineato che è
stata una scelta quella di fare un testo unico che comprendesse
anche la normativa nazionale e le parti dei regolamenti Cee, ai
quali il testo di legge deve sottostare. Il testo per di più
comprende anche tutta una parte di regolamento, quindi non vi sarà
un regolamento allegato al testo della legge, cosa che invece
avverrà in campo nazionale sulla Merloni; questo fa sì che il testo
sia piuttosto voluminoso, però è di facile consultazione.
Per quanto attiene alla lettera dei sindaci e anche ad alcune
prese di posizione di direttivi di ordini professionali, non posso
far altro che sottolineare che il metodo che abbiamo adottato per
arrivare alla concretizzazione di questo testo, proprio perché ci
rendevamo conto della importanza di questo testo legislativo, è
stato un metodo dove la concertazione è stata massima.
E' stato istituito un gruppo di lavoro dove tutte le categorie,
prevalentemente quelle che erano maggiormente interessate a questo
provvedimento di legge, sono state coinvolte. Abbiamo fatto un
lavoro lungo sei mesi, dove c'è stato un confronto serrato, dove si
sono approfonditi tutti gli aspetti, dove si è cercato il più
possibile di adeguare alla normativa nazionale ed europea alla
quale dobbiamo comunque sottostare, la parte dove la competenza
della Regione Autonoma Valle d'Aosta è competenza primaria a quella
che è la realtà socio-economica e dell'imprenditoria locale nel
settore a livello regionale.
Quindi a me pare che il metodo sia stato estremamente corretto.
Al termine di questo lavoro lungo e complesso è stato da parte di
tutti i componenti il gruppo firmato un verbale, nel quale comunque
si approvavano le linee che stanno alla base del testo di legge. E'
chiaro che la funzione del gruppo era una funzione prettamente di
supporto e di preparazione e non poteva sostituirsi alla funzione
legislativa, che non può essere che quella delle commissioni e del
Consiglio regionale. Quindi il testo che è oggi all'approvazione
del Consiglio è un testo che comunque è stato esaminato da tutte le
categorie interessate ed è un testo che è stato in modo
approfondito esaminato, come è stato esaminato da coloro che mi
hanno preceduto, dalle commissioni competenti.
Sono convinto che con questo testo andiamo a mettere ordine in
una materia estremamente complessa, andiamo a dare delle certezze
anche agli operatori che adesso seguono il ciclo dei lavori
pubblici.
Per quanto attiene le perplessità che sollevava il Consigliere
Viérin sulla figura del coordinatore, come ho già avuto occasione
di dire in commissione, a me pare che il Consigliere Viérin
continui ad avere una grossa confusione in materia, nel senso che
al di là del fatto che la responsabilizzazione del coordinatore del
ciclo all'interno dell'amministrazione regionale o dell'ente locale
va nella direzione di una modernizzazione dell'amministrazione
regionale, è sulla linea anche della legge 45, dove vi è una chiara
e netta distinzione fra quelle che sono le decisioni politiche e
quella che è la funzione operativa che deve essere competenza
specifica con responsabilità da parte dell'ente burocratico.
Sugli aiuti esterni, o le consulenze esterne, o le società di
servizi, si fa una confusione con quelli che sono gli incarichi di
progettazione con le eventuali consulenze di supporto di cui il
singolo coordinatore del ciclo può di volta in volta avvalersi,
motivando alla Giunta o al sindaco qualora il coordinatore sia
dipendente di un ente locale, dell'impossibilità da parte della
struttura di far fronte agli impegni. Però teniamo conto che questa
è una consulenza che avviene già oggi, non è una novità da questo
punto di vista; la novità è la responsabilizzazione e la
incompatibilità che hanno queste consulenze esterne per quanto
riguarda tutto quanto può attenere il ciclo del lavoro oggetto
della consulenza stessa. Ma secondo me è un ruolo minimale, non è
un ruolo estremamente importante.
E poi le consulenze esterne, e qui mi collego all'ultima
osservazione che aveva fatto il Consigliere Viérin sull'ufficio di
coordinamento, non si sostituiscono all'ufficio di coordinamento
nella fase di programmazione, sono di supporto; la responsabilità
rimane a carico del coordinatore del ciclo sia che sia a livello di
responsabilità all'interno dell'amministrazione regionale o
dell'ente locale. Nella sostanza, la responsabilità è a carico del
dipendente, non può essere a carico del consulente esterno. Ma la
funzione del coordinatore del ciclo rispetto alla consulenza
esterna non è quella della programmazione o delle scelte politiche,
è quella di avere un supporto dal punto di vista tecnico su delle
scelte politiche che sono state fatte a monte dal consiglio o dalla
giunta.
Questo va proprio nella direzione di andare incontro alle
difficoltà dei piccoli comuni; questo è un aspetto rimodulato, lo
prevede anche la 109, proprio per andare incontro alla difficoltà
che ha il piccolo comune che in pianta organica a volte ha il
segretario part-time, il tecnico comunale anche in consorzio con
più comuni: se deve appaltare due o tre lavori non è più in grado
di farlo, perché il coordinatore del ciclo al suo interno non si
può prendere la responsabilità di seguire 3-4 lavori
contemporaneamente. Allora andiamo a togliere dell'autonomia ai
comuni, proprio nel momento in cui con un'altra legge regionale
abbiamo responsabilizzato i comuni con un decentramento di risorse
certe. Questo è il primo aspetto.
Il secondo aspetto è una scelta anche politica, che è quella di
evitare il rigonfiamento delle piante organiche, sia a livello
regionale, sia a livello degli enti locali.
Quindi a me pare che questa scelta, al di là del fatto del
limite da fissare temporale, sia una scelta corretta, non sia una
scelta che va nella direzione di dare delle responsabilità
all'esterno che sono invece strettamente di competenza
dell'amministrazione o regionale o locale.
Sull'articolo 18 delle manutenzioni: certo è macchinoso e
complesso programmare la manutenzione, però penso che sia una
responsabilizzazione indispensabile non solo per l'amministrazione
regionale, ma anche per gli enti locali; nel momento in cui abbiamo
un patrimonio pubblico importante per la realizzazione del quale si
spendono denari di tutti, è anche importante prevedere una
manutenzione. Le spese che vengono previste per la manutenzione
sono comunque delle spese corrette, perché evitano interventi o di
manutenzione straordinaria o interventi successivi proprio perché è
mancata una programmazione costante di manutenzione. Vediamo
edifici costruiti recentemente che dopo 4-5 anni già a volte
assumono degli aspetti che sono negativi anche dal punto di vista
della immagine.
Quindi penso che questa scelta di inserire una programmazione
precisa della manutenzione del patrimonio pubblico
dell'amministrazione sia una scelta corretta, soprattutto anche
perché questo tipo di mansione sarà fatto prevalentemente da quella
che è una categoria che opera in un settore molto particolare in
Valle d'Aosta, proprio per la distribuzione che abbiamo della
popolazione sul territorio, una popolazione di 110mila abitanti
distribuita su 74 comuni, che è quella degli artigiani.
Il compito della manutenzione sarà un compito dove anche la
possibilità, dal punto di vista della norma, dell'assegnazione
dell'appalto potrà essere negoziata nel senso che bisognerà tener
conto dell'organizzazione dell'impresa, dell'organizzazione della
cellula artigianale, del numero di dipendenti, della posizione
geografica in cui si trova la ditta stessa. Quindi a me pare che
anche da questo punto di vista i rilievi fatti da Viérin siano
piuttosto deboli.
Sull'albo regionale non ho capito la critica inerente la Giunta
che sceglie i criteri, depenna gli iscritti; cioè, mi pare che la
legge sia chiara, nel senso che la legge prevede la consulta che
non può che dare degli indirizzi alla Giunta, ma è la Giunta che
deve deliberare. Questa non può essere un organo esterno
all'amministrazione regionale che prende delle decisioni sui
criteri, nei quali deve essere fatto l'albo regionale. Mi pare che
da questo punto di vista sia chiaro. Il fatto poi di depennare o
meno un iscritto nell'albo regionale è un fatto dovuto, perché
vengono a mancare i requisiti previsti, è un fatto oggettivo non
certamente discrezionale del Presidente della Giunta o della Giunta
stessa, però l'atto non può essere delegato ad organismi esterni
all'amministrazione regionale.
A me pare che le osservazioni più puntuali fatte dai consiglieri
siano un po' queste; penso di aver risposto indirettamente anche
all'osservazione di Chiarello sulla complessità del testo.
Infine, il Consigliere Ferraris parlava della rotazione degli
incarichi; adesso con la nuova impostazione di pubblicità degli
incarichi viene fatta una griglia preventiva dagli uffici per gli
incarichi nei quali non deve esistere necessariamente una
competenza specifica rilevata, e l'orientamento della Giunta
regionale è quello di tenere conto anche di una certa
ridistribuzione degli incarichi stessi. Quindi da questo punto di
vista penso che ci stiamo già muovendo in quella direzione.
Possiamo affermare che la proposta in esame oggi costituisce un
quadro normativo completo, atto a governare l'insieme degli
investimenti che la Regione Valle d'Aosta intende destinare alla
realizzazione di opere pubbliche o di interesse pubblico, ovvero
alla manutenzione del patrimonio esistente e alla sua
valorizzazione.
Inoltre, la proposta in esame è stata organizzata in modo da
ricomprendere anche il regolamento, in quanto la disciplina
statutaria della Regione Autonoma Valle d'Aosta non prevede
particolari vantaggi di celerità e di flessibilità per
l'approvazione degli atti regolamentari. Tutto ciò spiega il volume
e la pedanteria della norma, che in compenso assume il valore della
completezza.
In considerazione della portata innovativa della norma e
dell'impatto che l'entrata in vigore della legge comporta, la
proposta in esame prevede: la non applicabilità ai lavori pubblici
i cui cicli di realizzazione sono già avviati, è sufficiente che
sia già stata affidata la progettazione preliminare, per i quali si
continuano ad applicare le norme in vigore al momento del loro
avvio; un regime transitorio pari a 12 mesi, durante i quali la
Giunta regionale dovrà provvedere ad organizzare la propria
attività di pianificazione, programmazione e a dare attuazione a
tutti gli strumenti di supporto previsti dalla legge, affinché la
legge stessa possa trovare agevole applicazione.
Gli elementi qualificanti della legge in discussione sono
riscontrabili nell'enunciato dell'articolo 1, finalità della legge:
l'esercizio dell'attività amministrativa in materia di opere e
lavori pubblici secondo criteri di efficienza ed efficacia, nel
rispetto delle garanzie di qualità progettuale ed esecutiva, della
certezza dei risultati, della uniformità dei comportamenti e
dell'utilizzo di procedure improntate a tempestività, trasparenza e
correttezza. Il che significa dare attuazione ai principi dettati
dall'articolo 97 della Costituzione tramite la razionalizzazione
sia della spesa pubblica per investimenti, che dei comportamenti
dei soggetti coinvolti nel processo di realizzazione del lavoro
pubblico, siano essi interni che esterni all'amministrazione.
Poiché la premessa che sottintende all'intera legge è quella di
passare da una logica di spesa per la realizzazione di lavori
pubblici ad una logica di investimento, la legge è strutturata in
modo tale da governare l'intero ciclo di realizzazione del lavoro
pubblico, esaltando il ruolo della pubblica amministrazione quale
committente di opere pubbliche, perché il ruolo che la Regione
esercita nella realtà economica della Valle d'Aosta è importante
per la definizione del prodotto interno lordo.
A mio avviso una legge regionale in materia di lavori pubblici
ha quindi l'obbligo di essere uno strumento operativo idoneo ad
assicurare il buon governo di tutti i lavori pubblici che insistono
sul territorio regionale.
Quale strumento operativo la legge regionale proposta organizza
il ciclo di realizzazione di un lavoro pubblico, individua i
soggetti coinvolti nello sviluppo del ciclo e governa l'intero
ciclo di realizzazione attraverso l'attribuzione di obblighi e di
responsabilità.
Il ciclo di realizzazione di un lavoro pubblico è stato
schematizzato nelle seguenti fasi: individuazione dei bisogni, la
pianificazione; definizione della spesa, la programmazione; la
progettazione che sottintende alla realizzazione dell'intervento
stesso e l'esecuzione, realizzazione fisica delle opere;
valutazione dei risultati; collaudazione e accettazione delle
opere.
In ogni fase sono coinvolti sia i soggetti interni
all'amministrazione, che svolgono il ruolo di alta sorveglianza
attraverso il coordinatore del ciclo, che soggetti esterni
all'amministrazione, progettisti, imprese, fornitori, collaudatori,
che sono scelti in base alla loro capacità, procedure di
affidamento e scelta del contraente.
In particolare, la proposta di legge in esame si propone di:
promuovere atteggiamenti operativi più rispondenti alle esigenze
del buon investimento, riprendendo ed aggiornando la legge
fondamentale del 1865 ed il relativo regolamento del 1895, che a
tutt'oggi rappresentano le uniche leggi relative agli aspetti
organizzativi e gestionali di un lavoro pubblico; adeguare
l'organizzazione delle amministrazioni committenti di opere
pubbliche della regione Valle d'Aosta, prevedendo la gestione
dell'intero ciclo di realizzazione del lavoro pubblico, affidato
alla competenza specifica di un coordinatore; stimolare le
amministrazioni a svolgere il ruolo fondamentale di committenza di
opere pubbliche, soprattutto nella pianificazione, nel
coordinamento degli investimenti e nel controllo della loro
economicità, al fine di creare un mercato di riferimento certo e
trasparente, capace di attrarre finanziamenti privati per la
realizzazione delle opere pubbliche (il project financing è
un'altra delle novità di questo testo di legge); attribuire agli
studi e ai vari livelli di progettazione: preliminare, definitiva
ed esecutiva, il corretto ruolo di strumenti efficaci per il
raggiungimento degli obiettivi che la pubblica amministrazione si è
preposta; definire il ruolo dei soggetti coinvolti nel ciclo di
realizzazione del lavoro pubblico, tenendo separati quelli propri
dell'esercizio della funzione pubblica interna all'amministrazione
da quelli specialistici, che possono essere acquisiti anche
all'esterno dell'amministrazione; regolamentare ed uniformare le
modalità di scelta del contraente esterno, sia che si tratti di un
appaltatore di un lavoro o di un servizio attinente alla
architettura o all'ingegneria; garantire efficacia al sistema
valdostano dei lavori pubblici, ridefinendo un ruolo della regione
autonoma Valle d'Aosta come committente di opere pubbliche,
precisando le competenze degli organi regionali e soprattutto
prevedendo la istituzione della struttura centrale di coordinamento
con il compito di coordinare l'attività connessa ai cicli di
realizzazione dei lavori pubblici, istituendo inoltre una Banca
Dati Osservatorio regionale quale strumento informativo di tutta
l'attività svolta sul territorio regionale, al fine di dare
visibilità totale all'azione amministrativa in materia di spesa per
investimenti pubblici.
Tale Banca Dati Osservatorio dovrà gestire anche l'elenco prezzi
e i costi parametrici applicabili in Valle, assicurandone il
continuo aggiornamento; creare un nuovo sistema industriale di
riferimento basato sulla certificazione di qualità; aumentare la
capacità di investimento per opere pubbliche attraverso
l'attrazione di capitali privati (il project financing), perché
tale obiettivo possa essere raggiunto e non rimanga solo argomento
di dibattito nei convegni è indispensabile dare certezze
all'investitore privato, attraverso un recupero della capacità
della committenza pubblica di identificare i bisogni in modo
organico e trasparente, sostituendo la logica di programmazione
alla logica della costante emergenza, e soprattutto governando i
tempi di risposta.
Questa legge, quindi, è un punto di partenza; infatti durante
tutto il periodo di transitorietà previsto dalla legge è
indispensabile predisporre gli strumenti operativi previsti dalla
legge stessa, il capitolato generale, gli schemi tipo dei
capitolati d'oneri, l'albo regionale di preselezione, l'elenco
prezzi elementari, l'elenco regionale dei collaudatori, i bandi
tipo di servizi, programmi di manutenzione, le modalità di
certificazione. Infine, occorrerà armonizzare l'applicazione della
presente legge con le esigenze dei lavori pubblici relativi ai beni
culturali, tenendo presente la loro peculiarità.
Rimane ancora da ricordare che la legge proposta prevede forme
di collaborazione fra enti locali, al fine di dare supporto ai
comuni più piccoli e meno organizzati. Ma perché le amministrazioni
possano coglierne in maniera adeguata l'importanza, è necessario
promuovere un'attenta e precisa informazione.
Concludendo, posso senz'altro affermare che con l'approvazione
del presente testo di legge si concretizza un altro impegno
programmatico di grossa importanza e rilievo socio-economico della
Giunta Viérin e del Consiglio regionale: dopo anni di parole,
finalmente anche la regione Valle d'Aosta avrà la sua legge sui
lavori pubblici.
Presidente Avant de passer à l'examen de l'ordre du jour
présenté par M. Marco Viérin, je tiens à donner la bienvenue au
Sén. Dujany, qui aujourd'hui nous fait l'honneur d'être ici avec
nous.
Nous avons appris par la presse de sa décision de ne plus être
candidat aux prochaines élections politiques.
Je tiens, au nom du Conseil régional mais je pense de pouvoir
dire même au nom de toute la communauté, le remercier pour le
travail qu'il a fait dans l'intérêt de la Vallée d'Aoste et pour la
collaboration qu'il a eu avec le Conseil régional, avec les groupes
du Conseil et avec la Présidence.
On peut passer à l'examen de l'ordre du jour présenté par M.
Viérin Marco.
La parole à l'Assesseur des travaux publics, Lavoyer.
Lavoyer (ADP-PRI-Ind) Ho esaminato attentamente questo ordine
del giorno e visto già l'impegno che era stato sollecitato dal
presidente della commissione, Borre, nonché relatore della legge,
dove chiedeva l'istituzione di un gruppo di lavoro che
costantemente seguisse l'evoluzione dell'applicazione della legge
stessa; visto che abbiamo previsto 12 mesi di norma transitoria;
considerato l'impegno preso in commissione da parte della Giunta e
quindi del Consiglio, qualora a livello nazionale vi siano delle
modifiche all'attuale legislazione, che vadano in direzione di
individuare delle maglie meno restrittive, di esaminare la
possibilità di modificare ed integrare il testo di legge stesso,
posso prendere l'impegno (che penso sia l'impegno della Giunta) di
rivedere il testo di legge qualora si verifichi una di queste
situazioni.
A me pare che questo ordine del giorno sia abbastanza inutile,
l'impegno c'è, quindi chiederei al Consigliere Viérin di
ritirarlo.
Presidente Ha chiesto la parola il Vicepresidente Marco
Viérin.
Viérin M. (PpVA) E' vero, gli impegni sono stati presi oggi e
anche in sede di commissione, però sovente agli impegni poi non
succedono i fatti.
Comunque visto che l'impegno è stato espresso sia da Borre che
da Parisi, presidenti delle commissioni competenti, ritiro l'ordine
del giorno.
Presidente Nous prenons acte que l'ordre du jour est retiré. On
passe à l'examen du projet de loi. On examine le texte des
commissions du 7 mars 1996.
Pongo in votazione l'articolo 1:
Presenti, votanti e favorevoli: 28
Presidente Pongo in votazione l'articolo 2:
Presenti, votanti e favorevoli: 28
Presidente Pongo in votazione l'articolo 3:
Presenti, votanti e favorevoli: 28
Presidente All'articolo 4 vi è l'emendamento presentato dal
Vicepresidente Marco Viérin, che recita:
Emendamento Comma 7 - dopo le parole "lavoro pubblico, il
coordinatore", inserire "nei primi 5 anni dalla data di
applicazione della presente legge";
Ha chiesto la parola il Vicepresidente Viérin Marco.
Viérin M. (PpVA) Come avevo detto prima, condividiamo le
finalità della legge, ma ci sono troppe stranezze ancora in questo
disegno di legge. Si poteva sicuramente snellire di più tale testo
proprio perché abbiamo competenza primaria.
Propongo con questo emendamento di sostituire le parole "lavoro
pubblico, il coordinatore" con l'inserimento di "nei primi 5 anni
dalla data di applicazione della presente legge"; e rispondo subito
alle deduzioni dell'Assessore in merito a fissare un tempo ben
determinato per l'utilizzo degli aiuti al coordinatore. Prima non
ho detto che questo serve a scaricare completamente la
responsabilità sulle società di servizi, ma ho detto che questa
potrebbe essere una via che poi soddisfa le amministrazioni
pubbliche sia come dirigenti che come pubblici amministratori,
portandole ad utilizzare le società di servizi per anni ed anni,
senza definire e fissare dei tempi che impongano alle
amministrazioni di prepararsi ad utilizzare le proprie risorse.
Quindi è inutile che parliamo di riqualificazione dei settori
pubblici, degli uffici pubblici e poi diamo loro delle vie di fuga.
Questa intenzione l'ha manifestata anche il legislatore in merito
alla legge Merloni nazionale.
Quindi pongo questo emendamento alla votazione del
Consiglio.
Presidente Ha chiesto la parola l'Assessore ai lavori pubblici,
Lavoyer.
Lavoyer (ADP-PRI-Ind) Solo per affermare che questo emendamento
non è una novità, d'altro canto il testo è il testo delle
commissioni, queste argomentazioni il Vicepresidente Viérin le ha
già fatte in commissione, le commissioni competenti hanno ritenuto
di non accettare questo suggerimento, quindi ci asterremo
sull'emendamento.
Presidente Ha chiesto la parola il Consigliere Borre.
Borre (UV) In commissione abbiamo respinto l'emendamento
motivando che i collaboratori del coordinatore, quelli che
verrebbero presi con incarico esterno, sono delle figure
specialistiche, quindi sarebbe assurdo far sì che tutte le
amministrazioni si gonfino il loro organico di personale che poi
servirebbe magari per 2-3 appalti all'anno, conoscendo la realtà
dei nostri comuni.
Questo non vuol dire che non dobbiamo formare gli addetti delle
varie amministrazioni: verranno formati, però non possiamo pensare
che tutte le amministrazioni si dotino di un avvocato, di un
commercialista, per cui è assurdo mettere questi vincoli.
Presidente Le Vice-président pense de retirer l'amendement?
Alors on passe à la votation de l'amendement:
Presenti: 27
Votanti e favorevoli: 3
Astenuti: 24 (Agnesod, Aloisi, Bavastro, Bionaz, Borre,
Chiarello, Dujany, Ferraris, Florio, Lavoyer, Louvin, Mafrica,
Parisi, Perrin C., Perrin J.C., Piccolo, Riccarand, Rini,
Squarzino, Stévenin, Vallet, Vicquéry, Viérin D., Voyat)
Presidente On vote l'article 4 tel qu'il a été proposé par la
Commission:
Presenti: 28
Votanti e favorevoli: 25
Astenuti: 3 (Collé, Marguerettaz, Viérin M.)
Presidente Pongo in votazione l'articolo 5:
Presenti, votanti e favorevoli: 29
Presidente Pongo in votazione l'articolo 6:
Presenti, votanti e favorevoli: 29
Presidente Pongo in votazione l'articolo 7:
Presenti, votanti e favorevoli: 29
Presidente Pongo in votazione l'articolo 8:
Presenti, votanti e favorevoli: 29
Presidente Pongo in votazione l'articolo 9:
Presenti, votanti e favorevoli: 29
Presidente Pongo in votazione l'articolo 10:
Presenti, votanti e favorevoli: 29
Presidente Pongo in votazione l'articolo 11:
Presenti, votanti e favorevoli: 29
Presidente Pongo in votazione l'articolo 12:
Presenti, votanti e favorevoli: 29
Presidente Pongo in votazione l'articolo 13:
Presenti, votanti e favorevoli: 29
Presidente Pongo in votazione l'articolo 14:
Presenti, votanti e favorevoli: 29
Presidente Pongo in votazione l'articolo 15:
Presenti, votanti e favorevoli: 29
Presidente Pongo in votazione l'articolo 16:
Presenti, votanti e favorevoli: 29
Presidente Pongo in votazione l'articolo 17:
Presenti, votanti e favorevoli: 29
Presidente Pongo in votazione l'articolo 18:
Presenti: 29
Votanti e favorevoli: 26
Astenuti: 3 (Collé, Marguerettaz, Viérin M.)
Presidente Pongo in votazione l'articolo 19:
Presenti, votanti e favorevoli: 29
Presidente Pongo in votazione l'articolo 20:
Presenti, votanti e favorevoli: 29
Presidente Pongo in votazione l'articolo 21:
Presenti, votanti e favorevoli: 29
Presidente Pongo in votazione l'articolo 22:
Presenti, votanti e favorevoli: 29
Presidente Pongo in votazione l'articolo 23:
Presenti: 29
Votanti e favorevoli: 26
Astenuti: 3 (Collé, Marguerettaz, Viérin M.)
Presidente Pongo in votazione l'articolo 24:
Presenti, votanti e favorevoli: 30
Presidente Pongo in votazione l'articolo 25:
Presenti, votanti e favorevoli: 30
Presidente Pongo in votazione l'articolo 26:
Presenti, votanti e favorevoli: 30
Presidente Pongo in votazione l'articolo 27:
Presenti, votanti e favorevoli: 30
Presidente Pongo in votazione l'articolo 28:
Presenti, votanti e favorevoli: 30
Presidente Pongo in votazione l'articolo 29:
Presenti, votanti e favorevoli: 30
Presidente Pongo in votazione l'articolo 30:
Presenti, votanti e favorevoli: 30
Presidente Pongo in votazione l'articolo 31:
Presenti, votanti e favorevoli: 30
Presidente A l'article 32 il y a un amendement prévu par
l'Assesseur Lévêque à la lettre b):
Emendamento 1. La lettera b) del comma due dell'articolo 32 è
così sostituita:
"b) finalizzati al miglioramento dell'opera e alla sua
funzionalità, nell'esclusivo interesse dell'amministrazione. Tali
varianti, in aumento o in diminuzione, non prevedibili al momento
della stipula del contratto non devono comunque comportare una
spesa superiore al cinque per cento dell'importo originario del
contratto e devono trovare copertura nella somma stanziata per
l'esecuzione dell'opera e disponibile dopo l'applicazione di quanto
previsto dall'articolo 24, comma 2, della legge regionale 19
gennaio 1995, n. 1.".
Pongo in votazione l'articolo 32 nel testo così emendato:
Articolo 32 (Varianti in corso d'opera)
1. Le varianti in corso d'opera possono essere ammesse
esclusivamente qualora ricorra uno dei seguenti motivi:
a) per esigenze derivanti da sopravvenute disposizioni di legge
o di regolamento;
b) per sopravvenute esigenze non comportanti alcun aumento
dell'importo previsto in contratto, né alcun pregiudizio, diretto o
indiretto, per la committenza;
c) per il manifestarsi di errori o omissioni della progettazione
esecutiva che pregiudichino in tutto o in parte la realizzazione
dell'opera o la sua utilizzazione;
d) in casi previsti dall'articolo 1664, comma secondo, del
codice civile.
2. Non sono considerate varianti ai sensi del comma 1 gli
interventi:
a) disposti dal direttore dei lavori, purché siano contenuti
entro un importo non superiore al cinque per cento delle somme
previste per ogni categoria di lavoro dell'appalto e non comportino
un aumento della spesa complessiva prevista per la realizzazione
dell'opera;
b) finalizzati al miglioramento dell'opera e alla sua
funzionalità, nell'esclusivo interesse dell'amministrazione. Tali
varianti, in aumento o in diminuzione, non prevedibili al momento
della stipula del contratto non devono comunque comportare una
spesa superiore al cinque per cento dell'importo originario del
contratto e devono trovare copertura nella somma stanziata per
l'esecuzione dell'opera e disponibile dopo l'applicazione di quanto
previsto dall'articolo 24, comma 2, della legge regionale
19.01.1995, n. 1.
3. Qualora si renda necessaria una variante di cui al comma 1,
il direttore dei lavori è tenuto a darne tempestiva comunicazione
al coordinatore del ciclo di cui all'articolo 4, comma 3 che, a sua
volta, provvede a darne immediata comunicazione al progettista.
4. Il coordinatore provvede a far adeguare la progettazione,
determinarne il costo, in base ai criteri di calcolo fissati dal
capitolato generale, e, sentito il direttore dei lavori, le
modalità di esecuzione.
5. Le motivazioni, i contenuti funzionali, tecnici, temporali ed
economici degli adempimenti di cui al comma 4, sono trasmessi,
previo accertamento della copertura finanziaria, dal coordinatore
all'organo competente per l'autorizzazione alla spesa.
6. A seguito dell'autorizzazione di cui al comma 5, il
coordinatore stipula con l'appaltatore un atto aggiuntivo per gli
adempimenti di cui al comma 4 e ne dà comunicazione alla struttura
centrale di coordinamento di cui all'articolo 40 per il conseguente
aggiornamento degli atti programmatori e delle informazioni da
trasmettere alla banca dati - osservatorio dei lavori pubblici, di
cui all'articolo 41.
7. Nell'ipotesi di cui al comma 1, lett. c), i titolari degli
incarichi di progettazione sono ritenuti responsabili dei danni
arrecati alla committenza in relazione sia al danno emergente che
al lucro cessante. Il coordinatore predispone una relazione
illustrativa delle motivazioni che hanno impedito la rilevazione
degli errori o delle omissioni, sia in sede di approvazione della
progettazione esecutiva sia in sede di presentazione dell'offerta,
e la trasmette all'organo competente dell'amministrazione
aggiudicatrice o dell'ente aggiudicatore o realizzatore che avvia
le azioni di rivalsa e di escussione della polizza assicurativa di
cui all'articolo 34, comma 7. La responsabilità patrimoniale dei
progettisti, nei limiti della garanzia prestata, si estende ai
costi di riprogettazione ed ai maggiori oneri sostenuti per
l'esecuzione delle varianti.
8. Il provvedimento di cui al comma 7 è trasmesso, a cura del
coordinatore, alla struttura centrale di coordinamento di cui
all'articolo 40 che provvede a darne comunicazione alla banca dati
- osservatorio dei lavori pubblici, di cui all'articolo 41, nonché
all'ordine o collegio professionale di appartenenza.
9. Ove l'importo dei lavori resisi necessari per porre rimedio
agli errori od omissioni di cui al comma 1, lett. c), ecceda
complessivamente l'importo originario del contratto,
l'amministrazione aggiudicatrice o l'ente aggiudicatore o
realizzatore può escludere i professionisti ritenuti responsabili
dall'affidamento degli appalti di servizi fino ad un massimo di due
anni. Qualora la progettazione sia stata eseguita da una società,
la causa di esclusione si estende anche alla persona giuridica.
10. Ai fini del comma 1, lett. c), si considerano errori di
progettazione la cattiva valutazione dello stato di fatto, la
mancata od erronea identificazione della normativa tecnica ed
urbanistico-edilizia vincolante per la progettazione del lavoro
pubblico e la violazione delle comuni norme di diligenza nella
predisposizione degli elaborati progettuali.
11. Qualora la relazione, di cui al comma 7, del coordinatore
ponesse in evidenza la possibilità di riscontrare, in sede di
presentazione dell'offerta, l'errore o l'omissione di cui al comma
1, lett. c), da parte dell'appaltatore, quest'ultimo è ritenuto
corresponsabile dei danni provocati all'amministrazione che, di
conseguenza, provvede all'escussione anche della polizza
assicurativa di cui all'articolo 34, comma 5.
12. Nelle ipotesi di cui al comma 1, l'amministrazione
aggiudicatrice o l'ente aggiudicatore o realizzatore impone
all'appaltatore l'esecuzione dei lavori suppletivi ai prezzi
contrattuali originari. Ove i lavori necessari per il completamento
dell'appalto ammontino complessivamente ad un importo che ecceda il
quinto dell'importo originario del contratto, l'amministrazione
aggiudicatrice, o l'ente aggiudicatore o realizzatore, può, su
proposta del coordinatore del ciclo di cui all'articolo 4, comma 3,
procedere alla risoluzione del contratto limitandosi al pagamento
dei lavori eseguiti e dei materiali utili in cantiere, ovvero
all'esecuzione in variante dei lavori fino alla concorrenza
dell'importo previsto in contratto. All'eventuale gara successiva
non è invitato l'appaltatore titolare del contratto oggetto della
risoluzione, qualora sussista l'ipotesi di cui al comma 11; in tale
caso, nessun compenso è dovuto all'appaltatore quale indennità di
fermo cantiere.
Presenti, votanti e favorevoli: 30
Presidente Pongo in votazione l'articolo 33:
Presenti, votanti e favorevoli: 30
Presidente All'articolo 34 vi è l'emendamento proposto dal
Vicepresidente Marco Viérin, che recita:
Emendamento Comma 5 - eliminare le parole "purché non
identificabili in sede d'offerta".
Ha chiesto la parola il Vicepresidente Viérin Marco.
Viérin M. (PpVA) Abbiamo riesaminato il comma 5 con il
presidente della II Commissione, Borre, e quindi ritiro
l'emendamento.
Presidente Pongo in votazione l'articolo 34:
Presenti, votanti e favorevoli: 30
Presidente Pongo in votazione l'articolo 35:
Presenti, votanti e favorevoli: 30
Presidente Pongo in votazione l'articolo 36:
Presenti, votanti e favorevoli: 30
Presidente Pongo in votazione l'articolo 37:
Presenti, votanti e favorevoli: 30
Presidente Pongo in votazione l'articolo 38:
Presenti, votanti e favorevoli: 30
Presidente Pongo in votazione l'articolo 39:
Presenti, votanti e favorevoli: 30
Presidente Pongo in votazione l'articolo 40:
Presenti: 30
Votanti e favorevoli: 27
Astenuti: 3 (Collé, Marguerettaz, Viérin Marco)
Presidente Pongo in votazione l'articolo 41:
Presenti, votanti e favorevoli: 30
Presidente Pongo in votazione l'articolo 42:
Presenti, votanti e favorevoli: 30
Presidente Pongo in votazione l'articolo 43:
Presenti, votanti e favorevoli: 30
Presidente Pongo in votazione l'articolo 44:
Presenti, votanti e favorevoli: 30
Presidente A l'article 45 il y a un amendement proposé par
l'Assesseur Lévêque:
Emendamento Il comma due dell'articolo 45 è così sostituito:
"2.Gli oneri inerenti alla progettazione esecutiva, alla
direzione dei lavori, alla vigilanza e ai collaudi nonché agli atti
pianificatori di cui agli articolo 7 e 8, fanno carico agli
stanziamenti previsti per la realizzazione dei singoli lavori negli
stati di previsione della spesa o nei bilanci delle amministrazioni
aggiudicatrici e degli altri enti aggiudicatori o realizzatori, di
una percentuale che non deve comunque superare il 10% dell'importo
previsto per ogni singolo lavoro, con eventuali deroghe per
particolari lavori ad elevato contenuto tecnologico, espressamente
stabilite con deliberazione della Giunta regionale su proposta
motivata dal coordinatore del ciclo di cui all'articolo 4, comma
3.".
Pongo in votazione l'articolo 45 nel testo così emendato:
Articolo 45 (Finanziamento dei servizi)
1. I costi relativi alla progettazione preliminare e definitiva,
insieme ai costi della progettazione esecutiva, concorrono alla
determinazione del costo complessivo dei lavori oggetto di
appalto.
2. Gli oneri inerenti alla progettazione esecutiva, alla
direzione dei lavori, alla vigilanza e ai collaudi nonché agli atti
pianificatori di cui agli articolo 7 e 8, fanno carico agli
stanziamenti previsti per la realizzazione dei singoli lavori negli
stati di previsione della spesa o nei bilanci delle amministrazioni
aggiudicatrici e degli altri enti aggiudicatori o realizzatori, di
una percentuale che non deve comunque superare il 10% dell'importo
previsto per ogni singolo lavoro, con eventuali deroghe per
particolari lavori ad elevato contenuto tecnologico, espressamente
stabilite con deliberazione della Giunta regionale su proposta
motivata dal coordinatore del ciclo di cui all'articolo 4, comma
3.
3. Le somme eventualmente occorrenti ai fini di cui al comma 7
sono prelevate sulle quote degli stanziamenti annuali riservate a
spese di progettazione ed assegnate ad apposito capitolo dello
stato di previsione della stessa o ad apposita voce del bilancio
delle amministrazioni aggiudicatrici.
4. Le spese relative al funzionamento della commissione di
aggiudicazione previste dagli articolo 25 e 26, nonché le spese
relative ai collaudi di cui all'articolo 17, devono essere
ricomprese negli stanziamenti previsti per la realizzazione dei
singoli lavori.
5. Gli oneri derivanti dall'istituzione della banca dati -
osservatorio dei lavori pubblici di cui all'articolo 41, graveranno
sul capitolo n. 49035 del bilancio della Regione autonoma Valle
d'Aosta, che assume la seguente nuova denominazione "Spese per il
funzionamento della banca dati - osservatorio dei lavori
pubblici".
6. Alla copertura degli oneri relativi al funzionamento della
struttura centrale di coordinamento di cui all'articolo 40, e
previsti per l'organizzazione e la redazione dell'elenco prezzi di
cui all'articolo 42, nonché per dare attuazione a quanto disposto
dalla presente legge, la Regione Valle d'Aosta provvede con la
legge di bilancio ai sensi dell'articolo 15 della legge regionale
27 dicembre 1989, n. 90, come modificata dalla legge regionale 7
aprile 1992, n. 16 recante (Norme in materia di bilancio e di
contabilità generale della Regione Autonoma Valle d'Aosta).
7. Per il personale dipendente dell'Amministrazione regionale
incaricato della direzione lavori, della conduzione dei lavori in
economia diretta o nominato collaudatore, nonché individuato ai
sensi dell'articolo 4, comma 8, quale coordinatore del ciclo di
realizzazione, il contratto collettivo, nel rispetto della legge
regionale 45/1995, definisce il relativo trattamento economico
accessorio.
Presenti, votanti e favorevoli: 30
Presidente A l'articolo 46 il y a également un amendement de
l'Assesseur Lévêque:
Emendamento Il comma quattro dell'articolo 46 è così
sostituito:
"4. Le norme di cui alla presente legge concernenti
l'affidamento di incarichi per prestazioni di servizi di ingegneria
ed architettura di cui agli articolo 20 e 21, comma 1, prevalgono
sulla normativa regionale in materia di incarichi professionali di
cui alla legge regionale 16 agosto 1994, n. 47 (Disciplina del
conferimento di speciali incarichi a soggetti esterni
all'Amministrazione regionale e dell'organizzazione, adesione e
partecipazione a convegni e ad altre manifestazioni).".
Pongo in votazione l'articolo 46 nel testo così emendato:
Articolo 46 (Applicazione della legge)
1. Le disposizioni di cui alla presente legge trovano immediata
applicazione per i cicli di realizzazione da avviare di cui
all'articolo 4, comma 1.
2. Le disposizioni della presente legge non si applicano:
a) ai lavori pubblici di interesse regionale per i quali il
provvedimento di indizione della gara sia stato adottato
dall'organo competente prima della data di entrata in vigore della
presente legge;
b) alle prestazioni di servizi di ingegneria e di architettura,
affidate prima della data di entrata in vigore della presente
legge, nonché alle relative procedure di selezione del prestatore
di servizio per le quali sia già stato adottato il provvedimento di
indizione della gara prima della data di entrata in vigore della
presente legge;
c) alle progettazioni esecutive già affidate dall'organo
competente, prima della data di entrata in vigore della presente
legge.
3. La presente legge sostituisce tutte le altre norme regionali
regolanti la materia degli appalti di lavori pubblici, con
l'esclusione del regolam. reg. 2/1994, come modificato dal regolam.
reg. 8/1995, in relazione al disposto dell'articolo 15, comma
6.
4. Le norme di cui alla presente legge concernenti l'affidamento
di incarichi per prestazioni di servizi di ingegneria ed
architettura di cui agli articolo 20 e 21, comma 1, prevalgono
sulla normativa regionale in materia di incarichi professionali di
cui alla legge regionale 16 agosto 1994, n. 47 (Disciplina del
conferimento di speciali incarichi a soggetti esterni
all'Amministrazione regionale e dell'organizzazione, adesione e
partecipazione a convegni e ad altre manifestazioni).
5. Con separata legge la Regione procede ad uniformare ai
principi della presente legge la disciplina prevista per la
realizzazione di lavori relativi ai beni culturali.
Presenti, votanti e favorevoli: 30
Presidente Pongo in votazione l'articolo 47:
Presenti, votanti e favorevoli: 30
Presidente Pongo in votazione l'articolo 48:
Presenti, votanti e favorevoli: 30
Presidente Pongo in votazione l'Allegato A:
Presenti, votanti e favorevoli: 30
Presidente Ha chiesto la parola per dichiarazione di voto il
Consigliere Borre.
Borre (UV) Per dichiarare il voto a favore del nostro gruppo.
Però vorrei qui, permettimi una "sbrodolata", Chiarello,
ringraziare la Giunta e l'Assessore perché ci hanno permesso, è
vero, 12 riunioni di commissioni congiunte e 3 riunioni di
commissioni separate, però ci ha permesso oggi una discussione
tranquilla e pacata su un disegno di legge che ha visto il
coinvolgimento di tutti i consiglieri. Credo che sia la prima volta
che si arriva ad un disegno di legge così complesso, con una
votazione così tranquilla.
Nel chiudere il mio intervento vorrei ribadire quello che avevo
già anticipato stamani e che viene incontro alla richiesta del
Consigliere Viérin, che ha ritirato il suo ordine del giorno: cioè,
vista la difficoltà anche culturale di questa trasformazione, di
questo cambiamento nel sistema, la costituzione di quel gruppo di
lavoro che eserciti il controllo, la redazione di un manuale perché
il regolamento è incorporato ma ci vuole un manuale di applicazione
che aiuti tutti gli operatori, e soprattutto l'organizzazione di un
corso di informazione per i segretari e gli addetti, che è cosa
estremamente necessaria perché affrontino in maniera preparata
questa materia.
Presidente Ha chiesto la parola il Consigliere Florio.
Florio (VA) Il fatto che di fronte ad un disegno di legge di
tale importanza non ci sia discussione, non è per me motivo di
particolare tranquillità. Non vorrei che l'assenza di presenza
derivasse piuttosto dalla relativa conoscenza riservata a pochi
membri di questo Consiglio, piuttosto che ad una condivisione
spalmata su tutti e 35 i componenti.
Devo dire che la discussione su questo disegno di legge c'è
stata, molto lunga, approfondita, anche dura, e da questa
esperienza io ricavo una constatazione: che il sistema
istituzionale in vigore in quest'aula per giungere alla definizione
di disegni di legge di questa dimensione non è adatto al lavoro
verso il quale vorremmo tutti andare, ovvero la qualità, la
prontezza della decisione, la conoscenza dei problemi ed altro
ancora.
Ci sono soprattutto alcuni nodi che dovrebbero essere rivisti
proprio dal punto di vista istituzionale. Questo era un disegno di
legge che sul versante delle decisioni politiche era fondamentale e
le decisioni politiche questo Consiglio regionale le ha potute
assumere solo a disegno di legge confezionato. Ed è stata durissima
la discussione, ricordo soltanto che mi sono battuto perché venisse
introdotto il II Capo, sul quale siamo intervenuti così
pesantemente che non è più riconoscibile rispetto al disegno di
legge licenziato dalla Giunta originariamente. Abbiamo perso molto
tempo in quella sede. Se avessimo avuto modo di esprimere ciascuno
di noi, anche i consiglieri di maggioranza ad esempio, le proprie
impressioni definendo gli obiettivi che si volevano dare alla parte
programmatoria importantissima della legge, probabilmente avremmo
potuto guadagnare del tempo.
L'altra constatazione che faccio è che le audizioni all'interno
delle commissioni consiliari sono inutili, perché la stragrande
maggioranza delle...
(...Proteste dai banchi del Consiglio...)
Squarzino (fuori microfono) ... non tutte, mi dissocio dal mio
Capogruppo....
Florio (VA) ... ho fatto flop... ovviamente volevo dire su
questo disegno di legge e in quella commissione soprattutto...
(...Ilarità del Consiglio...)
Florio (VA) ... cioè l'impressione che ho avuto io è che non sia
derivato ai componenti le commissioni un aiuto specifico né
relativo alla conoscenza del problema, né dei problemi delle
singole categorie di operatori che andavamo a sentire, fossero essi
gli imprenditori, gli impresari, fossero essi gli artigiani, le
rappresentanze sindacali, o - peggio che andar di notte - i
rappresentanti dei comuni, per non parlare poi ancora di quelli
professionali, tant'è che nella fuga finale a pararsi da attacchi i
più diversi si sono coagulati in una serie di lettere che dire
curiose è dire poco.
Assai più sarebbe stato se le commissioni si fossero incaricate,
attraverso l'utilizzo di personale specifico e di ricerche ad hoc,
di studiare il fenomeno dei lavori pubblici in Valle d'Aosta, che,
al di là di quel documento di alcuni anni fa, costituisce un
settore ignoto nelle sue ricadute minimali e diffuse nella società.
E questo è ancor più curioso se pensiamo che l'importo complessivo
(ne avevamo parlato in sede di III commissione) del giro di affari
dei lavori pubblici rasenta i 6-700 miliardi con una ricaduta a
pioggia diffusa in tutti i settori della società valdostana
incredibile, che è stata sottolineata anche poco fa dall'Assessore
Lavoyer quando ha parlato di parte componente il prodotto interno
lordo riferita ai lavori pubblici.
Ma questo è un ragionamento che faccio di fronte a tutti voi e
che credo sia obiettivamente difficile da affrontare, ma nei
confronti del quale credo si dovrebbe fare qualcosa.
Nei confronti del disegno di legge invece più precisamente, devo
dire che si tratta di un buon disegno di legge. Credo che alla fine
sia venuto fuori un risultato che cerca di mettere ordine al
settore della programmazione, fino ad oggi affidato alla buona
volontà dell'Assessore ai lavori pubblici, alla maggiore o minore
disponibilità di chi siede su quel ruolo di raccogliere e
coordinare le richieste dei singoli Assessori; ebbene, oggi tutto
questo non dovrebbe più accadere, dovrebbe svolgersi in un altro
modo, partendo da quelli che sono i bisogni della collettività
valdostana. In questo aspetto sottolineo positivamente,
diversamente da quanto ha fatto Viérin Marco, la questione delle
manutenzioni, che è un settore completamente abbandonato a se
stesso. Vi sono edifici, come ha detto l'Assessore, ultimati da
pochi anni e che in poco tempo deperiscono fino a giungere a
livelli prossimi alla loro inutilità o non possibilità di
utilizzazione.
C'è da dire che è una legge molto complessa, ed è una legge che
è frutto di un momento molto particolare della nostra società.
Questa è la legge frutto di Tangentopoli in sostanza, della
commistione saputa ma mai scoperta, conosciuta ma mai nota, e
scoperta dalla magistratura, fra affari e politica. Non credo che
questa commistione possa venire tranciata solo con una legge di
questo tipo; sta nel costume stesso del rapporto fra pubblica
amministrazione e imprenditori la possibilità di tagliare netto
questo rapporto, non sta in una legge di questo genere, che credo
possa essere superata nelle maglie che si è cercato di inserire con
relativa facilità.
Ben diverso è invece il modo (diverso) con cui gli imprenditori
si devono porre nei confronti del settore dei lavori pubblici, e
qui sottolineo la presenza dell'albo di qualità, che è una cosa
nuova, intorno alla quale grande serietà ci dovrà essere; così come
è innovativo l'inserimento di quell'osservatorio continuo della
Banca Dati e infine anche dell'individuazione degli elenchi
prezzi.
Credo che il bello venga adesso, Assessore. Credo che su questo
disegno di legge si giochi molto dell'azione da qui al '98
dell'Assessorato ai lavori pubblici.
Credo quindi che l'Assessore si debba impegnare seriamente prima
di tutto per tenere fede alle scadenze previste nella legge, in
modo da non far slittare con eventuali altri disegni di legge le
scadenze, pure precise, qui presenti.
Poi credo sia importante mettere in piedi un piccolo gruppo di
lavoro, formato da consiglieri, informale, che segua anche
ascoltando il termometro della società il funzionamento di questa
legge, con una attenzione particolare a tutto il settore
professionale da una parte, cioè alla libera professione verso la
quale necessariamente ancora la pubblica amministrazione dovrà
guardare per questioni di competenza, di specializzazione, di
aumento della capacità progettuale e qualitativa della
progettazione, e dall'altra alla necessità di sollecitare una
rivisitazione completa del settore dell'imprenditoria, che fino ad
oggi è vissuto in una sorta di incubatrice, in una situazione di
relativa ricchezza di fondi a disposizione, in presenza di una
situazione esterna alla Valle di relativa povertà di fondi a
disposizione da parte delle amministrazioni e quindi con una
intromissione, con una immigrazione di capacità imprenditoriale nei
confronti della quale abbiamo scoperto non essere in grado di
combattere il più delle volte. Si risolve questo problema non
creando barriere, non cercando di costruire piccoli monopoli, ma
cercando di migliorare seriamente e con capacità imprenditoriale la
qualità del prodotto che si vorrebbe dare.
Votiamo quindi a favore di questo disegno di legge, con le
considerazioni che ho fatto e richiamando l'Assessore all'esigenza
di tenere fede agli impegni che ci prendiamo nel disegno di legge
stesso.
Presidente Ha chiesto la parola il Consigliere Piccolo.
Piccolo (ADP-PRI-Ind) Il mio gruppo desidera esprimere
soddisfazione per l'approvazione di questo importante disegno di
legge, frutto - come già detto da altri colleghi che mi hanno
preceduto - di un grosso lavoro delle commissioni competenti;
disegno di legge che sancisce la potestà statutaria della Valle
d'Aosta e che ha come suo principale obiettivo quello di
assicurare, quale strumento, il buon governo dei lavori pubblici
che insistono sul territorio regionale, esaltando in particolare il
ruolo della pubblica amministrazione quale committente delle opere
pubbliche nella realtà economica della Valle d'Aosta.
Mi preme inoltre sottolineare, quale amministratore pubblico,
l'importanza di definire in modo preciso il ruolo dei soggetti
coinvolti nel ciclo di realizzazione del lavoro pubblico, tenendo
separati nettamente quelli della funzione pubblica all'interno
dell'amministrazione da quelli specialistici esterni.
Sono inoltre fiducioso che questo disegno di legge porterà ad
aumentare le capacità di investimento per le opere pubbliche
attraverso anche l'attrazione di capitali privati.
Concludo quindi dichiarando il parere favorevole del mio
gruppo.
Presidente Ha chiesto la parola il Consigliere Parisi.
Parisi (VAP) Voteremo questo disegno di legge in quanto
riteniamo che, pur nella sua complessità, esso possa essere uno
strumento operativo efficace, in grado di cambiare completamente il
modo di operare della pubblica amministrazione nel campo delle
opere pubbliche.
Questo disegno di legge individua finalmente le responsabilità
dei vari soggetti coinvolti, sia per quanto riguarda la
programmazione, la gestione ed il controllo, sia per quanto
riguarda l'esecuzione delle opere stesse.
Tutti ormai eravamo certi che il modo di operare della pubblica
amministrazione fin qui seguito non potesse più reggere, anche
perché aveva creato il blocco quasi totale di tutto il comparto
delle opere pubbliche.
Quindi, pur con tutti i dubbi che possono esserci di fronte ad
una materia così complessa, credo che possa essere uno strumento
per dare regole certe e trasparenti a tutti gli operatori del
settore e nello stesso tempo dare pari opportunità, diversamente da
come è avvenuto fino adesso.
Abbiamo cercato tutti in questi mesi di lavoro di apportare
tutte le migliorie possibili, pur con i limiti che potevamo avere
in questa materia; purtroppo non per nostra colpa non abbiamo
potuto accogliere tutti gli emendamenti che erano stati presentati
dai vari organi professionali o dai vari soggetti interessati,
anche perché convinti che tutto l'impianto della legge sarebbe
saltato, in quanto frutto di una mediazione fra i vari soggetti.
Credo che se fossimo andati a scegliere o ad accogliere una parte
di emendamenti e non l'altra, avremmo vanificato il lavoro fatto
sia dal gruppo di lavoro che dalle varie commissioni in questo
periodo.
Credo comunque che nella fase operativa, che sarà la più
delicata, ci potranno essere le occasioni per intervenire e
modificare tutte quelle carenze che si presenteranno; questo potrà
avvenire però se ognuno di noi farà la sua parte per rendere questo
strumento efficace.
Uno strumento che - come dicevo nel precedente intervento - darà
sicuramente un grosso sviluppo in questo campo non solo in termini
economici ma anche occupazionali. Per questi motivi voteremo a
favore del disegno di legge.
Presidente Ha chiesto la parola il Vicepresidente Marco
Viérin.
Viérin M. (PpVA) Pare che la voce dei Popolari sia l'unica voce
fuori dal coro, però sentendo i vari interventi, a partire da
quello del collega Florio, di Borre ed altri, sembra che grosse
perplessità e dubbi ci siano.
Condivido quanto detto da Florio sul fatto che forse
bisognerebbe rivedere anche il discorso delle audizioni, perché
ricollegandomi al discorso dell'ANCI e alle parole dell'Assessore
Lavoyer in merito a quanto fatto con tale associazione, ricordo che
non sempre si arriva con le idee e con le decisioni assunte da tale
assemblea. Anche perché è vero che l'audizione con i sindaci
l'avevamo fatta il 30 ottobre dell'anno scorso, però al direttivo
dei sindaci le cose sono arrivate circa dieci giorni fa.
Se concordo su questo con Florio, non concordo su un altro
aspetto che è quello delle manutenzioni, qui forse sono stato
frainteso. Dico che l'organizzazione delle manutenzioni è
necessaria, è una cosa complessa ma indispensabile; quello che ho
contestato con l'attivazione dell'articolo 18 è un'altra cosa, cioè
il fatto che, se la finalità della legge è quella di cercare di far
progredire le nostre imprese artigiane, tali imprese, se si
specializzano in un certo tipo di manutenzione che gli enti locali
dovranno iniziare a programmare, e se sono da noi vincolate a
vincere degli appalti che vanno da un minimo di un anno ad un
massimo di tre anni, queste stesse imprese, se fanno degli
investimenti per strutturarsi a fare queste manutenzione, non
avendo poi certezze di vincere un altro appalto, rischiano di
fallire nel momento in cui si trovano scoperte di assegnazioni.
Questo vuol dire, collega Florio, che apriamo questi lavori di
manutenzione a società o cooperative che arriveranno fuori dalla
Valle. Questo è un grosso dubbio che ho, e non sono il solo, perché
mi sono confrontato con altri consiglieri presenti in quest'aula e
tale dubbio l'ho riscontrato anche in loro.
Voglio ribadire che non contestavo il fatto che non si dovevano
fare i piani di manutenzione - che anzi devono essere fatti -, ma
che si fissano gli appalti per tali piani per periodi massimi di
tre anni; questo vuol dire che bisogna che questi appalti vengano
vinti (tanto per parlarsi chiaro) da aziende già specializzate nel
settore o in questo tipo di concezione della manutenzione.
D'altra parte devo dire che si è lavorato molto in commissione,
lo abbiamo riconosciuto tutti, però è anche una legge che
interesserà 600 miliardi all'anno di investimenti e di denari
rivolti alla manutenzione ordinaria e straordinaria, quindi è una
legge importantissima.
Altro dubbio che mi sorge dopo aver ascoltato il dibattito è
quello che comunque tutti già oggi dicono che dopo una prima
applicazione si dovranno fare delle eventuali modifiche. Io voglio
ricordare che è stato preso un impegno di seguire almeno questo
primo anno e poi cercare di affrontare le problematiche che
sicuramente sorgeranno. La legge è complessa, quindi chiaramente
avremo dei problemi sia da parte degli enti pubblici locali, che da
parte delle imprese.
Per noi questa legge non raggiunge in definitiva concretamente e
completamente le aspettative del settore; anzi, le procedure di
appalto fissate sono ancora troppo complicate e non si discostano
più di tanto dalla legge Merloni. Il tutto creerà grosse difficoltà
alle realtà dei nostri comuni, in quanto è comunque una legge
pesante e rigida nel suo complesso, che non potrà risolvere
completamente gli attuali problemi.
Spero che questa legge non abbia anche un secondo fine,
certamente meno nobile, se non sconcertante, cioè quello di
riaccentrare tutto nella regione, utilizzando strutture private che
nasceranno ad hoc (società di servizi) o utilizzando il centro
sviluppo. Tutto questo aumenterà la burocratizzazione e creerà una
situazione di monopolio, utilizzando l'arma della figura degli
aiuti coordinatori esterni (ho già spiegato all'Assessore la nostra
visione diversa di questa figura), che potranno essere utilizzati
senza limiti di tempo, come invece prevede la legge 109 nazionale
proprio per non correre tale rischio.
In conclusione, condivido la necessità di avere una legge che
regolamenti il settore dei lavori pubblici in Valle d'Aosta,
condivido alcuni aspetti di questa proposta, come l'istituzione
delle cauzioni a garanzia dei lavori svolti, come garantire i
pagamenti alle imprese subappaltatrici, eccetera; ma le finalità di
questa legge, evidenziate all'articolo 1, non potranno essere
completamente conseguite perché vi sono articoli che creano dubbi,
perplessità, incognite, e non aiutano a sburocratizzare la pubblica
amministrazione.
In sintesi, è una legge ancora troppo complessa, che crea
purtroppo tante zone d'ombra mentre riteniamo che, avendo
competenza legislativa, si poteva fare sicuramente qualcosa in più.
Ci asterremo dal votare questa legge.
Presidente Pongo in votazione la legge nel suo complesso:
Presenti: 30
Votanti e favorevoli: 28
Astenuti: 2 (Marguerettaz e Viérin Marco)
Il Consiglio approva
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK