Consiglio Regionale della Valle d'Aosta - Oggetto del Consiglio n. 3371 del 6 marzo 2008 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
ACQUE
Acque minerali e termali
CAVE, MINIERE E TORBIERE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 3371 del 6 marzo 2008 - Resoconto
OGGETTO N. 3371/XII - Inizio della votazione del disegno di
legge: "Disciplina delle cave, delle miniere e delle acque minerali
naturali, di sorgente e termali".
PARTE I
OGGETTO DELLA LEGGE
Articolo 1
(Oggetto e finalità)
1. Al fine di garantire la salvaguardia dell'ambiente e del
territorio, in attuazione di quanto disposto dagli articoli 2,
comma primo, lettera i), 3, comma primo, lettera e), 4, 6, e 11
della legge costituzionale 26 febbraio 1948, n. 4 (Statuto speciale
per la Valle d'Aosta), 26, 34 e 35 del decreto del Presidente della
Repubblica 22 febbraio 1982, n. 182 (Norme di attuazione dello
statuto speciale della Regione Valle d'Aosta per l'estensione alla
Regione delle disposizioni del D.P.R. 24 luglio 1977, n. 616 e
della normativa relativa agli enti soppressi con l'articolo 1bis
del D.L. 18 agosto 1978, n. 481, convertito nella legge 21 ottobre
1978, n. 641), e dal decreto del Presidente della Repubblica 27
dicembre 1985, n. 1142 (Trasferimento alla regione Valle d'Aosta
delle funzioni in materia di industria, commercio, annona ed
utilizzazione delle miniere), la Regione disciplina, con la
presente legge, l'attività estrattiva dei minerali solidi di cava e
di miniera, delle acque minerali naturali, di sorgente e termali e
i relativi interventi e strumenti di gestione.
PARTE II
COLTIVAZIONE DELLE CAVE E TORBIERE
TITOLO I
DISPOSIZIONI GENERALI
Articolo 2
(Oggetto)
1. La presente parte disciplina l'attività di coltivazione
delle cave e torbiere.
2. Ai fini della presente legge, costituiscono attività di
cava i lavori di coltivazione dei giacimenti delle sostanze
minerali industrialmente utilizzabili, non classificate nella prima
categoria ai sensi dell'articolo 2 del regio decreto 29 luglio
1927, n. 1443 (Norme di carattere legislativo per disciplinare la
ricerca e la coltivazione delle miniere nel Regno), e gli altri
interventi sul suolo che comportano l'utilizzazione a scopo
prevalentemente imprenditoriale di materiale di cava estratto, ad
esclusione del prelievo di pietrame di cui all'articolo 15.
TITOLO II
PIANO REGIONALE DELLE ATTIVITÀ ESTRATTIVE
Articolo 3
(Piano regionale delle attività estrattive)
1. Il Piano regionale delle attività estrattive (PRAE) è uno
strumento di pianificazione strategico in considerazione dei suoi
effetti sullo sviluppo economico, sulla salvaguardia ambientale e
sull'assetto del territorio, che coinvolge aspetti di natura
geologica, idrogeologica, economica, urbanistico-territoriale e
paesistico-ambientale, per la disciplina dell'attività estrattiva
di materiali inerti nel territorio regionale.
2. Per soddisfare le esigenze connesse alla realizzazione
delle opere e degli interventi di competenza dello Stato, della
Regione, dei Comuni, di ogni altro ente pubblico e dei privati e
alla valorizzazione dell'attività produttiva del marmo e delle
pietre affini ad uso ornamentale, contemperando tali esigenze con
quelle di salvaguardia del territorio, la Regione individua,
sentiti anche i Comuni, le associazioni di categoria e i privati
interessati ovvero su loro eventuale proposta, le aree ove
insistono i giacimenti dei materiali di cava di cui all'articolo 2,
comma 2, al fine del loro inserimento nel PRAE.
3. Il PRAE persegue l'obiettivo di rendere compatibili le
esigenze di carattere produttivo con quelle di salvaguardia
ambientale, tenuto conto della valutazione dei seguenti
aspetti:
a) fabbisogni decennali per la realizzazione delle opere
previste dagli strumenti di pianificazione e di programmazione
territoriale e, per il marmo e le pietre affini ad uso ornamentale,
per la valorizzazione della produzione;
b) risorse, con l'indicazione delle fonti di
approvvigionamento delle attività produttive del settore e degli
effetti a livello occupazionale;
c) individuazione delle fonti di approvvigionamento
alternative sulle quali orientare il soddisfacimento della
domanda;
d) effetti sul territorio, sulla viabilità e sugli strumenti
urbanistici, con particolare riferimento:
1) alla tutela delle acque superficiali e
sotterranee;
2) alla tutela dell'inquinamento da polveri;
3) alla tutela del paesaggio, collegando le nuove previsioni
di approvvigionamento con il ripristino o la riconversione dei siti
già compromessi;
4) alla salvaguardia dell'ambiente naturale;
5) al razionale sfruttamento delle risorse
disponibili;
6) alla razionale distribuzione dei siti di estrazione,
favorendo il riutilizzo delle aree già interessate da attività
estrattive, in atto o abbandonate;
e) interventi di ripristino o di riconversione ambientale, al
fine di minimizzare gli impatti negativi, sia per le cave in
esercizio, sia per le aree di cava abbandonate, con particolare
riferimento agli interventi attuabili mediante la realizzazione di
impianti di stoccaggio definitivo di rifiuti speciali
inerti.
4. Il PRAE è suddiviso nei seguenti piani di settore:
a) piano inerti;
b) piano pietrame;
c) piano dei giacimenti di marmo e delle pietre affini ad uso
ornamentale.
5. Il PRAE e ciascun piano di settore devono
contenere:
a) la relazione generale contenente le valutazioni di cui al
comma 3;
b) l'elenco e la descrizione delle aree di cava in
esercizio;
c) l'elenco e la descrizione delle cave dismesse ed ancora
suscettibili di sfruttamento;
d) l'elenco e la descrizione delle nuove aree per attività
estrattive;
e) l'individuazione dei siti di cava già oggetto di attività
estrattiva non più suscettibili di coltivazione, indicando
prioritariamente le possibili riconversioni e in subordine le
possibili sistemazioni ambientali, dettando le linee progettuali di
massima.
6. Qualora per i siti di cui al comma 5, lettera c), sia
presentato un diverso utilizzo del sito stesso, indipendentemente
dalla coltivazione del giacimento residuo, può procedersi
all'utilizzo alternativo, previo nulla osta della Giunta regionale
e successiva modificazione del PRAE ai sensi dell'articolo 4, comma
6.
7. Le aree di cui al comma 5, lettere c) e d), sono
individuate sulla base di idonee indagini, da chiunque
commissionate, che qualifichino il giacimento da un punto di vista
tecnico, geologico ed economico. Tali indagini non comportano oneri
a carico del bilancio regionale.
8. Le previsioni contenute nel PRAE prevalgono sulle
eventuali previsioni difformi contenute negli strumenti
urbanistici, sostituendosi automaticamente alle previsioni comunali
e sono immediatamente efficaci e vincolanti nei confronti di
chiunque; le opere e gli impianti fissi sono considerati di
pubblico interesse.
Articolo 4
(Procedure per l'adozione e l'approvazione del PRAE)
1. Il PRAE è adottato con deliberazione del Consiglio
regionale, su proposta della Giunta regionale, previa acquisizione
del parere del Comitato tecnico per l'ambiente di cui all'articolo
4 della legge regionale 18 giugno 1999, n. 14 (Nuova disciplina
della procedura di Valutazione di impatto ambientale. Abrogazione
della legge regionale 4 marzo 1991, n. 6 (Disciplina della
procedura di valutazione dell'impatto ambientale)), e dei Comuni
interessati.
2. La proposta del PRAE è depositata presso la struttura
regionale competente in materia di miniere e cave, di seguito
denominata struttura competente, pubblicata per estratto nel
Bollettino ufficiale della Regione e affissa all'Albo notiziario
regionale per un periodo di sessanta giorni consecutivi.
3. Nel termine perentorio di sessanta giorni dall'affissione,
chiunque abbia interesse può presentare osservazioni alla struttura
competente.
4. Nel caso in cui le osservazioni di cui al comma 3 siano
finalizzate all'inserimento nel PRAE di ulteriori aree estrattive,
il proponente deve corredare le richieste delle indagini di cui
all'articolo 3, comma 7, e dello studio di impatto ambientale di
cui all'articolo 7 della l.r. 14/1999, i quali sono inoltrati dalla
struttura competente al Comitato tecnico per l'ambiente per
l'espressione del parere di competenza.
5. Il PRAE è adottato entro centoventi giorni dalla scadenza
del termine di cui al comma 3, o dalla data di ricevimento del
parere di cui al comma 4, e diventa esecutivo il giorno successivo
alla sua pubblicazione nel Bollettino ufficiale della
Regione.
6. Con la stessa procedura richiesta per l'approvazione, il
PRAE è sottoposto, ogni triennio, a verifica e ad eventuale
modificazione.
7. Per il marmo e le pietre affini ad uso ornamentale,
considerate l'esclusività e la tipicità della produzione e la
rilevanza della coltivazione di tali minerali per l'economia
regionale, il PRAE è redatto tenuto conto, ove esistenti o
disponibili, dei dati e degli elementi storico-produttivi contenuti
nell'apposito catasto regionale dei giacimenti di marmo e delle
pietre affini ad uso ornamentale di cui all'articolo 5.
Articolo 5
(Catasto regionale dei giacimenti di marmo e delle pietre
affini ad uso ornamentale)
1. Il catasto regionale dei giacimenti di marmo e delle
pietre affini ad uso ornamentale, gestito ed aggiornato dalla
struttura competente, comprende:
a) il numero e la localizzazione dei giacimenti in esercizio
e in atto, come censiti dai competenti organi statali e regionali,
delle cave inattive e abbandonate e dei nuovi giacimenti che, per
le caratteristiche di qualità e di quantità dei materiali, siano
suscettibili di attività estrattive e lavorative;
b) il tipo e la qualità, anche presunta, dei materiali
esistenti in ogni cava;
c) i dati storici di ogni cava;
d) ogni altra informazione utile alla completezza del
catasto, comprese le principali zone di destinazione dei materiali
prodotti e le opere più significative in cui gli stessi siano stati
impiegati.
2. I dati del catasto sono pubblici.
TITOLO III
AUTORIZZAZIONI E CONCESSIONI
CAPO I
PROCEDURA DI AUTORIZZAZIONE
Articolo 6
(Domanda di autorizzazione e istruttoria)
1. L'autorizzazione ad esercitare l'attività estrattiva è
rilasciata nel rispetto del PRAE e la relativa domanda deve essere
presentata alla struttura competente.
2. La domanda di autorizzazione deve contenere:
a) i dati identificativi del richiedente, sia persona fisica
che giuridica;
b) il titolo giuridico in base al quale il richiedente
risulta legittimato alla presentazione della domanda;
c) idonee referenze bancarie;
d) il certificato fallimentare;
e) l'ubicazione della cava o della torbiera e l'indicazione
della dimensione dell'area oggetto della domanda e dei relativi
dati catastali;
f) il quantitativo di materiale da movimentare e quello da
estrarre;
g) il materiale o i materiali da coltivare;
h) il periodo di tempo per cui l'autorizzazione è
richiesta;
i) la ricevuta del versamento, a favore della Regione, degli
oneri afferenti alle spese tecniche di istruttoria.
3. La domanda deve essere, inoltre, corredata della
documentazione tecnica di cui all'allegato A.
4. Nel caso in cui l'intervento sia assoggettato a
valutazione di impatto ambientale (VIA), la domanda di
autorizzazione è presentata alla struttura competente, corredata
della documentazione di cui agli articoli 11, 12 e 18 della l.r.
14/1999.
5. L'istruttoria è curata dalla struttura competente la quale
provvede a:
a) verificare la documentazione allegata alla
domanda;
b) effettuare i sopralluoghi;
c) acquisire, nel caso in cui l'intervento sia sottoposto a
VIA, il parere del Comitato tecnico per l'ambiente di cui
all'articolo 4 della l.r. 14/1999;
d) acquisire le determinazioni della conferenza di servizi di
cui all'articolo 62.
6. Per le zone soggette a vincoli di carattere pubblicistico
di competenza regionale, l'autorizzazione contiene anche le
prescrizioni relative alla tutela dei vincoli esistenti, essendo
tale unico provvedimento assorbente ogni altro intervento
amministrativo preposto alla tutela dei vincoli anzidetti, fermo
restando quanto disposto dal decreto legislativo 22 gennaio 2004,
n. 42 (Codice dei beni culturali e del paesaggio, ai sensi
dell'articolo 10 della legge 6 luglio 2002, n. 137).
7. La struttura competente può sempre richiedere, nel corso
dell'istruttoria, ulteriore documentazione integrativa. Tale
richiesta, che contiene l'indicazione dei tempi entro i quali deve
essere assolta, sospende i termini del procedimento.
Articolo 7
(Criteri e termini per il rilascio dell'autorizzazione.
Contenuto dell'autorizzazione)
1. L'autorizzazione per la coltivazione di cave e torbiere è
rilasciata dalla Giunta regionale, con propria deliberazione,
tenuto conto:
a) della salvaguardia dell'ambiente, del paesaggio e della
salubrità della zona circostante;
b) della salvaguardia delle zone soggette a vincolo di
competenza regionale;
c) della rilevanza del materiale da estrarre per l'economia
regionale;
d) degli impegni assunti dal richiedente relativamente al
complesso dell'organizzazione produttiva e alla sistemazione
ambientale;
e) di altri preminenti interessi generali.
2. Nell'ipotesi in cui l'intervento sia assoggettato a VIA,
l'autorizzazione tiene luogo della decisione sulla compatibilità
ambientale e, in caso di valutazione positiva, contiene le relative
prescrizioni e quelle concernenti le modalità di coltivazione
dirette alla salvaguardia degli interessi di cui al comma
1.
3. Qualora il recupero ambientale dell'area oggetto di
coltivazione sia attuato con il riporto di materiali di risulta
provenienti da altre escavazioni, l'autorizzazione contiene inoltre
l'indicazione delle eventuali autorizzazioni o prescrizioni per
l'utilizzo di detti materiali, in conformità alle disposizioni
vigenti in materia di rifiuti.
4. L'autorizzazione di cui al comma 1 concerne anche le opere
e gli impianti fissi e può dettare particolari prescrizioni,
limitatamente alla durata del mantenimento degli stessi in sito,
con riferimento alla compatibilità degli stessi con il territorio e
con le esigenze produttive del richiedente, fermi restando tutti
gli altri adempimenti amministrativi previsti dalle disposizioni
vigenti.
5. L'efficacia dell'autorizzazione è subordinata alla
prestazione, da parte del richiedente, di idonea garanzia bancaria
o assicurativa volta a tutelare il recupero ambientale delle aree
interessate da presentare al momento della prima richiesta. La
garanzia deve essere costituita entro la data di inizio dei lavori
e comunque non oltre centottanta giorni dalla notifica del
provvedimento di autorizzazione che ne determina anche l'ammontare
e la durata.
6. La Giunta regionale provvede in merito alla domanda di
autorizzazione entro novanta giorni dalla sua presentazione e il
relativo provvedimento è notificato, entro i successivi quindici
giorni, al richiedente e al Comune o ai Comuni interessati.
7. Laddove sia prevista la VIA, la Giunta regionale provvede
in merito alla domanda di autorizzazione entro trenta giorni dalla
data di ricevimento da parte della struttura competente del parere
del Comitato tecnico per l'ambiente di cui all'articolo 4 della
l.r. 14/1999.
8. Copia del provvedimento deve essere affissa all'Albo
pretorio del Comune interessato per la durata di quindici
giorni.
Articolo 8
(Subingresso nell'autorizzazione)
1. L'autorizzazione ha natura personale. Nel caso di
trasferimento del diritto sul giacimento per atto tra vivi o a
causa di morte a titolo particolare, l'avente causa deve, entro il
termine di trenta giorni dall'atto di trasferimento, presentare
domanda di subingresso nella titolarità dell'autorizzazione alla
struttura competente, corredata della documentazione di cui
all'articolo 6, comma 2, lettere a), b) e c).
2. La Giunta regionale provvede, con propria deliberazione,
sulla domanda di cui al comma 1, entro novanta giorni dalla data di
ricevimento della stessa, previo accertamento delle capacità
tecniche ed economiche del subentrante.
3. Dal momento del trasferimento, il subentrante per atto tra
vivi è soggetto, in solido con il precedente titolare, a tutti gli
obblighi imposti dal provvedimento originario sino all'emanazione
del nuovo provvedimento di autorizzazione. Il richiedente
l'autorizzazione al subingresso deve inoltre presentare alla
struttura competente il titolo sul giacimento.
4. Nel caso di successione a titolo universale, a causa di
morte, del diritto sul giacimento, l'autorizzazione è trasferita
con provvedimento della Giunta regionale agli eredi che ne facciano
richiesta entro sei mesi dall'apertura della successione,
subordinatamente all'osservanza delle condizioni previste dalla
presente legge e alla nomina, con la maggioranza indicata
nell'articolo 1105 del codice civile, di un solo rappresentante per
tutti i rapporti giuridici con la Regione e con i terzi. La Giunta
regionale provvede, con propria deliberazione, sulla relativa
domanda, entro novanta giorni dalla data di ricevimento della
stessa, previo accertamento delle capacità tecniche ed economiche
del subentrante.
5. L'efficacia dell'autorizzazione è subordinata alla
prestazione, da parte del richiedente, di idonea garanzia bancaria
o assicurativa da presentare al momento della prima richiesta. La
garanzia deve essere costituita entro trenta giorni dalla notifica
del provvedimento di autorizzazione che ne determina anche
l'ammontare e la durata.
Articolo 9
(Durata, proroga e rinnovo dell'autorizzazione)
1. L'autorizzazione non può essere rilasciata per un periodo
superiore a dieci anni e può essere rinnovata, per un periodo di
uguale durata, con l'osservanza delle disposizioni previste per il
suo rilascio.
2. La domanda di rinnovo deve essere presentata alla
struttura competente a partire dall'ottavo mese e non oltre il
terzo mese antecedenti la data di scadenza
dell'autorizzazione.
3. La Giunta regionale può disporre, con propria
deliberazione, la proroga dell'autorizzazione per un periodo non
superiore a due anni, allorché il soggetto autorizzato non abbia
completato la coltivazione e presenti domanda almeno tre mesi prima
della scadenza dell'autorizzazione medesima.
4. In deroga a quanto stabilito al comma 1, l'autorizzazione
può essere rilasciata per un periodo non superiore a venti anni e
può essere prorogata e rinnovata con le modalità di cui ai commi 1,
2 e 3, in considerazione delle caratteristiche tecnico-economiche
della coltivazione dei giacimenti di marmo e delle pietre affini ad
uso ornamentale.
CAPO II
CONCESSIONE DI COLTIVAZIONE
Articolo 10
(Regime di concessione)
1. Ai sensi dell'articolo 7, comma 2, della l. cost. 4/1948,
le cave la cui disponibilità sia sottratta al proprietario
appartengono al patrimonio indisponibile della Regione.
2. La Giunta regionale, con propria deliberazione, può
disporre il passaggio delle cave e delle torbiere, già ricomprese
nel PRAE, al patrimonio indisponibile della Regione e
correlativamente darle in concessione a terzi per motivi di
pubblico interesse, ai sensi dell'articolo 45 del r.d. 1443/1927,
previa diffida da effettuarsi trenta giorni prima dell'anzidetto
provvedimento, qualora il proprietario dell'area:
a) non abbia intrapreso la coltivazione o non intraprenda,
una volta ottenuta l'autorizzazione, i lavori di cava entro
centottanta giorni dalla data di notifica del provvedimento
autorizzativo;
b) non dia sufficiente sviluppo alla coltivazione rispetto al
programma stabilito nel provvedimento autorizzativo;
c) sia decaduto dall'autorizzazione, ai sensi dell'articolo
69, comma 1.
3. A seguito del provvedimento di acquisizione del giacimento
al patrimonio indisponibile della Regione, la Giunta regionale, con
propria deliberazione, può assegnare l'area stessa in concessione a
chi abbia, tra quanti hanno presentato la relativa domanda,
l'idoneità tecnica ed economica a condurre l'impresa.
4. Al procedimento di concessione di cui al comma 2 si
applicano le disposizioni di cui agli articoli 6 e 7.
5. La concessione, previa osservanza delle disposizioni
previste per il rilascio, può essere rilasciata per un periodo
massimo di dieci anni per il pietrame e gli inerti e venti anni per
i marmi e le pietre affini ad uso ornamentale e può essere
rinnovata o prorogata, ai sensi dell'articolo 9, sino
all'esaurimento del giacimento.
6. Al trasferimento della concessione si applicano le
disposizioni di cui all'articolo 66.
Articolo 11
(Diritto proporzionale)
1. Il concessionario deve versare alla Regione il diritto
proporzionale anticipato pari a euro 40 per ogni ettaro o frazione
di ettaro di superficie oggetto della concessione, con un minimo di
euro 600 annui.
2. L'importo di cui al comma 1 è aggiornato ogni triennio dal
dirigente della struttura competente sulla base della variazione
dell'indice dei prezzi al consumo per le famiglie di operai e
impiegati accertato dall'Istituto nazionale di statistica
(ISTAT).
3. Il versamento deve essere effettuato per la prima volta
all'atto del rilascio della concessione e, successivamente, entro
il 31 marzo di ogni anno.
Articolo 12
(Diritti dei privati in caso di concessione)
1. Al proprietario della cava o della torbiera date in
concessione deve essere corrisposto, da parte del concessionario,
l'indennizzo di ogni danno derivante dall'esercizio della cava o
della torbiera e, se necessario, il valore degli impianti, dei
lavori utilizzabili e del materiale estratto disponibile ai sensi
dell'articolo 45, commi quarto e quinto, del r.d.
1443/1927.
2. I diritti spettanti ai terzi sulla cava o torbiera si
risolvono sulle somme assegnate al proprietario ai sensi del comma
1.
CAPO III
DISPOSIZIONI PARTICOLARI
Articolo 13
(Contributo per la realizzazione delle infrastrutture e degli
interventi pubblici di recupero ambientale)
1. Il titolare dell'autorizzazione o della concessione di
cava, escluse le cave di marmo e di pietre affini ad uso
ornamentale, deve versare al Comune sul cui territorio essa insiste
una somma a titolo di contributo, ulteriore rispetto a quanto
previsto nell'autorizzazione o nella concessione, per il
pregiudizio ambientale della zona e per l'utilizzo delle
infrastrutture pubbliche funzionali all'area interessata,
direttamente o indirettamente, dall'attività estrattiva.
2. La Giunta regionale, con propria deliberazione, sentiti il
Consiglio permanente degli enti locali e le associazioni di
categoria, determina l'ammontare del contributo per metro cubo di
minerale estratto. Tale importo è aggiornato ogni triennio dal
dirigente della struttura competente sulla base della variazione
dell'indice dei prezzi al consumo per le famiglie di operai e
impiegati accertato dall'ISTAT.
3. Il contributo relativo all'anno solare precedente deve
essere versato al Comune entro il 30 giugno, sulla base della
dichiarazione sostitutiva di atto di notorietà che il soggetto
autorizzato deve presentare entro il 30 aprile, con facoltà per il
Comune di disporre l'accertamento diretto nel sito.
4. Il contributo decorre, in capo ai titolari di
autorizzazione alla coltivazione di cava, dalla data di rilascio di
nuova autorizzazione di cava, di rinnovo o di proroga e in caso di
modificazione delle autorizzazioni in corso.
Articolo 14
(Estrazione di materiale di cava nel caso di eventi
calamitosi)
1. Nel caso di eventi calamitosi per i quali sia stato
dichiarato lo stato di emergenza, la Regione e i Comuni, ovvero i
soggetti da questi incaricati in conformità alla normativa vigente,
nelle ipotesi di seguito elencate, possono estrarre materiale di
cava anche in deroga a quanto previsto nel PRAE:
a) per interventi urgenti di costruzione, di ricostruzione,
di ripristino e di sistemazione;
b) per interventi atti a scongiurare pericolo per la pubblica
incolumità.
2. I soggetti incaricati dell'estrazione del materiale devono
presentare domanda al Presidente della Regione, corredata del
progetto di coltivazione e di recupero ambientale, con la procedura
di cui agli articoli 6 e 7.
3. L'autorizzazione è concessa con decreto del Presidente
della Regione.
4. L'autorizzazione non può essere rilasciata per un periodo
superiore a tre anni e può essere prorogata solo a seguito di
motivata necessità per le finalità di cui al comma 1.
5. Il materiale di cava estratto deve essere impiegato
esclusivamente per la realizzazione degli interventi di cui al
comma 1.
6. I proprietari delle aree interessate dagli interventi
hanno diritto ad un equo indennizzo.
7. I soggetti incaricati dell'estrazione del materiale sono
esonerati dal pagamento del contributo di cui all'articolo
13.
Articolo 15
(Prelievo di pietrame finalizzato all'esecuzione di specifici
interventi)
1. La presente legge non si applica al prelievo di pietrame
da accumuli naturali e artificiali finalizzato a specifici
interventi di recupero di fabbricati in genere, di costruzione, di
ricostruzione e di manutenzione di alpeggi, mayens, bivacchi,
rifugi alpini e di tappa e di altre opere di modesta entità, purché
ubicati nell'ambito territoriale del Comune dove avviene il
prelievo e per quantitativi non eccedenti quanto indicato nel
progetto concessionato o autorizzato.
2. L'autorizzazione per il prelievo di cui al comma 1 è
rilasciata dal Comune territorialmente competente, acquisiti, ove
richiesti, gli assentimenti relativi ai vincoli di carattere
pubblicistico di competenza regionale. Il Comune fissa le eventuali
garanzie finanziarie, le condizioni e le modalità per il prelievo
del materiale, che deve essere impiegato esclusivamente per gli
interventi di cui al comma 1, e per il conseguente ripristino
ambientale.
3. Il controllo delle attività di cui ai commi 1 e 2, anche
ai fini della tutela della sicurezza e della salute dei lavoratori
e dei terzi, è effettuato dal Comune territorialmente
competente.
Articolo 16
(Opere ed impianti a servizio dell'attività
estrattiva)
1. Gli impianti fissi e le opere a servizio della
coltivazione, se allocati all'interno delle aree inserite nel PRAE,
devono rispettare le prescrizioni ivi contenute.
2. Qualora per le opere e gli impianti fissi di cui al comma
1 sia richiesta la concessione edilizia, il Comune interessato deve
rilasciarla entro novanta giorni dalla data di presentazione della
relativa domanda, previa verifica di conformità alle previsioni del
PRAE o dell'autorizzazione regionale, ponendo a carico del
coltivatore gli oneri di urbanizzazione primaria e secondaria
previsti dalle disposizioni vigenti in materia.
Articolo 17
(Prescrizioni comuni a più cave)
1. La Giunta regionale, con propria deliberazione, stabilisce
le prescrizioni comuni alle opere al servizio delle cave situate in
una stessa zona, ivi compresi le discariche e il deflusso delle
acque.
2. Per l'esecuzione dei lavori di preparazione, per la
manutenzione e per l'utilizzo delle opere al servizio delle cave di
cui al comma 1 e per esigenze di coordinamento della coltivazione,
possono essere costituiti consorzi facoltativi o obbligatori
secondo quanto stabilito dal presente articolo.
3. La costituzione dei consorzi facoltativi è comunicata
dagli interessati alla struttura competente, entro trenta giorni
dalla costituzione medesima, mediante produzione di copia dell'atto
costitutivo.
4. La costituzione dei consorzi obbligatori è disposta dalla
Giunta regionale, con propria deliberazione, quando lo impongano
esigenze di sicurezza ovvero di salvaguardia ambientale della zona
o quando sia richiesta dagli imprenditori rappresentanti almeno i
due terzi dei fondi relativi all'area interessata.
5. Nel caso di consorzi obbligatori, quando le opere non sono
state eseguite nei termini previsti o i lavori non procedono
secondo le direttive unitarie fissate, la Giunta regionale può
nominare un commissario, il quale provvede all'esecuzione diretta
delle opere, assumendo la rappresentanza e l'amministrazione del
consorzio fino all'attuazione delle direttive stesse, con addebito
delle spese a carico del consorzio. A tal fine, il commissario
invita ciascuno degli interessati a depositare la rispettiva quota
di spesa, avvalendosi, in caso di inadempienza, della procedura
stabilita dal regio decreto 14 aprile 1910, n. 639 (Approvazione
del testo unico delle disposizioni di legge relative alla
riscossione delle entrate patrimoniali dello Stato).
Articolo 18
(Adempimenti particolari)
1. I titolari di autorizzazione o di concessione ai sensi del
presente titolo devono:
a) fornire alla struttura competente i dati statistici di cui
all'articolo 1 del regio decreto 18 dicembre 1927, n. 2717
(Obbligatorietà della denuncia dei dati statistici relativi alla
produzione delle miniere e cave);
b) mettere a disposizione della struttura competente e delle
altre strutture regionali competenti, nelle zone soggette a vincolo
di competenza regionale, tutti i mezzi necessari per ispezionare i
lavori in corso e quelli di sistemazione ambientale.
2. I dati, le notizie ed i chiarimenti ottenuti godono della
guarentigia stabilita dall'articolo 11 della legge 9 luglio 1926,
n. 1162 (Riordinamento del servizio statistico).
TITOLO IV
RIASSETTO DELLE CAVE ABBANDONATE
Articolo 19
(Provvedimenti relativi alle aree di cava dismesse)
1. Per le aree di cui all'articolo 3, comma 5, lettera e),
comprese le opere accessorie e gli impianti dismessi ivi allocati
che rivestono un particolare interesse culturale e ambientale, i
proprietari o la Regione possono predisporre un progetto di
ripristino ovvero di riconversione ambientale.
2. I progetti di cui al comma 1 sono approvati con
deliberazione della Giunta regionale.
3. Per gli interventi finalizzati al ripristino ambientale,
la Giunta regionale può concedere, con propria deliberazione,
contributi per l'esecuzione delle opere relative ovvero provvedere
direttamente alla loro realizzazione.
4. I contributi di cui al comma 3 sono concessi, entro
centoventi giorni dalla data di presentazione della relativa
domanda, in relazione alla rilevanza dell'intervento dal punto di
vista ambientale, sino ad un massimo del 60 per cento dei costi
relativi al ripristino ambientale, fermo restando il rispetto di
quanto stabilito dalle disposizioni vigenti in materia di lavori
pubblici.
5. La domanda di cui al comma 4 deve essere presentata alla
struttura competente e deve contenere:
a) i dati identificativi del richiedente, sia persona fisica
che giuridica;
b) il titolo giuridico in base al quale il richiedente
risulta legittimato alla presentazione della domanda;
c) l'ubicazione e la dimensione dell'area interessata
dall'intervento;
d) la dichiarazione attestante la disponibilità
dell'area.
6. La domanda deve essere, inoltre, corredata della
documentazione di cui all'allegato B.
7. La Giunta regionale, con propria deliberazione, stabilisce
eventuali ulteriori criteri per la concessione dei contributi di
cui al comma 3.
PARTE III
RICERCA, COLTIVAZIONE DEI MINERALI SOLIDI DI PRIMA CATEGORIA
E UTILIZZO DELLO STRUMENTO CONCESSORIO NELLA VALORIZZAZIONE DEI
SITI MINERARI DISMESSI
TITOLO I
DISPOSIZIONI GENERALI
Articolo 20
(Oggetto)
1. La presente parte disciplina la ricerca e la coltivazione
dei minerali solidi di prima categoria di cui all'articolo 2, comma
2, del r.d. 1443/1927.
Articolo 21
(Valorizzazione del patrimonio minerario dismesso)
1. La Regione promuove la salvaguardia e la valorizzazione
dei minerali solidi di prima categoria e delle attività a questi
correlate, anche nella prospettiva della valorizzazione del
patrimonio minerario dismesso, sotto il profilo culturale ed
ambientale loro caratteristico.
2. Per le finalità di cui al comma 1, la Regione provvede, ai
sensi delle disposizioni regionali vigenti in materia di
valorizzazione dei siti minerari dismessi in coerenza con gli
indirizzi comunitari, all'incentivazione e alla disciplina della
riqualificazione e della valorizzazione del patrimonio minerario
dismesso a fini turistici, museali e culturali e del riutilizzo a
fini economici dei vuoti sotterranei, anche con riferimento a
sezioni esaurite di giacimenti ancora in corso di sfruttamento
minerario.
TITOLO II
RICERCA
Articolo 22
(Oggetto)
1. La ricerca ha ad oggetto l'individuazione di giacimenti
minerari e la loro economica coltivabilità, nel rispetto della
salvaguardia ambientale.
Articolo 23
(Domanda per il permesso di ricerca e istruttoria)
1. La domanda per il rilascio del permesso di ricerca deve
essere presentata alla struttura competente e deve
contenere:
a) i dati identificativi del richiedente, sia persona fisica
che giuridica;
b) il titolo giuridico in base al quale il richiedente
risulta legittimato alla presentazione della domanda;
c) idonee referenze bancarie;
d) il certificato fallimentare;
e) il tipo di minerale o di minerali da ricercare;
f) l'ubicazione e la dimensione dell'area oggetto della
ricerca;
g) l'elenco dei mappali interessati dall'attività di
ricerca;
h) il periodo di tempo richiesto per la ricerca;
i) la ricevuta del versamento, a favore della Regione, degli
oneri afferenti alle spese tecniche di istruttoria.
2. La domanda deve essere corredata, inoltre, della
documentazione tecnica di cui all'allegato C.
3. La domanda e i relativi allegati devono essere depositati
presso la struttura competente che ne cura la trasmissione ai
Comuni interessati per la pubblicazione nei relativi Albi
pretori.
4. L'istruttoria è curata dalla struttura competente la quale
provvede a:
a) verificare la documentazione allegata alla
domanda;
b) effettuare i sopralluoghi;
c) acquisire le determinazioni della conferenza di servizi di
cui all'articolo 62.
5. La struttura competente può sempre richiedere, nel corso
dell'istruttoria, ulteriore documentazione integrativa. Tale
richiesta sospende i termini del procedimento.
Articolo 24
(Contenuto del permesso di ricerca)
1. Il permesso di ricerca è rilasciato dalla Giunta
regionale, con propria deliberazione, entro novanta giorni dalla
data di presentazione della domanda ed il relativo provvedimento è
trasmesso, entro i successivi quindici giorni, ai Comuni e alle
Comunità montane interessati e notificato al richiedente.
2. Il permesso di ricerca contiene le prescrizioni e le
condizioni in ordine:
a) alle modalità della ricerca e dei relativi lavori;
b) alla salvaguardia della situazione geoidrologica e
idrogeologica;
c) alla ricomposizione dei siti di ricerca e ai preminenti
interessi generali.
3. L'efficacia del permesso di ricerca è subordinata alla
prestazione, da parte del richiedente, di idonea garanzia bancaria
o assicurativa da presentare al momento della prima richiesta,
volta a tutelare il recupero ambientale delle aree interessate. La
garanzia deve essere costituita entro trenta giorni dalla notifica
del permesso che ne determina anche l'ammontare e la
durata.
Articolo 25
(Durata e proroga del permesso di ricerca)
1. Il permesso di ricerca non può essere rilasciato per un
periodo superiore a tre anni.
2. La Giunta regionale può disporre la proroga del permesso
di ricerca, con le stesse modalità stabilite per il suo rilascio,
per una sola volta e per un periodo non superiore a due anni,
quando il titolare del permesso di ricerca, di seguito denominato
ricercatore, abbia adempiuto agli obblighi ivi previsti e offra
adeguate giustificazioni relative alla necessità di proseguire i
lavori di ricerca.
3. La domanda di proroga deve essere presentata alla
struttura competente almeno novanta giorni prima della scadenza del
permesso di ricerca.
Articolo 26
(Obblighi a carico del ricercatore)
1. Il ricercatore, entro novanta giorni dal rinvenimento di
giacimenti minerari, deve darne comunicazione scritta alla
struttura competente.
2. Il ricercatore deve trasmettere alla struttura competente,
ogni sei mesi, una dettagliata relazione sullo svolgimento dei
lavori e sui risultati ottenuti ed ogni altra notizia inerente
all'espletamento dell'attività di ricerca.
3. Il ricercatore provvede alla sistemazione ambientale dei
luoghi oggetto di ricerca secondo le prescrizioni indicate nel
permesso di ricerca e risarcisce i proprietari del suolo degli
eventuali danni prodotti.
Articolo 27
(Diritto proporzionale)
1. Il ricercatore deve versare alla Regione il diritto
proporzionale anticipato pari a euro 15 per ogni ettaro o frazione
di ettaro di superficie oggetto del permesso di ricerca, con un
minimo di euro 600 annui.
2. L'importo di cui al comma 1 è aggiornato ogni triennio dal
dirigente della struttura competente sulla base della variazione
dell'indice dei prezzi al consumo per le famiglie di operai e
impiegati accertato dall'ISTAT.
3. Il versamento deve essere effettuato per la prima volta
all'atto del rilascio del permesso di ricerca e, successivamente,
entro il 31 marzo di ogni anno.
TITOLO III
CONCESSIONE MINERARIA
Articolo 28
(Oggetto)
1. La concessione mineraria ha ad oggetto l'attività di
coltivazione del giacimento minerario, le pertinenze minerarie, la
fase di arricchimento del minerale e il recupero ambientale del
sito.
2. La concessione mineraria può inoltre essere rilasciata per
la gestione dei siti minerari dismessi e delle relative pertinenze,
ai fini della valorizzazione socio-culturale ed ambientale dei siti
stessi.
3. Ai fini della presente legge, per concessione si intendono
anche le subconcessioni assentite ai sensi dell'articolo 11 della
l. cost. 4/1948.
Articolo 29
(Domanda di concessione per la coltivazione del giacimento
minerario)
1. La domanda per il rilascio della concessione per la
coltivazione del giacimento minerario deve essere presentata alla
struttura competente e deve contenere:
a) i dati identificativi del richiedente, sia persona fisica
che giuridica;
b) l'eventuale titolo giuridico in base al quale il
richiedente risulta legittimato alla presentazione della
domanda;
c) idonee garanzie bancarie;
d) il certificato fallimentare;
e) il tipo di minerale o di minerali da coltivare;
f) l'ubicazione e la dimensione dell'area oggetto della
domanda;
g) l'elenco dei mappali interessati dalla
concessione;
h) il periodo di tempo richiesto per la concessione;
i) la ricevuta del versamento, a favore della Regione, degli
oneri afferenti alle spese tecniche di istruttoria.
2. La domanda deve essere, inoltre, corredata della
documentazione tecnica di cui all'allegato D.
3. La domanda e i relativi allegati devono essere depositati
presso la struttura competente che ne cura la trasmissione ai
Comuni interessati per la pubblicazione nei relativi Albi
pretori.
4. La struttura competente può sempre richiedere, nel corso
dell'istruttoria, ulteriore documentazione integrativa. Tale
richiesta sospende i termini del procedimento.
Articolo 30
(Domanda di concessione per la gestione dei siti minerari
dismessi)
1. La domanda per la gestione dei siti minerari dismessi ai
fini della loro valorizzazione socio-culturale ed ambientale deve
essere presentata alla struttura competente dai soggetti
legittimati dalle disposizioni regionali vigenti in materia e deve
contenere:
a) la documentazione redatta da un tecnico abilitato in
ordine alla non attuale coltivabilità del giacimento oggetto della
domanda;
b) la documentazione tecnica ed economica progettuale
dell'intervento socio-culturale da attuare nel sito minerario, in
coerenza con le indicazioni stabilite dalla Giunta regionale, con
propria deliberazione, entro centottanta giorni dalla data di
entrata in vigore della presente legge;
c) la documentazione in ordine alla sussistenza dei mezzi
finanziari necessari;
d) il periodo di tempo per cui è richiesta la
concessione;
e) la ricevuta del versamento, a favore della Regione, degli
oneri afferenti alle spese tecniche di istruttoria.
2. Per la concessione a fini socio-culturali e ambientali del
patrimonio immobiliare dismesso trovano inoltre applicazione gli
articoli 29, commi 3 e 4, e 76.
Articolo 31
(Criteri e termini per il rilascio della concessione.
Contenuto della concessione)
1. Entro centoventi giorni dal ricevimento della domanda, la
Giunta regionale, all'esito dell'istruttoria e previo parere della
conferenza di servizi di cui all'articolo 62, provvede, con propria
deliberazione, al rilascio della concessione mineraria di cui
all'articolo 28, comma 1, tenuto conto dei seguenti
criteri:
a) salvaguardia dell'ambiente, del paesaggio e della
salubrità della zona circostante;
b) salvaguardia delle zone soggette a vincoli di carattere
pubblicistico di competenza regionale;
c) rilevanza delle risorse minerarie in oggetto e della loro
utilizzazione;
d) entità degli impegni assunti dal richiedente relativamente
alla sistemazione ambientale e al complesso dell'organizzazione
produttiva.
2. La concessione contiene:
a) la delimitazione dell'area di concessione;
b) le prescrizioni ulteriori, rispetto agli impegni assunti
nella domanda, in ordine alla coltivazione;
c) le prescrizioni di recupero ambientale relative al sito
estrattivo.
3. L'efficacia del provvedimento di concessione è subordinata
alla prestazione, da parte del richiedente, di idonea garanzia
bancaria o assicurativa da presentare al momento della prima
richiesta, volta a tutelare il recupero ambientale delle aree
interessate. La garanzia deve essere costituita entro trenta giorni
dalla notifica del provvedimento di concessione che ne determina
anche l'ammontare e la durata.
4. Entro centoventi giorni dal ricevimento della domanda la
Giunta regionale, all'esito dell'istruttoria e previo parere della
conferenza di servizi di cui all'articolo 62, provvede, con propria
deliberazione, al rilascio della concessione mineraria di cui
all'articolo 28, comma 2, tenuto conto dei seguenti
criteri:
a) il rispetto della disciplina specifica in tema di
valorizzazione socio-culturale-ambientale dei siti minerari
dismessi;
b) la rispondenza del progetto al conseguimento della
finalità di valorizzazione socio-culturale dei siti minerari
dismessi;
c) la rispondenza del progetto agli obiettivi di salvaguardia
e valorizzazione ambientale perseguiti dalle disposizioni regionali
vigenti in materia.
5. La struttura competente trasmette copia dell'atto di
concessione di cui ai commi 1 e 4 ai Comuni e alle Comunità montane
interessate e lo notifica al richiedente. L'atto di concessione è
pubblicato nel Bollettino ufficiale della Regione.
6. L'atto di concessione deve essere inoltre trascritto alla
conservatoria dei registri immobiliari a spese del
concessionario.
Articolo 32
(Diritto proporzionale)
1. La Giunta regionale, con propria deliberazione, determina
le misure dei diritti proporzionali che i titolari delle
concessioni di coltivazione mineraria di cui all'articolo 28, comma
1, devono corrispondere anticipatamente alla Regione tenendo conto
dei seguenti criteri:
a) estensione dell'area interessata;
b) tipologia del minerale estratto;
c) quantità, tenore e valore del minerale estratto.
2. Gli importi di cui al comma 1 sono aggiornati ogni
triennio dal dirigente della struttura regionale competente sulla
base della variazione dell'indice dei prezzi al consumo per le
famiglie di operai e impiegati accertato dall'ISTAT.
3. Il versamento deve essere effettuato per la prima volta
all'atto del rilascio della concessione e, successivamente, entro
il 31 marzo di ogni anno.
4. La concessione mineraria di cui all'articolo 28, comma 2,
non è soggetta alla corresponsione del diritto
proporzionale.
Articolo 33
(Pertinenze minerarie)
1. Il concessionario deve trasmettere alla struttura
competente, entro un anno dalla data di entrata in vigore della
presente legge, l'elenco delle pertinenze della miniera e una
perizia, firmata da un tecnico abilitato, sul valore delle
pertinenze stesse all'atto della comunicazione.
2. Presso la struttura competente è tenuto l'elenco delle
pertinenze relative a ciascuna concessione.
3. I dati dell'elenco sono pubblici.
Articolo 34
(Obblighi informativi)
1. I titolari di concessioni devono presentare alla struttura
competente, entro il 15 gennaio di ogni anno, i dati statistici
riguardanti le sostanze estratte nell'anno precedente e ogni
ulteriore notizia e chiarimento, in conformità alle istruzioni
dalla medesima impartite.
2. I titolari devono inoltre mettere a disposizione della
struttura competente tutti i mezzi necessari per ispezionare i
lavori.
Articolo 35
(Durata e proroga della concessione)
1. La concessione non può essere rilasciata per un periodo
superiore a trenta anni e può essere rinnovata, per un periodo di
uguale durata, con le modalità previste per il suo
rilascio.
2. La domanda di rinnovo deve essere presentata alla
struttura competente un anno prima della scadenza della concessione
e può essere accolta qualora il concessionario abbia adempiuto agli
obblighi derivanti dal provvedimento di concessione.
3. La Giunta regionale può disporre la proroga della
concessione, con le stesse modalità stabilite per il rilascio, per
una sola volta e per un periodo non superiore a due anni.
4. La domanda di proroga deve essere presentata alla
struttura competente almeno centoventi giorni prima della scadenza
della concessione.
PARTE IV
RICERCA E COLTIVAZIONE DELLE ACQUE MINERALI NATURALI, DI
SORGENTE E TERMALI
TITOLO I
DISPOSIZIONI GENERALI
Articolo 36
(Oggetto)
1. La presente parte disciplina la ricerca, la coltivazione e
l'utilizzazione delle acque minerali naturali, di sorgente e
termali quali riconosciute dalla normativa vigente in
materia.
2. La Regione promuove la salvaguardia e la valorizzazione
delle acque minerali naturali, di sorgente e termali e delle
attività a queste correlate, assicurando:
a) l'assetto ambientale e idrogeologico dei siti;
b) l'utilizzazione sostenibile e durevole di tali risorse nel
contesto del complessivo sviluppo regionale economico e sociale
sostenibile.
Articolo 37
(Natura e regime giuridico)
1. La coltivazione delle acque minerali naturali, di sorgente
e l'utilizzo di quelle termali sono esercitati tramite lo strumento
della concessione a titolo oneroso e a tempo determinato, come
disciplinato dalla presente legge.
TITOLO II
RICERCA
Articolo 38
(Oggetto)
1. La ricerca ha ad oggetto:
a) l'individuazione di scaturigini idrominerali o di falde
acquifere non affioranti, aventi caratteristiche minerali, di acqua
di sorgente e termale;
b) l'individuazione del bacino idrogeologico;
c) l'accertamento della costanza della temperatura, della
conducibilità elettrica, delle caratteristiche organolettiche,
fisico-chimiche e batteriologiche delle acque;
d) la captazione con opere provvisorie ai fini degli
accertamenti di cui alle lettere a), b) e c).
Articolo 39
(Domanda per il permesso di ricerca e istruttoria)
1. La domanda per il rilascio del permesso di ricerca deve
essere presentata alla struttura competente e deve
contenere:
a) i dati identificativi del richiedente, sia persona fisica
che giuridica;
b) l'eventuale titolo giuridico in base al quale il
richiedente risulta legittimato alla presentazione della
domanda;
c) idonee referenze bancarie;
d) il certificato fallimentare;
e) la classificazione dell'acqua o delle acque da
ricercare;
f) l'ubicazione e la dimensione dell'area oggetto della
domanda;
g) l'elenco dei mappali interessati dall'attività di
ricerca;
h) il periodo di tempo richiesto per la ricerca;
i) la ricevuta del versamento, a favore della Regione, degli
oneri afferenti alle spese tecniche di istruttoria.
2. La domanda deve essere corredata, inoltre, della
documentazione tecnica di cui all'allegato B.
3. La domanda e i relativi allegati devono essere depositati
presso la struttura competente che ne cura la trasmissione ai
Comuni interessati per la pubblicazione nei relativi Albi
pretori.
4. L'istruttoria è curata dalla struttura competente la quale
provvede a:
a) verificare la documentazione allegata alla
domanda;
b) effettuare i sopralluoghi;
c) acquisire le determinazioni della conferenza di servizi di
cui all'articolo 62.
5. La struttura competente può sempre richiedere, nel corso
dell'istruttoria, ulteriore documentazione integrativa. Tale
richiesta sospende i termini del procedimento.
Articolo 40
(Contenuto del permesso di ricerca)
1. Il permesso di ricerca è rilasciato dalla Giunta
regionale, con propria deliberazione, entro sessanta giorni dalla
data di presentazione della domanda ed il relativo provvedimento è
trasmesso ai Comuni e alle Comunità montane e notificato al
richiedente.
2. Il permesso di ricerca contiene le prescrizioni e le
condizioni in ordine:
a) alle modalità della ricerca e dei relativi lavori;
b) alla salvaguardia della situazione geoidrologica e
idrogeologica;
c) alla ricomposizione dei siti di ricerca e ai preminenti
interessi generali.
3. L'efficacia del permesso di ricerca è subordinata alla
prestazione, da parte del richiedente, di idonea garanzia bancaria
o assicurativa da presentare al momento della prima richiesta,
volta a tutelare il recupero ambientale delle aree interessate. La
garanzia deve essere costituita entro trenta giorni dalla notifica
del permesso che ne determina anche l'ammontare e la
durata.
Articolo 41
(Durata e proroga del permesso di ricerca)
1. Il permesso di ricerca non può essere rilasciato per un
periodo superiore a tre anni.
2. La Giunta regionale può disporre la proroga del permesso
di ricerca, con le stesse modalità stabilite per il suo rilascio,
per una sola volta e per un periodo non superiore a due anni,
qualora il ricercatore abbia adempiuto agli obblighi ivi previsti e
offra adeguate giustificazioni sulla necessità di proseguire i
lavori di ricerca.
3. La domanda di proroga deve essere presentata alla
struttura competente almeno centoventi giorni prima della scadenza
del permesso di ricerca.
Articolo 42
(Obblighi a carico del ricercatore)
1. Il ricercatore, entro novanta giorni dal rinvenimento di
sorgenti o falde acquifere, deve darne comunicazione scritta alla
struttura competente con espressa indicazione delle relative
caratteristiche chimiche, fisiche e batteriologiche.
2. Il ricercatore deve trasmettere alla struttura competente,
ogni sei mesi, una dettagliata relazione sullo svolgimento dei
lavori e sui risultati ottenuti ed ogni altra notizia inerente
all'espletamento dell'attività di ricerca.
3. Il prelievo dei campioni di acqua deve essere eseguito
alla presenza di funzionari della struttura competente dell'Azienda
sanitaria regionale USL della Valle d'Aosta (Azienda USL) e del
dipartimento regionale competente in materia di acque minerali
naturali, di sorgente e termali.
4. Il ricercatore adotta tutte le misure idonee a proteggere
la sorgente da pericoli di inquinamento.
5. Il ricercatore provvede alla sistemazione ambientale dei
luoghi oggetto di ricerca secondo le prescrizioni indicate nel
permesso di ricerca e risarcisce i proprietari del suolo degli
eventuali danni prodotti.
Articolo 43
(Diritto proporzionale)
1. Il ricercatore deve versare alla Regione il diritto
proporzionale anticipato pari a euro 15 per ogni ettaro o frazione
di ettaro della superficie oggetto del permesso di ricerca, con un
minimo di euro 250 annui.
2. L'importo di cui al comma 1 è aggiornato ogni triennio dal
dirigente della struttura competente sulla base della variazione
dell'indice dei prezzi al consumo per le famiglie di operai e
impiegati accertato dall'ISTAT.
3. Il versamento deve essere effettuato per la prima volta
all'atto del rilascio del permesso di ricerca e, successivamente,
entro il 31 marzo di ogni anno.
TITOLO III
CONCESSIONE DI COLTIVAZIONE
Articolo 44
(Oggetto)
1. La coltivazione ha ad oggetto:
a) l'elevazione in superficie, con opere permanenti, delle
acque minerali naturali, termali e di sorgente non
affioranti;
b) la stabile sistemazione delle superfici;
c) la sistemazione e la manutenzione dell'area di protezione
igienico-sanitaria;
d) l'esecuzione delle opere e degli impianti a servizio della
coltivazione.
Articolo 45
(Domanda di concessione di coltivazione)
1. La domanda per la concessione di coltivazione deve essere
presentata alla struttura competente e deve contenere:
a) i dati identificativi del richiedente, sia persona fisica
che giuridica;
b) l'eventuale titolo giuridico in base al quale il
richiedente risulta legittimato alla presentazione della
domanda;
c) idonee referenze bancarie;
d) il certificato fallimentare;
e) la classificazione dell'acqua o delle acque oggetto della
domanda di concessione;
f) l'ubicazione e la dimensione dell'area oggetto della
domanda;
g) l'elenco dei mappali interessati dalla
concessione;
h) il periodo di tempo richiesto per la concessione;
i) la ricevuta del versamento, a favore della Regione, degli
oneri afferenti alle spese tecniche di istruttoria.
2. La domanda deve essere corredata, inoltre, della
documentazione tecnica di cui all'allegato E.
3. La domanda e i relativi allegati devono essere depositati
presso la struttura competente che ne cura la trasmissione ai
Comuni interessati per la pubblicazione nei relativi Albi
pretori.
4. La struttura competente può sempre richiedere, nel corso
dell'istruttoria, ulteriore documentazione integrativa. Tale
richiesta sospende i termini del procedimento.
Articolo 46
(Criteri e termini per il rilascio della concessione.
Contenuto della concessione)
1. Entro centoventi giorni dal ricevimento della domanda la
Giunta regionale, all'esito dell'istruttoria, previa determinazione
del Ministero della salute sulla sussistenza delle caratteristiche
delle acque minerali naturali, termali e di sorgente e previo
parere della conferenza di servizi di cui all'articolo 62,
provvede, con propria deliberazione, al rilascio della concessione
tenuto conto dei seguenti criteri:
a) salvaguardia dell'ambiente, del paesaggio e della
salubrità della zona circostante;
b) salvaguardia delle zone soggette a vincoli di carattere
pubblicistico di competenza regionale;
c) rilevanza delle sorgenti e della loro
utilizzazione;
d) entità degli impegni assunti dal richiedente relativamente
alla sistemazione ambientale e al complesso dell'organizzazione
produttiva.
2. La concessione contiene:
a) la delimitazione dell'area di concessione e dell'area di
protezione igienico-sanitaria delle sorgenti;
b) le prescrizioni ulteriori, rispetto agli impegni assunti
nella domanda, in ordine alla coltivazione;
c) le misure di vigilanza sulla coltivazione con le
prescrizioni da seguire, ivi compresa la misurazione della portata
delle singole sorgenti o dei singoli pozzi da effettuarsi
semestralmente alla presenza di un funzionario della struttura
competente;
d) le prescrizioni relative alla messa in opera alla sorgente
di misuratori automatici a registrazione continua di portata e di
conducibilità elettrica e di pluviografi e termografi ubicati in
posizione idonea nell'area di concessione, salvo che si tratti di
concessioni di acque minerali somministrate esclusivamente in loco
come bevanda;
e) le condizioni in ordine al mantenimento e alla
salvaguardia delle caratteristiche di salubrità dell'area di
concessione, alle situazioni idrogeologiche e ai preminenti
interessi pubblici esistenti sull'area;
f) le prescrizioni di recupero ambientale relative al sito
estrattivo.
3. L'efficacia della concessione è subordinata alla
prestazione, da parte del richiedente, di idonea garanzia bancaria
o assicurativa da presentare al momento della prima richiesta,
volta a tutelare il recupero ambientale delle aree interessate. La
garanzia deve essere costituita entro trenta giorni dalla notifica
del provvedimento di concessione che ne determina anche l'ammontare
e la durata.
4. La struttura competente trasmette copia dell'atto di
concessione ai Comuni e alle Comunità montane interessate e lo
notifica al richiedente. L'atto di concessione è pubblicato nel
Bollettino ufficiale della Regione.
5. L'atto di concessione deve essere inoltre trascritto alla
conservatoria dei registri immobiliari a spese del
concessionario.
Articolo 47
(Obblighi a carico del concessionario)
1. Il concessionario, oltre all'osservanza delle prescrizioni
contenute nella concessione, deve:
a) installare, possibilmente alla sorgente o in luogo
accessibile, sulla condotta di adduzione e comunque prima degli
impianti di utilizzazione, misuratori automatici della temperatura,
della conducibilità e della portata. Per le acque termali,
l'obbligo è relativo al solo misuratore automatico della
portata;
b) installare in posizione idonea, nell'ambito dell'area
oggetto della concessione, la strumentazione per la misurazione
delle precipitazioni atmosferiche, della pressione barometrica e
delle temperature di minima e di massima;
c) inviare ogni sei mesi alla struttura competente i
risultati delle rilevazioni effettuate ai sensi delle lettere a) e
b);
d) far effettuare da istituti universitari o da laboratori
autorizzati dal Ministero della salute le seguenti analisi:
1) batteriologiche e chimico-fisiche annuali di controllo,
per le acque minerali;
2) batteriologiche, chimiche e chimico-fisiche ogni sette
anni, per le acque termali;
e) inviare ogni sei mesi alla struttura competente una
comunicazione scritta relativa ai:
1) dati giornalieri pluviometrici e termografici con i
relativi grafici originali, desunti dagli strumenti indicati nella
concessione;
2) dati relativi alla quantità di acque imbottigliate
mensilmente;
3) dati relativi al numero delle persone impiegate negli
stabilimenti;
f) attenersi alle prescrizioni eventualmente impartite dalle
strutture regionali competenti per il controllo e la regolare
coltivazione della risorsa e per l'utilizzazione igienica e
terapeutica delle acque.
2. Il dirigente della struttura competente può ordinare in
ogni momento l'effettuazione di analisi straordinarie.
3. Il prelievo dei campioni necessari per l'effettuazione
delle analisi deve essere eseguito alla presenza di un funzionario
della struttura regionale competente in materia di acque minerali
naturali, di sorgente e termali.
4. I contratti di somministrazione di acque minerali naturali
o termali devono essere preventivamente autorizzati dalla Giunta
regionale, contestualmente all'approvazione del programma annuale
dei lavori di coltivazione o delle sue varianti di cui al titolo II
del decreto del Presidente della Repubblica 9 aprile 1959, n. 128
(Norme di polizia delle miniere e delle cave).
Articolo 48
(Sospensione della coltivazione)
1. La concessione deve essere costantemente esercitata tranne
che sia consentita, con deliberazione della Giunta regionale, la
sospensione delle attività per motivate ragioni.
2. La sospensione delle attività legata a fatti stagionali, e
comunque prevista nei programmi annuali di lavoro e di coltivazione
di cui al titolo II del d.P.R. 128/1959, non costituisce
sospensione ai fini del comma 1.
3. Il concessionario deve assicurare la regolare manutenzione
del bene oggetto della concessione anche durante il periodo di
sospensione dell'attività.
Articolo 49
(Diritto proporzionale)
1. Il concessionario deve corrispondere alla Regione il
diritto proporzionale annuo:
a) di euro 40 anticipati, per ogni ettaro e frazione di
ettaro compresi nell'area della concessione, con un minimo di euro
600;
b) di euro 1,50 per 1000 litri di acque minerali e di
sorgente imbottigliati.
2. L'importo di cui al comma 1 è aggiornato ogni triennio dal
dirigente della struttura competente sulla base della variazione
dell'indice dei prezzi al consumo per le famiglie di operai e
impiegati accertato dall'ISTAT.
3. Il versamento deve essere effettuato per la prima volta
all'atto del rilascio della concessione e, successivamente, entro
il 31 marzo di ogni anno.
Articolo 50
(Pertinenze minerarie)
1. Sono, in particolare, pertinenze minerarie ai sensi
dell'articolo 23 del r.d. 1443/1927:
a) le opere di captazione e gli impianti di adduzione fino ai
serbatoi di contenimento o al perimetro esterno degli stabilimenti
di utilizzazione delle acque minerali naturali;
b) le opere di captazione, gli impianti di adduzione e di
contenimento delle acque termali fino all'apposito dispositivo
automatico di misurazione della portata.
2. Non costituiscono pertinenze le attrezzature separabili
senza pregiudizio della miniera, gli impianti esclusivamente
alberghieri, sanitari e produttivi.
3. Il concessionario deve trasmettere, entro un anno dalla
data di entrata in vigore della presente legge, alla struttura
competente l'elenco delle pertinenze della miniera e una perizia
sul valore delle pertinenze stesse all'atto della comunicazione,
firmata da un tecnico abilitato.
4. Presso la struttura competente è tenuto l'elenco delle
pertinenze relativo a ciascuna concessione.
5. I dati dell'elenco sono pubblici.
Articolo 51
(Obblighi informativi)
1. I titolari di concessione di acque minerali naturali, di
sorgente e termali devono presentare alla struttura competente,
entro il 15 gennaio di ogni anno, i dati statistici riguardanti le
sostanze estratte nell'anno precedente e ogni ulteriore notizia e
chiarimento in conformità alle istruzioni dalla medesima
impartite.
2. I titolari di concessione devono, inoltre, comunicare
entro quindici giorni dall'avvenuta effettuazione, e comunque non
oltre il 31 dicembre dell'anno a cui si riferiscono, i risultati
delle analisi di cui all'articolo 47, comma 1, lettera d).
3. I titolari di concessione devono inoltre mettere a
disposizione della struttura competente tutti i mezzi necessari per
ispezionare i lavori.
4. I dati di cui al presente articolo sono memorizzati nel
sistema informativo e costituiscono la banca dati delle acque
minerali naturali, di sorgente e termali. Essi godono delle
guarentigie stabilite all'articolo 11 della l. 1162/1926 e sono
utili per l'elaborazione della relazione informativa annuale che
evidenzia lo stato di utilizzazione della risorsa, e i risultati
dei controlli effettuati. La relazione è inviata anche ai Comuni
interessati.
Articolo 52
(Durata e rinnovo della concessione)
1. La concessione non può essere rilasciata per un periodo
superiore a trenta anni e può essere rinnovata, per un periodo di
uguale durata, con le modalità previste per il suo
rilascio.
2. La domanda di rinnovo deve essere presentata alla
struttura competente un anno prima della scadenza della concessione
e può essere accolta qualora il concessionario abbia adempiuto agli
obblighi derivanti dal provvedimento di concessione.
Articolo 53
(Tutela dell'area di protezione igienico-sanitaria)
1. La sorgente non deve avere interferenze con l'abitato, con
le opere pubbliche e le coltivazioni agricole in atto o
programmate; a tal fine, il richiedente deve allegare la perizia
asseverata redatta da un tecnico abilitato, da cui risulti che non
esistono le menzionate interferenze.
2. Il provvedimento di concessione individua un'area di
protezione assoluta della sorgente e un'ulteriore area entro la
quale non si possono svolgere attività agricole, né antropiche, né
di trasformazione del suolo, se non previa autorizzazione della
Giunta regionale.
3. L'eventuale mancato guadagno, derivante dal vincolo
imposto dall'area di protezione igienico-sanitaria, è risarcito al
proprietario del terreno da parte del concessionario.
Articolo 54
(Passaggio di titolo da acqua minerale naturale ad acqua di
sorgente)
1. Il titolare di permesso di ricerca o di concessione per
acqua minerale naturale può richiedere il rilascio del medesimo
provvedimento per acqua di sorgente, presentando la relativa
domanda alla struttura regionale competente in materia di igiene e
sanità pubblica.
2. La struttura di cui al comma 1 trasmette la domanda al
Ministero della salute allegando il proprio parere in
merito.
3. La domanda è accolta subordinatamente all'ottenimento da
parte del Ministero della salute del riconoscimento di acqua di
sorgente di cui all'articolo 2 del decreto legislativo 4 agosto
1999, n. 339 (Disciplina delle acque di sorgente e modificazioni al
decreto legislativo 25 gennaio 1992, n. 105, concernente le acque
minerali naturali, in attuazione della direttiva 96/70/CE).
4. Ottenuto il provvedimento di riconoscimento di cui al
comma 3, la Giunta regionale, con propria deliberazione, provvede
al rilascio del corrispondente titolo di acqua di sorgente.
TITOLO IV
DISCIPLINA IGIENICO-SANITARIA DEL TERMALISMO
Articolo 55
(Sorgenti idrominerali e idrotermali)
1. L'utilizzazione delle sorgenti idrominerali e idrotermali,
in funzione delle proprietà terapeutiche o igienico-speciali, può
avvenire esclusivamente:
a) per imbottigliamento o per condizionamento in
loco;
b) presso stabilimenti termali in loco;
c) per la preparazione di bevande analcoliche quali previste
dalle disposizioni vigenti in materia;
d) per la produzione, a scopo terapeutico, di sali
minerali.
2. L'impiego delle sorgenti di cui al comma 1 è subordinato
all'autorizzazione rilasciata dalla Giunta regionale, con propria
deliberazione, previo parere della struttura competente in materia
di prevenzione dell'Azienda USL e verifica della sussistenza delle
seguenti condizioni:
a) possesso della concessione alla coltivazione della
sorgente rilasciata dalla Giunta regionale;
b) possesso dell'autorizzazione regionale rilasciata ai sensi
dell'articolo 43 della legge 23 dicembre 1978, n. 833 (Istituzione
del servizio sanitario nazionale);
c) riconoscimento delle proprietà terapeutiche delle acque da
parte del Ministero della salute;
d) rispetto delle disposizioni vigenti in materia.
3. La Giunta regionale, con propria deliberazione, stabilisce
i criteri e le modalità per la presentazione della domanda e per lo
svolgimento della relativa istruttoria.
Articolo 56
(Stabilimenti termali)
1. Sono considerati stabilimenti termali quelli in cui si
utilizzano:
a) acque minerali naturali;
b) fanghi, sia naturali sia preparati artificialmente, limi,
muffe e simili;
c) grotte naturali e artificiali.
Articolo 57
(Contenuti dell'autorizzazione)
1. Il provvedimento di autorizzazione di cui all'articolo 55,
comma 2, deve contenere:
a) le generalità o la ragione sociale del richiedente
l'autorizzazione;
b) l'elencazione delle cure che si possono praticare in
relazione all'attestato di riconoscimento delle proprietà
terapeutiche delle acque;
c) il periodo di apertura dello stabilimento, se ad andamento
stagionale;
d) il nominativo del direttore sanitario dello
stabilimento.
2. Con il provvedimento di autorizzazione è approvato il
regolamento sanitario interno con le eventuali indicazioni ritenute
necessarie per il miglior funzionamento dello stabilimento.
3. L'autorizzazione ha la durata massima di trenta anni ed è
rilasciata per l'esercizio diretto dell'attività; essa non può
essere sotto nessuna forma e ad alcun titolo ceduta ad altri,
ancorché si tratti dell'esercizio di singole attività terapeutiche
ed applicazioni termali o di servizi e presidi sanitari annessi
agli stabilimenti termali.
4. La struttura competente dell'Azienda USL provvede ai
controlli annuali sull'osservanza delle prescrizioni stabilite,
dando, in caso di inosservanza, immediata comunicazione alla
struttura regionale competente in materia di igiene e sanità
pubblica per l'eventuale assunzione dei provvedimenti di cui
all'articolo 58.
Articolo 58
(Sospensione e revoca dell'autorizzazione)
1. La Giunta regionale, con propria deliberazione, può
sospendere l'autorizzazione di cui all'articolo 55, comma 2, previa
diffida, ove siano riscontrate irregolarità nell'utilizzazione
delle acque minerali termali e i titolari delle autorizzazioni non
abbiano provveduto, entro il termine indicato nella diffida, ad
eliminare dette irregolarità.
2. La Giunta regionale, con propria deliberazione, può
revocare l'autorizzazione di cui all'articolo 55, comma 2, previa
diffida, ove le irregolarità contestate siano tali da compromettere
il normale esercizio e la relativa utilizzazione delle acque
minerali e termali.
PARTE V
DISPOSIZIONI COMUNI PER MINERALI SOLIDI E ACQUE MINERALI
NATURALI, DI SORGENTE E TERMALI
Articolo 59
(Accesso ai fondi)
1. Il ricercatore o il concessionario, otto giorni prima
dell'ingresso nei fondi per l'effettuazione dei lavori, deve
notificare copia del permesso di ricerca o della concessione ai
proprietari e ai possessori dei terreni compresi nel perimetro
interessato, i quali non possono opporsi ai lavori.
2. I proprietari dei terreni interessati hanno diritto di
esigere una cauzione, a carico del ricercatore o del
concessionario, per gli eventuali danni derivanti dalla ricerca o
dalla concessione; in caso di disaccordo, l'ammontare della
cauzione è definito dal dirigente della struttura competente
secondo quanto stabilito dagli articoli 10 e 31 del r.d. 1443/1927,
entro trenta giorni dalla richiesta della parte più
diligente.
3. Il ricercatore o il concessionario deve effettuare il
deposito della cauzione presso la tesoreria regionale entro
quindici giorni dalla determinazione della cauzione ai sensi del
comma 2 e può avviare l'esecuzione dei lavori di ricerca solo dopo
l'avvenuto deposito.
Articolo 60
(Ipoteca mineraria)
1. L'iscrizione delle ipoteche sul bene oggetto della
concessione e sulle pertinenze inseparabili senza pregiudizio del
giacimento è subordinata ad autorizzazione della Giunta
regionale.
2. La domanda di autorizzazione deve essere
corredata:
a) dell'elenco delle pertinenze inseparabili con indicazione
dei relativi valori;
b) del programma dei lavori per i quali si chiede
l'iscrizione ipotecaria a garanzia del finanziamento, con
l'indicazione dei tempi di esecuzione dei medesimi.
3. L'iscrizione ipotecaria non può essere autorizzata per una
somma superiore all'80 per cento del valore delle pertinenze, quale
determinato dalla struttura competente.
4. L'autorizzazione è vincolata all'osservanza, da parte del
concessionario, del programma dei lavori di cui al comma 2, lettera
b).
5. L'espropriazione forzata del diritto di concessione può
essere promossa soltanto dai creditori ipotecari; il relativo
precetto deve essere notificato alla Regione che ha rilasciato la
concessione.
6. L'aggiudicatario subentra in tutti i diritti e gli
obblighi stabiliti nell'atto di concessione, a favore e a carico
del concessionario, subordinatamente all'accertamento da parte
della Giunta regionale del possesso da parte dell'aggiudicatario di
adeguati requisiti di capacità tecnico-economica.
Articolo 61
(VIA e zone soggette a vincolo di carattere
pubblicistico)
1. Laddove richiesto dalla l.r. 14/1999, il richiedente deve
corredare la domanda con la documentazione ivi prevista.
2. L'istruttoria delle domande è curata dalla struttura
competente la quale provvede a:
a) verificare la documentazione allegata alla
domanda;
b) accertare nel sito la situazione dei luoghi;
c) acquisire le determinazioni della conferenza di servizi di
cui all'articolo 62;
d) acquisire il parere del Comitato tecnico per l'ambiente di
cui all'articolo 4 della l.r. 14/1999.
3. Qualora l'istruttoria riguardi miniere situate in zone
soggette a vincolo pubblicistico, la struttura competente cura il
coordinamento complessivo dell'attività istruttoria con le
competenti strutture regionali, promuovendo anche sopralluoghi
congiunti e pervenendo a risultanze che riflettano le indicazioni
particolari inerenti alla tutela delle zone vincolate.
4. I provvedimenti sulla domanda di permesso di ricerca e di
concessione contengono anche le prescrizioni a tutela dei vincoli
di carattere pubblicistico di competenza regionale e la decisione
sulla VIA.
PARTE VI
DISPOSIZIONI COMUNI, FINALI E TRANSITORIE
TITOLO I
DISPOSIZIONI COMUNI
Articolo 62
(Conferenza di servizi)
1. La struttura competente indice una conferenza di servizi,
convocando, oltre agli enti e alle amministrazioni di cui al comma
2, i rappresentanti di altri enti o amministrazioni interessati
dall'attività estrattiva.
2. Alla conferenza di servizi di cui al comma 1
partecipano:
a) il dirigente della struttura competente, con funzione di
presidente;
b) il dirigente della struttura regionale competente in
materia di tutela del territorio;
c) il dirigente della struttura regionale competente in
materia di ambiente;
d) il dirigente della struttura regionale competente in
materia di risorse idriche;
e) il dirigente della struttura regionale competente in
materia di valutazione di impatto ambientale;
f) il dirigente della struttura regionale competente in
materia di tutela del paesaggio;
g) il dirigente della struttura regionale competente in
materia di igiene e sanità pubblica;
h) il dirigente della struttura regionale competente in
materia di aree boscate;
i) il dirigente della struttura dell'Azienda USL competente
in materia di prevenzione;
j) il Sindaco, o suo delegato, dei Comuni
interessati.
Articolo 63
(Rapporti con la disciplina urbanistica)
1. Le prescrizioni contenute nel permesso di ricerca e nella
concessione mineraria prevalgono sulle eventuali prescrizioni
difformi contenute negli strumenti urbanistici anche per quanto
concerne l'esecuzione delle opere e degli impianti a servizio della
miniera, salvo specifici divieti a tutela della salubrità,
dell'ambiente e della sicurezza della zona.
Articolo 64
(Opere ed impianti fissi a servizio della ricerca e della
coltivazione mineraria)
1. In sede di rilascio delle concessioni di cui agli articoli
28 e 44 e dei permessi di ricerca di cui agli articoli 22 e 38, la
Giunta regionale, con propria deliberazione, dispone in merito
all'idoneità e alle caratteristiche relative alle opere e agli
impianti fissi a servizio dell'attività di coltivazione e di
utilizzo termale delle acque.
2. Qualora per le opere e gli impianti fissi di cui al comma
1 sia richiesta la concessione edilizia, il Comune interessato deve
rilasciarla entro novanta giorni dalla data di presentazione della
relativa domanda, previa verifica della conformità con le
prescrizioni dei permessi di ricerca, delle concessioni minerarie e
dell'utilizzo delle acque di cui al comma 1, ponendo a carico del
coltivatore gli oneri di urbanizzazione primaria e secondaria
previsti dalle disposizioni vigenti in materia.
Articolo 65
(Domande in concorrenza)
1. Due o più domande di permesso di ricerca o di concessione
per la coltivazione sono concorrenti qualora ricadano sulla stessa
area o su aree diverse ma interferenti.
2. Il permesso di ricerca o la concessione sono rilasciati
prioritariamente al soggetto che presenti le capacità
tecnico-economiche più idonee alla ricerca e alla
coltivazione.
3. A parità di condizioni, prevale il soggetto che abbia
ottenuto il consenso dei proprietari dei terreni oggetto di ricerca
o, in difetto, quello che abbia presentato la domanda in data
anteriore.
Articolo 66
(Trasferimento del permesso di ricerca e della
concessione)
1. Il permesso di ricerca e la concessione possono essere
trasferiti per atto tra vivi previa autorizzazione della Giunta
regionale e previo accertamento delle capacità tecnico-economiche
del subentrante.
2. Nel caso di morte del ricercatore o del concessionario, il
relativo permesso o la concessione possono essere trasferiti agli
eredi che ne facciano richiesta entro sei mesi dalla data di
apertura della successione e che nello stesso termine abbiano
nominato un solo rappresentante per tutti i rapporti con la Regione
e con i terzi ai sensi dell'articolo 1105 del codice
civile.
3. La disciplina di cui al comma 1 si applica anche in caso
di fusione della società permissionaria o concessionaria in altra
società.
4. Il cessionario subentra in tutti i diritti ed obblighi del
concessionario cedente contenuti nel permesso di ricerca o nella
concessione.
5. Ai sensi dell'articolo 27 del r.d. 1443/1927, il
trasferimento per atto tra vivi non autorizzato è nullo e comporta
la decadenza dal permesso o dalla concessione in capo al
promissario cedente.
Articolo 67
(Estinzione dell'autorizzazione, del permesso di ricerca e
della concessione)
1. L'autorizzazione, il permesso di ricerca e la concessione
cessano per:
a) scadenza del termine;
b) rinuncia;
c) decadenza;
d) revoca.
Articolo 68
(Rinuncia)
1. In caso di rinuncia all'autorizzazione di cava, ovvero di
permessi di ricerca, concessioni di cava, minerarie o di acque
minerali naturali, termali e di sorgente, il rinunciante deve darne
comunicazione alla struttura competente a mezzo di raccomandata con
avviso di ricevimento; la Giunta regionale, con propria
deliberazione, stabilisce le misure di sicurezza e di recupero
ambientale del sito estrattivo o minerario rinunciato.
2. A decorrere dalla data di presentazione della rinuncia, il
ricercatore o il concessionario non può eseguire lavori di ricerca
o di coltivazione, né variare in qualsiasi modo lo stato del bene
oggetto del permesso o della concessione e delle sue pertinenze, e
deve custodire tali beni e provvedere alla loro manutenzione sino
al momento della pubblicazione nel Bollettino ufficiale della
Regione della deliberazione della Giunta regionale di cui al comma
1.
3. Il ricercatore o il concessionario rinunciante che apporta
modifiche allo stato dei beni è obbligato a ripristinare lo stato
dei beni a proprie spese e in conformità alle prescrizioni
impartite dalla Giunta regionale.
4. La rinuncia del ricercatore e del concessionario ha
effetto dalla data di pubblicazione nel Bollettino ufficiale della
Regione della deliberazione di cui al comma 1.
Articolo 69
(Decadenza)
1. La decadenza dell'autorizzazione e della concessione alla
coltivazione delle cave e torbiere è dichiarata dalla Giunta
regionale, con propria deliberazione, qualora il
coltivatore:
a) non abbia adempiuto agli obblighi e alle prescrizioni
impartite con l'atto di autorizzazione o di concessione;
b) non abbia osservato le disposizioni di cui all'articolo 7,
comma 5, all'articolo 8, commi 2 e 4, all'articolo 10, commi 2,
lettere a) e b), e 6, e all'articolo 11.
2. La decadenza dalla concessione o dal permesso di ricerca
dei minerali solidi e delle acque minerali naturali, di sorgente e
termali è dichiarata dalla Giunta regionale, con propria
deliberazione, quando il concessionario o il ricercatore:
a) non abbiano dato inizio ai lavori nel termine previsto e
comunque entro sei mesi dalla data di rilascio del permesso di
ricerca o della concessione;
b) abbiano sospeso i lavori per oltre sei mesi, salvo il caso
di forza maggiore, ovvero senza autorizzazione della Giunta
regionale;
c) non abbiano versato il diritto proporzionale
annuo;
d) abbiano violato le prescrizioni contenute nei rispettivi
provvedimenti di concessione o di permesso o nella presente legge,
ovvero non diano alla coltivazione o alla ricerca adeguato
sviluppo.
3. Per le acque minerali naturali, di sorgente e termali è
causa di decadenza la revoca del provvedimento di riconoscimento di
cui all'articolo 54, comma 3, da parte del Ministero della
salute.
4. La Giunta regionale dichiara la decadenza
dell'autorizzazione o della concessione o del permesso di ricerca
sulla base dell'istruttoria svolta dalla struttura competente e
previa contestazione dei motivi di cui ai commi 1 e 2, da parte del
dirigente della struttura competente al titolare
dell'autorizzazione, al concessionario o al ricercatore, i quali
possono presentare le loro controdeduzioni entro un termine non
superiore a trenta giorni dalla data di ricevimento del
provvedimento del dirigente competente.
5. La Giunta regionale, contestualmente alla dichiarazione di
decadenza, stabilisce le prescrizioni da osservare per la messa in
sicurezza e per il recupero ambientale del sito
interessato.
6. La decadenza dall'autorizzazione o dalla concessione o dal
permesso di ricerca ha effetto dalla data di pubblicazione del
relativo provvedimento nel Bollettino ufficiale della
Regione.
Articolo 70
(Revoca)
1. La Giunta regionale, per sopravvenuti motivi di pubblico
interesse, può disporre la revoca dell'autorizzazione, della
concessione o del permesso di ricerca, provvedendo
contemporaneamente alla determinazione dell'indennità dovuta ai
soggetti revocati.
2. La revoca dell'autorizzazione e del permesso di ricerca ha
effetto dalla data di pubblicazione del relativo provvedimento nel
Bollettino ufficiale della Regione.
Articolo 71
(Disposizioni comuni alla rinuncia, alla decadenza e alla
revoca)
1. Nel caso di rinuncia, di decadenza e di revoca, il
concessionario deve consegnare il giacimento e le pertinenze
inseparabili alla struttura competente, trattenendo, con le cautele
all'uopo stabilite dalla Giunta regionale, gli oggetti destinati
alla coltivazione che possono essere separati senza pregiudizio del
giacimento.
Articolo 72
(Rinvio)
1. Per tutte le attività estrattive effettuate ai sensi della
presente legge si applicano le disposizioni di cui all'articolo 32
del r.d. 1443/1927. I relativi provvedimenti sono di competenza
della Giunta regionale.
2. Per quanto non disciplinato dalla presente legge, trovano
applicazione le disposizioni di cui al r.d. 1443/1927,
sostituendosi agli organi statali quelli regionali.
3. Per le acque di sorgente trovano, inoltre, applicazione le
disposizioni di cui al d.lgs. 339/1999.
TITOLO II
DISPOSIZIONI FINALI E TRANSITORIE
Articolo 73
(Vigilanza)
1. La vigilanza sulla coltivazione delle cave, delle miniere
e delle acque minerali naturali, di sorgente e termali e sulla
conformità alle disposizioni di cui alla presente legge delle opere
e degli impianti fissi a servizio delle coltivazioni è effettuata
dalla struttura competente.
2. Per i siti estrattivi inseriti in zone vincolate di
competenza regionale, la vigilanza è effettuata anche dalle
strutture regionali competenti alla gestione dei vincoli
stessi.
3. I Comuni e il Corpo forestale della Valle d'Aosta
concorrono all'attività di vigilanza segnalando le eventuali
irregolarità riscontrate nelle attività di coltivazione.
4. La struttura competente, anche tramite le strutture
regionali competenti per le zone vincolate di competenza regionale,
redige annualmente una relazione sullo stato delle coltivazioni di
cava e, al termine di ogni coltivazione, una relazione tecnica di
verifica dell'attuazione degli interventi di risistemazione
ambientale.
5. I titolari, i direttori e il personale dipendente delle
aziende esercenti cave, miniere e torbiere, acque minerali
naturali, di sorgente e termali devono agevolare le ispezioni e
fornire le notizie e i dati necessari agli organi di
vigilanza.
6. Per quanto attiene agli aspetti igienico-sanitari relativi
alle acque minerali naturali, di sorgente e termali, la vigilanza è
effettuata dalle strutture competenti dell'Azienda USL.
Articolo 74
(Sanzioni)
1. Chiunque compia atto di coltivazione di cave o torbiere in
assenza di autorizzazione ovvero lavori di ricerca o di
coltivazione in assenza di permesso o di concessione è soggetto
alla sanzione amministrativa da euro 3.000 a euro 18.000; è inoltre
fatto obbligo all'inadempiente di provvedere alla sistemazione
ambientale secondo le prescrizioni dettate dalla struttura
competente, fatto salvo il potere della Giunta regionale di
provvedere d'ufficio con rivalsa delle spese a carico
dell'inadempiente.
2. Chiunque installi opere ed impianti fissi non autorizzati
con il relativo provvedimento di autorizzazione, di permesso di
ricerca o di concessione, è soggetto alla sanzione amministrativa
da euro 2.000 a euro 12.000, ferme restando tutte le altre sanzioni
di legge; è inoltre fatto obbligo all'inadempiente di provvedere
alla sistemazione ambientale con le modalità stabilite dalla
struttura competente, fatto salvo il potere della Giunta regionale
di provvedere d'ufficio con rivalsa delle spese a carico
dell'inadempiente.
3. Nel caso di inosservanza delle prescrizioni contenute nel
provvedimento di autorizzazione, di permesso di ricerca o di
concessione, oltre all'eventuale decadenza, si applica una sanzione
amministrativa da euro 2.000 a euro 12.000; è altresì fatto obbligo
all'inadempiente di provvedere all'attuazione di quanto prescritto
nonché, qualora l'inosservanza abbia comportato alterazione
ambientale, alla sistemazione secondo le prescrizioni dettate dalla
struttura competente, fatto salvo il potere della Giunta regionale
di provvedere d'ufficio con rivalsa delle spese a carico
dell'inadempiente.
4. L'irrogazione delle sanzioni spetta al Presidente della
Regione, sulla base degli accertamenti svolti e delle contestazioni
effettuate dai soggetti di cui agli articoli 73 e 75.
5. Nelle ipotesi di cui ai commi 1, 2 e 3, il Presidente
della Regione provvede all'immediata sospensione dei lavori non
autorizzati, concessionati o permessi ovvero non conformi alle
prescrizioni emanate col provvedimento di autorizzazione, di
concessione o di permesso.
6. Per le acque minerali naturali, di sorgente e termali la
Giunta regionale, in caso di particolare gravità o di mancato
pagamento delle sanzioni, può ordinare la chiusura degli
stabilimenti di cui all'articolo 56 aperti o eserciti senza
autorizzazione regionale o in contrasto con le prescrizioni
contenute nella medesima.
Articolo 75
(Polizia mineraria)
1. La Regione esercita, ai sensi dell'articolo 35, comma
terzo, del d.P.R. 182/1982, e dell'articolo 10 del d.P.R.
1142/1985, le funzioni amministrative in ordine all'applicazione
delle norme di polizia delle miniere e delle cave di cui ai decreti
del Presidente della Repubblica 9 aprile 1959, n. 128 (Norme di
polizia delle miniere e delle cave), e 24 maggio 1979, n. 886
(Integrazione ed adeguamento delle norme di polizia delle miniere e
delle cave, contenute nel D.P.R. 9 aprile 1959, n. 128, al fine di
regolare le attività di prospezione, di ricerca e di coltivazione
degli idrocarburi nel mare territoriale e nella piattaforma
continentale), e le funzioni di igiene e sicurezza sul lavoro di
cui ai decreti del Presidente della Repubblica 27 aprile 1955, n.
547 (Norme per la prevenzione degli infortuni sul lavoro), e 19
marzo 1956, n. 302 (Norme di prevenzione degli infortuni sul lavoro
integrative di quelle generali emanate con decreto del Presidente
della Repubblica 27 aprile 1955, n. 547), a mezzo del Presidente
della Regione e del personale dipendente della struttura
competente.
2. Le funzioni di cui al comma 1 attengono anche alla
vigilanza sull'applicazione delle disposizioni di carattere tecnico
ed antinfortunistico sull'impiego degli esplosivi nelle attività
estrattive.
3. Per le funzioni di igiene e sicurezza sul lavoro di cui al
d.P.R. 128/1959 e al decreto legislativo 25 novembre 1996, n. 624
(Attuazione della direttiva 92/91/CEE relativa alla sicurezza e
salute dei lavoratori nelle industrie estrattive per trivellazione
e della direttiva 92/104/CEE relativa alla sicurezza e salute dei
lavoratori nelle industrie estrattive a cielo aperto o
sotterranee), la struttura competente può avvalersi delle strutture
competenti dell'Azienda USL qualora nell'esercizio delle proprie
funzioni rilevi situazioni che richiedono interventi di tutela
dell'igiene del lavoro e delle malattie professionali.
4. I funzionari di cui al comma 3, nei limiti del servizio
cui sono destinati e secondo le attribuzioni ad essi conferite
dalla legge, sono ufficiali di polizia giudiziaria, ai sensi
dell'articolo 5 del d.P.R. 128/1959 e dell'articolo 57, comma 3,
del codice di procedura penale.
5. I funzionari di cui al comma 3 devono essere muniti di
apposito documento regionale di riconoscimento attestante la
qualifica di ufficiale di polizia giudiziaria.
6. I titolari, i direttori e il personale dipendente delle
aziende esercenti cave e torbiere, acque minerali naturali, di
sorgente e termali devono agevolare le ispezioni e fornire le
notizie e i dati necessari.
Articolo 76
(Diritti di istruttoria)
1. Fatta salva la richiesta di proroga di cui agli articoli
9, 25, 35 e 41, le spese tecniche per l'istruttoria di domande di
autorizzazione di cave, di autorizzazione al permesso di ricerca e
di minerali solidi e di acque minerali naturali, di sorgente e
termali, nonché di concessione di cave, minerali solidi e di acque
minerali naturali, di sorgente e termali sono a carico del
richiedente.
2. L'ammontare del rimborso delle spese di cui al comma 1 è
fissato, per l'anno 2008, in euro 400 e successivamente
rideterminato ogni tre anni, dal dirigente della struttura
competente, sulla base della variazione dell'indice dei prezzi al
consumo per le famiglie di operai e impiegati accertato
dall'ISTAT.
Articolo 77
(Abrogazioni)
1. Sono abrogate le seguenti leggi regionali:
a) 8 febbraio 1958, n. 1 (Norme procedurali per la ricerca e
la coltivazione e utilizzazione delle miniere in Valle
d'Aosta);
b) 11 luglio 1996, n. 15 (Norme per la coltivazione di cave e
torbiere, per il reperimento dei materiali di cava e per il
riassetto delle cave abbandonate).
2. Sono, inoltre, abrogate le seguenti disposizioni:
a) la lettera c) del comma quarto dell'articolo 3 della legge
regionale 25 ottobre 1982, n. 70;
b) i commi 1 e 2 dell'articolo 11 della legge regionale 20
gennaio 2005, n. 1.
Articolo 78
(Disposizioni transitorie)
1. La presente legge si applica ai procedimenti autorizzatori
già avviati, ma non ancora conclusi alla data di entrata in vigore
della presente legge.
2. Il PRAE in corso di formazione alla data di entrata in
vigore della presente legge deve essere approvato in base alle
procedure di cui alla presente legge. Fino all'adozione del nuovo
PRAE, restano valide le disposizioni contenute nel PRAE vigente
alla data di entrata in vigore della presente legge.
3. La Giunta regionale può autorizzare l'apertura di nuove
cave o il rinnovo di quelle già autorizzate in base al PRAE vigente
alla data di entrata in vigore della presente legge, sentiti i
Comuni interessati.
Articolo 79
(Disposizioni finanziarie)
1. L'onere derivante dall'applicazione degli articoli 5,
comma 1, 14, commi 1 e 6, 19, 21, 36, comma 2, 70, 74 e 75 è
determinato in euro 45.000 per l'anno 2007 e in euro 46.750 a
decorrere dall'anno 2008.
2. L'onere di cui al comma 1 trova copertura, ai sensi
dell'articolo 14, comma 3, della legge regionale 27 dicembre 1989,
n. 90 (Norme in materia di bilancio e di contabilità generale della
Regione Autonoma Valle d'Aosta), nello stato di previsione della
spesa del bilancio della Regione sia per l'anno finanziario 2007 e
di quello pluriennale per il triennio 2007/2009 sia per l'anno
finanziario 2008 e di quello pluriennale per il triennio 2008/2010,
negli obiettivi programmatici 1.2.1 (Personale per il funzionamento
dei servizi regionali) e 2.2.1.06. (Difesa del suolo).
3. Al finanziamento dell'onere di cui al comma 1, si provvede
mediante l'utilizzo delle risorse iscritte nei medesimi
bilanci:
a) nell'obiettivo programmatico 2.2.1.06 al capitolo 52105
(Interventi vari di riassetto e ripristino cave abbandonate) per
euro 20.000 a decorrere dal 2007 e al capitolo 52107 (Interventi
nel settore minerario e delle acque minerali) per euro 25.000 a
decorrere dal 2007;
b) nell'obiettivo programmatico 1.2.1 al capitolo 39020
(Spese sul fondo unico aziendale) per euro 1.250 a decorrere dal
2008 e al capitolo 30501 (Oneri contributivi e fiscali a carico
dell'Ente sul trattamento economico di tutto il personale
regionale) per euro 500 a decorrere dal 2008.
4. I proventi derivanti dal diritto proporzionale di cui agli
articoli 11, 27, 32, 43 e 49, dai diritti di istruttoria di cui
all'articolo 76 e dalle sanzioni amministrative di cui all'articolo
74, commi 1, 2 e 3, sono introitati nello stato di previsione delle
entrate del bilancio della Regione.
5. Per l'applicazione della presente legge, la Giunta
regionale è autorizzata ad apportare, con propria deliberazione, su
proposta dell'assessore regionale competente in materia di
bilancio, le occorrenti variazioni di bilancio.
Articolo 80
(Disposizione finale)
1. Gli allegati A, B, C, D ed E possono essere modificati con
deliberazione della Giunta regionale.
Allegati A, B, C, D, E
(Omissis)
Président
- Hier on avait convenu pendant la Conférence
des Chefs de groupe qu'on aurait débuté avec l'objet n° 29.
La parole au rapporteur, le Conseiller Lavoyer.
Lavoyer (FA)
- Questo disegno di legge costituisce un
testo unico attraverso il quale sono disciplinate a livello
regionale le competenze statutarie in materia di cave, miniere e
acque minerali in un'ottica di utilizzo sostenibile delle risorse
naturali e di salvaguardia dell'ambiente montano. Il settore delle
attività estrattive rappresenta un settore importante per
l'economia valdostana, svolge infatti un ruolo fondamentale di
supporto in particolare del settore edile, garantendo il necessario
rifornimento di materiale inerte in particolare per la produzione
di calcestruzzo. Attualmente la materia della coltivazione di cave
e miniere è disciplinata dalla legge regionale 11 luglio 1996, n.
15. L'applicazione di tale legge nel corso degli anni ha però
evidenziato criticità e carenze che si intendono superare con il
presente disegno di legge.
Per quanto concerne i settori delle miniere e delle acque
minerali naturali, di sorgente e termali, il disegno di legge parte
dalla disciplina statale del regio decreto 29 luglio 1927, n. 1443,
circa le procedure di autorizzazione delle coltivazioni di miniere
ed acque minerali, di sorgente e termali, per tenere conto
dell'evoluzione di tali settori negli ultimi anni. Sotto il profilo
soprattutto turistico è cresciuta l'importanza delle miniere e
delle acque minerali che nella nostra Regione trovano nelle miniere
di Cogne e nei complessi termali di Pré-Saint-Didier e di
Saint-Vincent gli esempi più rappresentativi. Da qui l'esigenza di
garantire attraverso una specifica normativa regionale gli
strumenti più idonei per garantire lo sfruttamento di queste
risorse e siti pur nel generale rispetto dell'ambiente.
Al fine di garantire un'adeguata tutela del territorio sono
state pertanto definite specifiche procedure amministrative
relativamente al rilascio dell'autorizzazione e della concessione
per tutti i settori interessati dal disegno di legge. Sono quindi
specificati i rapporti con la disciplina urbanistica e la gestione
delle opere e degli impianti fissi a servizio della coltivazione e
dell'utilizzo termale, nonché alcuni aspetti amministrativi
importanti connessi con gli istituti del trasferimento, del
permesso di ricerca e della concessione e dell'estinzione, con
riguardo sia all'autorizzazione che al permesso di ricerca e alla
concessione.
Un intero titolo del disegno di legge disciplina la vigilanza e
il regime sanzionatorio, attribuite alla struttura regionale in
materia di miniere e cave, con la partecipazione delle altre
strutture regionali competenti per materia, dei Comuni e delle
Comunità montane, per i siti estrattivi inseriti in zone vincolate
di competenza regionale. A sostegno dell'attività di vigilanza, il
disegno di legge prevede inoltre le modalità per l'esercizio delle
funzioni di polizia mineraria.
Nel settore delle attività estrattive è stata riservata una
particolare attenzione alla pianificazione strategica del settore
nell'ottica della programmazione e della gestione del patrimonio
esistente, anche mediante l'istituzione di un catasto regionale dei
giacimenti di marmo e delle pietre affini ad uso ornamentale e
soprattutto per quanto riguarda il recupero delle cave abbandonate.
Il Piano regionale delle attività estrattive si pone quindi come
obiettivo principale quello di rendere compatibili le esigenze di
carattere produttivo con quelle di salvaguardia ambientale,
attraverso la definizione dei contenuti del piano stesso, delle
relative procedure di adozione e di approvazione. Il tema della
compatibilità ambientale rappresenta, infatti, il cardine di ogni
azione di trasformazione del territorio anche in questo
settore.
Nel settore delle miniere, anche se le concessioni minerarie in
atto sono poche, il disegno di legge disciplina comunque la materia
alla luce dei medesimi principi di salvaguardia ambientale delle
attività estrattive da cava e indica nello strumento amministrativo
della concessione mineraria quello attraverso il quale agevolare il
perseguimento delle finalità strutturali del Parco minerario.
Nel settore delle acque minerali e termali sono disciplinati,
oltre agli aspetti legati alla tutela del territorio e
dell'ambiente in cui tali attività si inseriscono e si sviluppano,
anche quelli turistico-sanitari, vista la particolare rilevanza,
anche sotto il profilo turistico, del fenomeno termale che sta
determinando un aumento del numero delle sorgenti di acque minerali
naturali e del loro utilizzo. Alla tutela degli aspetti
igienico-sanitari relativi alle acque minerali naturali, di
sorgente e termali... la vigilanza è effettuata dai competenti
servizi del Dipartimento di prevenzione dell'azienda USL della
Valle d'Aosta.
Per questi 2 settori, miniere e acque termali, sono quindi
disciplinate le modalità per l'accesso ai fondi, l'ipoteca
mineraria e il raccordo con la normativa regionale relativa alla
valutazione di impatto ambientale e alle zone soggette a vincolo di
carattere pubblicistico di competenza regionale. Tutti aspetti che
possono complicare notevolmente le procedure di utilizzo di tali
beni, se non attentamente disciplinate alla luce delle
caratteristiche del territorio e della società della nostra
Regione.
Il disegno di legge è anche corredato - in appositi allegati -
delle informazioni e della documentazione necessarie ai fini del
rilascio delle autorizzazioni, delle concessioni e dei permessi di
ricerca, rendendo le disposizioni stesse immediatamente operative e
univoche per tutti. Il disegno di legge, partendo quindi
dall'esperienza condotta in questi anni, attua le importanti
competenze statutarie in materia di cave, miniere e acque minerali
in modo adeguato per le esigenze regionali. Si favoriscono così le
opportunità che derivano da questi settori, nel rispetto delle
peculiarità ambientali e territoriali regionali perché tali risorse
naturali possano contribuire allo sviluppo dell'economia valdostana
in modo armonico con le altre risorse e vocazioni regionali.
Presidente
- Dichiaro aperta la discussione generale.
Ricordo che lavoriamo sul nuovo testo predisposto dalle Commissioni
III e IV, che hanno dato il loro parere favorevole a maggioranza,
così come la II Commissione; anche il CPEL ha espresso parere
favorevole. Sono stati presentati 4 emendamenti dell'Assessore
Cerise, 7 emendamenti del gruppo "PD" e 7 emendamenti del gruppo
"CdL".
La parola al Vicepresidente Tibaldi.
Tibaldi (CdL)
- Alcune considerazioni di carattere
generale su un disegno di legge che ha una sua importanza
intrinseca e che ha come destinatari gli operatori di un settore
economico che è altrettanto importante: il settore degli operatori
minerari, dei cavatori, di coloro che sfruttano i giacimenti
presenti sul nostro territorio per valorizzarne i prodotti. Questo
settore ha subito un ridimensionamento nel corso degli anni dovuto
ad una criticità di un mercato sempre più globale ed extraeuropeo,
che ha condizionato notevolmente la quantità e l'operatività delle
nostre aziende presenti in Valle. Abbiamo appreso dalle audizioni
in Commissione che oggi gli imprenditori dedicati a questo settore
sono poco più di 20, ma danno lavoro a circa 800 addetti fra
incarichi diretti e indotto, hanno una discreta estrazione di
materiale annua, ma già solo da tale ultimo punto di vista la loro
capacità estrattiva è stata notevolmente ridimensionata da un piano
cave che ha pressoché dimezzato la potenzialità estrattiva sul
nostro territorio e naturalmente gli operatori hanno manifestato
non poche perplessità su questo aspetto, anche perché tale
dimezzamento è pervenuto senza particolari motivazioni. Dicevo, ci
sono criticità che derivano dal mercato e che si riflettono sulla
struttura di queste aziende, che si sono numericamente ridotte, ma
hanno anche ridotto le loro impostazioni da un punto di vista
occupazionale, finanziario e funzionale. Non hanno celato
problematiche che hanno nei rapporti con la Regione, che è l'ente
che sovrintende alla corretta applicazione della legge vigente, che
sarà ora sostituita dal disegno di legge n. 194 e non hanno neppure
celato delle difficoltà nei rapporti con la burocrazia e non solo
quella regionale.
Il Piano cave è stato bloccato dall'evento alluvionale del 2000.
Sappiamo che la situazione dei cavatori di inerti è stata
recentemente caratterizzata da delle difficoltà, che sono state
parzialmente risolte dalla legge sul trattamento dei rifiuti;
sappiamo che la Regione dovrebbe essere promotrice dell'utilizzo
dei nostri prodotti marmiferi presso il mercato interno, sappiamo
che non si possono creare situazioni di concorrenza sleale, ma
abbiamo partecipato recentemente ad acquisizioni da parte di Comuni
di prodotti che sono cinesi, extraeuropei a scapito di materiali
lapidei nostrani che sono altrettanto, se non maggiormente,
pregiati. Detto questo, il nostro gruppo ha presentato alcuni
emendamenti che avrebbero l'intenzione di modificare in alcuni
punti essenziali tale disegno di legge n. 194.
In linea di massima le direttrici di intervento sono 3: la prima
è che è stato inspiegabilmente inserito nell'articolo 13, un
tributo, una gabella che rappresenta un'assoluta novità. Sappiamo
che gli operatori sono già vessati da un punto di vista fiscale per
le normative che lo Stato ha introdotto in particolare in questo
ultimo biennio, che rendono difficile la sopravvivenza di molti
operatori fra i quali quelli minerari e i cavatori, ma, oltre a
tutte le tasse che sono presenti e che sono stabilite dai vari
enti, con l'articolo 13 si introduce anche una gabella comunale e
va ad appesantire una situazione già pesante di questi
imprenditori. Non mi pare che essi abbiano manifestato entusiasmo
nel vederla inserita nel capo III di questo disegno di legge, tale
entusiasmo non è stato manifestato solo in Commissione, ma è stato
ribadito sia al relatore, sia al sottoscritto, sia ad altri
colleghi, quindi con un emendamento proponiamo la soppressione di
questo articolo, che non ha alcuna ragione di esistere se non
quella di rendere più difficile la sopravvivenza di tali
attività.
Un'altra attenzione l'abbiamo focalizzata sull'aspetto
burocratico. Se andate a vedere l'allegato A o gli allegati B, C,
D, uniti al disegno di legge, vedete quante iniziative
consulenziali devono attivare gli operatori del settore per avviare
un'attività di tipo estrattivo. Ci sembra paradossale che la
struttura regionale possa sempre richiedere ulteriore
documentazione integrativa, non esiste in alcuna altra Regione
questo potere discrezionale assoluto in capo al dirigente della
struttura competente. Gli operatori una decina di anni fa, quando
dovevano avviare un'attività di tipo estrattivo, dovevano fornire
4-5 copie di questa mole documentale che è allegata a tale disegno
di legge, adesso siamo a 10 copie! Oltre a queste 10 copie, che
hanno un peso specifico non indifferente, ma un peso economico
ancor più evidente in capo a tali imprenditori che sono degli eroi
oggi che vogliono cimentarsi in questa attività, la struttura
regionale può sempre chiedere ulteriore documentazione integrativa,
tenendo così alla lenza costoro che, oltre ad avere investito,
devono aspettare una risposta che dall'ente arriva sempre con
notevole ritardo - non solo in tale caso - e questo ci sembra una
vessazione che si aggiunge a tale situazione deprecabile.
Infine i controlli. Anche qui ho fatto un approfondimento nelle
Regioni più significative, fra cui la Toscana che ha un'attività
estrattiva particolarmente ricca, le Province autonome di Trento e
Bolzano, dove il regime dei controlli è affidato o alla Regione, o
alle Province, o ai Comuni; in Valle d'Aosta ci vogliono la
Regione, i Comuni, le Comunità montane in prima battuta e il Corpo
forestale, ossia come se questa attività fosse pericolosa per la
nostra Comunità. Indubbiamente è un'attività che ha un aspetto di
rischio per l'ambiente, ma è talmente sottoposta a controlli
preventivi e durante l'esercizio che ci sembra folle istituire un
regime di polizia per poter controllare in maniera speciosa le
attività di questi operatori, che fanno il loro mestiere, danno
lavoro, creano sviluppo nonostante le difficoltà immani di un
mercato sempre più globale. Ci sono poi altri emendamenti di
dettaglio, che saranno illustrati nel corso dell'esame degli
articoli. Sono queste le considerazioni che ci sentiamo di fare,
sentiremo anche la versione dell'Assessore, ci riserviamo di
intervenire in seconda istanza e di illustrare i singoli
emendamenti quando saranno inseriti nel dibattito
dell'articolato.
Si dà atto che dalle ore 9,31 presiede il Vicepresidente
Lanièce.
Presidente
- La parola al Consigliere Sandri.
Sandri (PD)
- Alla buon ora!, come si suol dire, nel
senso che si aspettava questa legge da tanto tempo, finalmente è
stata "partorita", credo che nemmeno gli elefanti abbiano delle
gestazioni così lunghe! Siamo arrivati però a tale testo, che è
sicuramente importante, perché è una rara legge della Regione che
si compone della bellezza di 80 articoli, a cui bisognerà
aggiungere l'81°, che è l'urgenza, perché dopo tanti anni è urgente
che sia pubblicata sul Bollettino ufficiale: questa è una legge che
ha viaggiato per uffici, pareri, CELVA, è tornata indietro... da 4
anni e oggi abbiamo l'Assessore che ci presenta perfino l'urgenza
per la legge ai sensi dell'articolo 31! Sono contraddizioni
divertenti della politica, ma hanno anche un sapore amaro di una
non coscienza del percorso che è stato fatto. La questione degli 80
articoli è una questione grave, perché la legge è anche scritta
bene, però ha assunto le forme di un regolamento, ma un regolamento
non è, è una legge. Qui allora bisogna cominciare a capire che
forse sarebbe bene imparare a fare delle leggi giuste, che sono
quelle che hanno 4-5-6 articoli che inquadrano i problemi,
identificano i soggetti e le procedure e danno alcune disposizioni,
dopodiché si fanno i regolamenti applicativi. Perché dico questo?
Perché succederà che fra 1 mese, 2 mesi, come è successo per la
questione dell'AREA e tante altre questioni, dovremo infilare nella
prossima "omnibus" o nel prossimo assestamento di bilancio una
serie di norme per andare a modificare, perché quel pezzetto non va
bene, quell'altro ha suscitato contestazioni e cose del genere. Vi
è un errore di fondo, per cui diventa difficile fare un'analisi
strutturata di tutto questo provvedimento per capirne la portata
dal punto di vista politico, che è invece uno degli argomenti più
importanti per la nostra Regione, in quanto tocca il bene più
prezioso che abbiamo: il territorio.
La preoccupazione che ha espresso prima il collega del gruppo
"La Casa delle libertà" - fra poco credo "Partito del popolo delle
libertà" - è una posizione condivisibile; c'è di fondo in questa
legge, e tutti gli emendamenti che abbiamo fatto sono proprio su
tale punto, una burocratizzazione borbonica del procedimento, per
cui ti chiedono una serie di documenti, tanto per fare qualche
esempio, per la coltivazione delle acque minerali abbiamo: lo
studio di impatto ambientale, lo studio geologico, idrologico e
idrogeologico, la scheda riassuntiva dei dati inerenti, il progetto
di coltivazione, con la relazione tecnico-economica,
tecnico-finanziaria, planimetria catastale, planimetria sezioni
situazione esistente, planimetria sezioni del progetto, disegni
delle opere d'arte, programma di lavoro, progetto definitivo delle
infrastrutture, perizia asseverata, documentazione fotografica,
progetto di recupero ambientale, relazione tecnica... dopodiché il
servizio che si occupa dell'analisi di queste cose può in qualunque
momento chiedere altra documentazione, ma quale altra
documentazione? Il numero di scarpe di chi a livello personale ha
la concessione? Le parentele, la fedina penale? Non so cosa bisogna
andare ancora a chiedere! Diventa ovviamente la discrezionalità
dell'Amministrazione regionale ed è quello che interessa
all'Assessore, che poi tramite la dirigenza dice: "quello lo mando
avanti, quello non lo mando avanti...". È chiaro che "a pensar male
si fa peccato..." - quindi faccio il "mea culpa" - "... ma spesso
ci si azzecca" e la nostra impressione è proprio quella di avere la
discrezionalità! Ancora peggio all'articolo 47, comma 2, sembra di
essere tornati al KGB e ai regimi sovietici, quando si parla degli
obblighi a carico del concessionario, si dice:
"il dirigente
della struttura competente può ordinare in ogni momento
l'effettuazione di analisi straordinarie"
, ma dove finisce il
diritto? Qui si dice una serie di cose e poi si dice: "comunque
facciamo quello che vogliamo, quindi possiamo imporre qualunque
tipo di controllo e di vessazione", perché con una dizione del
genere così come evidenziato, per cui la struttura competente può
sempre richiedere nel corso dell'istruttoria ulteriore
documentazione integrativa e tale richiesta sospende i termini del
procedimento diventa "ad libitum"! Se il sindaco pro tempore di un
certo Comune che è in particolare sintonia con l'Assessore quindi
decide che quella determinata impresa non deve adire a un
determinato suo diritto, basta chiederle dei documenti ed è tutto
fermato: questo non è il diritto! Dovete avere il coraggio di dire,
queste sono le regole... chi le rispetta le fa... oppure dovete
avere il coraggio di dire: "non siamo in grado di legiferare sulle
cave e su tutto il resto": questo è il primo nocciolo
fondamentale.
Il secondo nocciolo fondamentale è la questione dei lavori
quando ci sono i disastri, le stazioni di materiale di cava in caso
di eventi calamitosi: questo è interessante perché sembra quasi una
ricostruzione storica di quello che è successo dopo l'alluvione del
2000. In pratica si dedica l'articolo 14, così come poi c'è anche
l'articolo 15 su un argomento similare... ad una serie di eventi
legati all'emergenza, legati a situazioni pericolose o che
potrebbero essere pericolose, per cui anche per scongiurare
pericolo per la pubblica incolumità; di nuovo qui torniamo
nell'aleatorietà, chi è che stabilisce tutto questo? Se c'è un
versante di una montagna che potrebbe eventualmente franare, la
quantità del rischio del pericolo chi la decide? La decide
l'Assessore: allora lì si può intervenire, si può dare, si può
fare... e di nuovo diventa un potere discrezionale della struttura
competente e quindi di responsabilità diretta dell'Assessore poter
dire: "là potete far questo, là non potete fare quell'altro".
Questo diventa un fatto preoccupante, non solo, è anche sintomo che
questioni di tale genere durante il periodo post alluvione ci sono
state, perché un'evidenza così grossa di questo tema di certo non
me l'aspettavo in un provvedimento di legge che dovrebbe essere una
norma di inquadramento più generale. Vi è quindi una serie di dati
che ci indicano come su questo tema si faccia da un lato un
esagerato uso della documentazione, dei controlli preventivi, delle
istruttorie... io non ho le competenze tecniche, abbiamo chiesto un
parere a delle persone, ma non abbiamo delle certezze che
effettivamente sia tutto utile quello che viene chiesto, ma diamo
pure per constato che si debbano chiedere tutte queste notizie per
poter concedere tale autorizzazione alle cave, ai marmi, alle
pietre, alle acque minerali e alla ricerca, però a quel punto poi
basta. Non si può dire che poi noi facciamo quel che vogliamo,
altrimenti era inutile fare la legge! Chiediamo all'Assessore, e da
questo dipenderà il nostro voto positivo del nostro gruppo, di
accettare gli emendamenti che abbiamo presentato e in quel caso
voteremo favorevolmente al disegno di legge, perché si toglierà
un'aleatorietà che riteniamo negativa.
Presidente
- Se non vi sono colleghi che intendono
prendere la parola, dichiaro chiusa la discussione generale.
La parola al Consigliere Lavoyer.
Lavoyer (FA)
- Solo per 2 brevissime considerazioni sugli
interventi dei colleghi Tibaldi e Sandri. È vero che siamo in
campagna elettorale, ma mi pare che questi interventi uno - quello
del collega Tibaldi - si possa definire demagogico, l'altro -
quello del collega Sandri - un po' più ironico e simpatico. La
demagogia dell'intervento del Vicepresidente Tibaldi sui punti
toccati è evidente, l'allegato A di per sé non è un allegato che
chiede della documentazione particolare, ma è un allegato che
rispetta le normative a livello nazionale sul settore. Per quanto
riguarda i controlli, il collega Tibaldi era presente in
Commissione quando abbiamo esaminato le osservazioni degli
operatori del settore e sa bene che i controlli della comunità
montana sono stati eliminati, quindi ci pare fuorviante il suo
intervento. Per quanto attiene invece gli aspetti più legati alle
acque minerali, evidenziati dal collega Sandri, l'elencazione della
documentazione è quella che chiedono a livello nazionale, alla
quale non possiamo derogare; quindi se bisogna fare interventi in
questo senso, bisogna farli a livello nazionale. Sull'articolo 47,
comma 2, relativo alle acque, bisogna sottolineare che il dirigente
può chiedere in qualsiasi momento delle analisi aggiuntive, anche
perché il settore può avere dei controlli legati ad aspetti
sanitari. È questo il motivo del comma 2, perché gli articoli
bisogna leggerli tutti, come pure, per quanto attiene l'articolo 14
relativo agli interventi calamitosi, bisogna leggere anche il punto
a):
"per interventi urgenti di costruzione, di ricostruzione, di
ripristino e di sistemazione",
legati alla sicurezza. Non è
quindi che c'è una discrezionalità che va nella direzione di essere
vessatoria, ma è una discrezionalità oggettiva e deve essere
concessa.
In conclusione vorrei sottolineare che raramente c'è stato un
approfondimento e un coinvolgimento dei soggetti interessati come
in questo caso, raramente si è lavorato in modo così approfondito
all'interno della Commissione, esaminando punto per punto anche con
le strutture e quasi il 90% delle osservazioni che sono state
presentate puntualmente dagli operatori del settore sono state
recepite dal presente disegno di legge.
Presidente
- La parola all'Assessore al territorio,
ambiente e opere pubbliche, Cerise.
Cerise (UV)
- Permettetemi anzitutto un sentito
ringraziamento al relatore della legge, collega Lavoyer, così come
mi corre l'obbligo di ringraziare le Commissioni III e IV per i
lavori di approfondimento fatti, per l'analisi critica, per aver
voluto in seduta congiunta affrontare questo disegno di legge e in
quella sede abbiamo potuto fare alcuni approfondimenti e nello
stesso tempo accogliere alcune osservazioni che pervenivano non
solo dal mondo degli operatori, ma anche a seguito di
considerazioni fatte dagli stessi Commissari. Questo è un settore
che ha lasciato sicuramente traccia nel territorio della Valle
d'Aosta soprattutto in passato, quando l'attività estrattiva non
aveva una concorrenza come quella attuale da una parte e non aveva
invece i condizionamenti che oggi ha dall'altra: questo ha fatto sì
che in una regione ricca da un punto di vista minerario, ricca di
acque e quindi di apporti solidi si sia sviluppata fortemente nei
diversi settori tale attività. Ricordo come lungo la Dora esisteva
tutta una serie di cave come altrettante cave questa volta di
pietre e marmi, alcuni dei quali di risonanza internazionale, il
marmo della Valle d'Aosta è finito nel Palazzo delle Nazioni
Unite... per cui in questo senso dobbiamo guardare al passato con
molta attenzione. Per contro tale passato ci ha lasciato delle
tracce non sempre nobili, tanto che in questa legge, ma non solo,
nell'attività generale di riordino del territorio un'attenzione
particolare è rivolta al recupero delle cosiddette "cave e miniere
abbandonate". Ha detto bene il relatore dicendo che uno degli
obiettivi di questa legge, anzi quello fondamentale da un punto di
vista della politica ambientale è quello dell'utilizzo razionale
delle risorse, così come credo sia da sottolineare come la
pianificazione - che è uno degli elementi fondanti di questa legge
- sia considerata in maniera più contestualizzata non solo in
termini geografici, ma anche per quanto riguarda le problematiche
che le varie attività portano con sé.
Vi sono 2 momenti significativi di questa legge: uno riguarda
una sorta di aggiornamento in relazione al fatto che la precedente
legge era del 1996, sono trascorsi 12 anni, quindi nel frattempo è
evoluta la normativa di carattere ambientale e con le conseguenze
che trascina in procedimenti che chiamano in causa questa attività,
come ad esempio il VIA; l'altro momento riguarda le acque, con un
adeguamento alla normativa nazionale. Non entro nel merito degli
emendamenti, che saranno oggetto di confronto puntuale, ma quello
che si poteva accogliere non tanto per alleviare il carico da parte
degli operatori, quanto per razionalizzare i procedimenti, è stato
fatto; quindi la pregiudiziale che è stata avanzata da parte del
collega Tibaldi è di tipo demagogico, comprensibile visti i tempi e
anche qualche sollecitazione di qualcuno che vorrebbe tornare ai
tempi in cui i condizionamenti non c'erano, ma questo è
improponibile.
Voglio ringraziare il collega Sandri, intanto per aver
riconosciuto che abbiamo "partorito un elefante", perché la
prospettiva era che "l'elefante partorisse il topolino"... Noi
abbiamo fatto un'operazione di qualità, effettivamente questa legge
si connota anche come in parte un regolamento, ma il regolamento
alla fine ha le stesse procedure della legge soprattutto per quanto
riguarda tali aspetti, allora tanto valeva accorpare l'aspetto
regolamentare da quello legislativo. Volevo farvi rilevare che
tutte le nostre leggi hanno la dichiarazione d'urgenza, forse anche
nella direzione di recuperare il tempo che si perde, anche se io
credo che non si sia mai perso tempo quando si è dovuto approvare
un disegno di legge che ha delle ricadute in diversi settori della
società. Abbiamo messo il tempo che ci voleva per fare i confronti
con gli enti locali, gli approfondimenti giuridici necessari, ma
nella direzione di avere un progetto legislativo di qualità. Vi è
però un motivo, se fosse il caso, giustificativo dell'urgenza:
quello che la legge dovrebbe consentire di varare la legge sul
Parco minerario e affrontare il problema del recupero delle miniere
dismesse. Ripeto: mi pare che sia molto importante, sarà ancora
oggetto di analisi in sede di verifica di discussione sugli
emendamenti, la documentazione guardate che non è cambiata! Era
quella della legge del 1996 e semmai dove c'è stato un
appesantimento c'è stato perché richiesto dalle norme dello Stato.
Come la questione, ma adesso banalizzo, delle 10 copie: guardate
che le 10 copie non sono un elemento buttato a caso, ma abbiamo una
conferenza di servizio dove sono presenti 10 rappresentanti di 10
settori, ognuno dei quali ha diritto di fare i propri
approfondimenti, perché, se facessimo girare una copia sola, per
ogni procedimento passerebbe la legislatura!
Credo che questa sia una buona legge, ha però una serie di
impatti e di interconnessioni con altre leggi, per esempio, quando
il collega Sandri chiama in causa l'articolo 14, lo fa
impropriamente per rapporto a quello che ha detto. Non lo
stabilisco io il lavoro che si deve fare, ma lo stabiliscono le
circostanze o l'evento, che è riconosciuto tale da altri
procedimenti: uno per tutti la dichiarazione dello stato di
calamità naturale, decretato dal Presidente della Regione. Non
andiamo quindi a stabilire qual è l'intervento, ma solo a dire come
andiamo a dare una risposta per quanto riguarda l'attività
estrattiva all'evento. Dicevo che questa è una buona legge, i suoi
80 articoli sono ampiamente motivati. Sugli emendamenti poi avremo
un confronto, quindi non anticipo nulla e, poiché su questa legge
ci sono molte attese, mi permetto di sollecitare la sua
approvazione al Consiglio.
Presidente
- Procediamo con l'esame del disegno di legge.
Ricordo che si discute sul nuovo testo predisposto dalle
Commissioni III e IV, che hanno dato il loro parere favorevole a
maggioranza, così come la II Commissione; anche il CPEL ha espresso
parere favorevole. Sono stati presentati 4 emendamenti
dell'Assessore Cerise, 7 emendamenti del gruppo "PD" e 7
emendamenti del gruppo "CdL".
Pongo in votazione l'articolo 1:
Consiglieri presenti: 29
Votanti e favorevoli: 24
Astenuti: 5 (Bortot, Fontana Carmela, Sandri, Squarzino
Secondina, Venturella)
Il Consiglio approva.
Presidente
- Pongo in votazione l'articolo 2:
Consiglieri presenti: 30
Votanti e favorevoli: 27
Astenuti: 5 (Bortot, Fontana Carmela, Sandri, Squarzino
Secondina, Venturella)
Il Consiglio approva.
Presidente
- All'articolo 3 c'è l'emendamento n. 1 del
gruppo "CdL".
La parola al Vicepresidente Tibaldi.
Tibaldi (CdL)
- L'emendamento n. 1 propone una lieve
modifica del comma 7 dell'articolo 3, poiché nel comma 7
dell'articolo 3 si dice:
"le aree di cui al comma 5, lettere c)
e d)..."
ovvero le aree che si riferiscono alle cave dismesse e
ancora suscettibili di sfruttamento e le cave che non sono più
suscettibili di coltivazione, ovvero le cave esaurite, che sono 2
tipologie completamente differenti, nella sua dizione originaria
dice che queste aree
"sono individuate sulla base di idonee
indagini, da chiunque commissionate, che qualifichino il giacimento
da un punto di vista tecnico, geologico ed economico. Tali indagini
non comportano oneri a carico del bilancio regionale"
.
L'impostazione ci va bene, ma non ci va bene l'inclusione del punto
c), ovvero delle cave dismesse e ancora suscettibili di
sfruttamento, perché sono aree che sono state ampiamente studiate e
censite approfonditamente nel vecchio catasto cave. Vuol dire che
per queste aree sono state già impegnate risorse economiche non
indifferenti da parte dei privati e da parte della Regione, ci
sembra superfluo, ripetitivo e quindi inutilmente costoso
riproporre le indagini su queste cave dismesse ancora suscettibili
di sfruttamento. Con il nostro emendamento quindi chiediamo che
venga mantenuta solo la lettera d) e il comma 7 sia pressoché
immutato, tranne l'elisione della lettera c).
Presidente
- La parola al Consigliere Sandri.
Sandri (PD)
- Solo per avere delle spiegazioni, in
particolare dall'Assessore, sul significato del comma 8, laddove si
evidenzia che le previsioni contenute nel piano prevalgono sulle
eventuali previsioni difformi contenute negli strumenti urbanistici
e queste previsioni sono talmente forti che sono non solo
immediatamente efficaci, ma vincolanti nei confronti di chiunque.
Volevo capire qual è la portata, se questo andava a prevalere sul
PTP, prevalere sui piani regolatori dei Comuni o se era solo
limitato a determinati parametri.
Presidente
- La parola al Consigliere Bortot.
Bortot (Arc-VA)
- Farò un intervento breve. Voteremo
contro questo emendamento, ci sembra giusto e corretto che vi siano
indagini e verifiche quando si intende riaprire cave dismesse
magari da decenni. Le sensibilità sui problemi del territorio nel
frattempo sono cambiate ed è quindi giusto, senza gravare
ulteriormente magari, che siano fatte delle verifiche.
Presidente
- La parola al Vicepresidente Tibaldi.
Tibaldi (CdL)
- Una piccola precisazione: ho parlato
erroneamente di cave non più suscettibili di coltivazione, in
realtà il punto d) si riferisce alle nuove aree per attività
estrattive. A questa rettifica voglio far seguire una breve
spiegazione: sono inutili le indagini per le aree relative a cave
dismesse e non più suscettibili di sfruttamento, sono invece utili
e idonee per le nuove aree che sono suscettibili di coltivazione:
ecco perché chiediamo l'elisione del punto c) e il mantenimento del
punto d); per le nuove aree, per i nuovi giacimenti è bene che vi
siano studi ed analisi approfondite, per quelle che sono già
ampiamente censite nel catasto cave ci sembra una ripetizione di
spese, specie a carico dei privati e anche della Regione, che non
ha ragione di esistere.
Presidente
- La parola al Consigliere Lavoyer.
Lavoyer (FA)
- Sull'emendamento, dal punto di vista di
carattere generale, le considerazioni del collega Tibaldi possono
essere condivisibili, c'è un aspetto però: quando parliamo
dell'elenco e della descrizione delle cave dismesse e ancora
suscettibili di sfruttamento, non sempre lo sfruttamento ulteriore
e suscettibile fa parte di quello sfruttamento già avvenuto dove
sono state fatte queste analisi. Il Piano cave può individuare
un'area più vasta, dove è già iniziato un certo tipo di
sfruttamento, il prosieguo dello sfruttamento non riguarda solo
l'area inizialmente concessionata, ma può essere ampliato; quindi,
per certi versi, si identifica dal punto di vista delle procedure
in base a quello che ha sottolineato il collega Tibaldi, che è
previsto nel punto d): questo è il motivo per cui non possiamo
votare l'emendamento.
Non voglio rubare la scena all'Assessore, ma sul quesito posto
dal collega Sandri: le cave, le miniere, le acque minerali, nel
momento in cui vengono individuate, c'è l'obbligo dello
sfruttamento, seppure nel rispetto delle normative. Automaticamente
il PRAE supera gli altri strumenti urbanistici, questo per la
normativa nazionale perché sono settori che devono essere
sfruttati, certamente nel rispetto delle regole.
Presidente
- La parola all'Assessore al territorio,
ambiente e opere pubbliche, Cerise.
Cerise (UV)
- L'emendamento non è accoglile per i motivi
che ha detto il relatore. Abbiamo conoscenza peraltro di diversi
casi di ampliamenti o di cave che devono essere riattivate, per le
quali è assolutamente indispensabile fare questi tipi di analisi.
Il comma 8, come ha detto anche il relatore, è giurisprudenza,
tenga però presente, collega Sandri, che esiste una procedura prima
di arrivare all'approvazione del Piano regionale delle attività
estrattive, è una procedura che tiene già in considerazione tutti i
vincoli che possono esserci di tipo paesaggistico, idrogeologico e
quant'altro, quindi c'è una sorta di via libera preliminare.
Dopodiché, una volta che sono superati gli aspetti di carattere
vincolistico, laddove si individuano delle attività estrattive,
queste diventano strategiche per l'economia del Paese e come tali
devono poter essere attivate.
Presidente
- Pongo in votazione l'emendamento n. 1 del
gruppo "CdL", che recita:
Emendamento
Il comma 7 dell'articolo 3 è così sostituito:
"7. Le aree di cui al comma 5, lettera d), sono individuate
sulla base di idonee indagini, da chiunque commissionate, che
qualifichino il giacimento da un punto di vista tecnico, geologico
ed economico. Tali indagini non comportano oneri a carico del
bilancio regionale.".
Consiglieri presenti: 31
Votanti: 28
Favorevoli: 3
Contrari: 25
Astenuti: 3 (Fiou, Fontana Carmela, Sandri)
Il Consiglio non approva.
Presidente
- Pongo in votazione l'articolo 3:
Consiglieri presenti: 30
Votanti e favorevoli: 23
Astenuti: 7 (Bortot, Fontana Carmela, Ottoz, Sandri, Squarzino
Secondina, Tibaldi, Venturella)
Il Consiglio approva.
Presidente
- All'articolo 4 c'è l'emendamento n. 1
dell'Assessore Cerise, che recita:
Emendamento
Al comma 5 dell'articolo 4 la parola "adottato" è sostituita
dalle parole "approvato dal Consiglio regionale".
Lo pongo in votazione:
Consiglieri presenti, votanti e favorevoli: 30
Il Consiglio approva all'unanimità.
Presidente
- Pongo in votazione l'articolo 4 nel testo
così emendato:
Articolo 4
(Procedure per l'adozione e l'approvazione del PRAE)
1. Il PRAE è adottato con deliberazione del Consiglio
regionale, su proposta della Giunta regionale, previa acquisizione
del parere del Comitato tecnico per l'ambiente di cui all'articolo
4 della legge regionale 18 giugno 1999, n. 14 (Nuova disciplina
della procedura di Valutazione di impatto ambientale. Abrogazione
della legge regionale 4 marzo 1991, n. 6 (Disciplina della
procedura di valutazione dell'impatto ambientale)), e dei Comuni
interessati.
2. La proposta del PRAE è depositata presso la struttura
regionale competente in materia di miniere e cave, di seguito
denominata struttura competente, pubblicata per estratto nel
Bollettino ufficiale della Regione e affissa all'Albo notiziario
regionale per un periodo di sessanta giorni consecutivi.
3. Nel termine perentorio di sessanta giorni dall'affissione,
chiunque abbia interesse può presentare osservazioni alla struttura
competente.
4. Nel caso in cui le osservazioni di cui al comma 3 siano
finalizzate all'inserimento nel PRAE di ulteriori aree estrattive,
il proponente deve corredare le richieste delle indagini di cui
all'articolo 3, comma 7, e dello studio di impatto ambientale di
cui all'articolo 7 della l.r. 14/1999, i quali sono inoltrati dalla
struttura competente al Comitato tecnico per l'ambiente per
l'espressione del parere di competenza.
5. Il PRAE è approvato dal Consiglio regionale entro
centoventi giorni dalla scadenza del termine di cui al comma 3, o
dalla data di ricevimento del parere di cui al comma 4, e diventa
esecutivo il giorno successivo alla sua pubblicazione nel
Bollettino ufficiale della Regione.
6. Con la stessa procedura richiesta per l'approvazione, il
PRAE è sottoposto, ogni triennio, a verifica e ad eventuale
modificazione.
7. Per il marmo e le pietre affini ad uso ornamentale,
considerate l'esclusività e la tipicità della produzione e la
rilevanza della coltivazione di tali minerali per l'economia
regionale, il PRAE è redatto tenuto conto, ove esistenti o
disponibili, dei dati e degli elementi storico-produttivi contenuti
nell'apposito catasto regionale dei giacimenti di marmo e delle
pietre affini ad uso ornamentale di cui all'articolo 5.
Consiglieri presenti: 31
Votanti e favorevoli: 26
Astenuti: 5 (Bortot, Fontana Carmela, Sandri, Squarzino
Secondina, Venturella)
Il Consiglio approva.
Presidente
- Pongo in votazione l'articolo 5:
Consiglieri presenti: 31
Votanti e favorevoli: 26
Astenuti: 5 (Bortot, Fontana Carmela, Sandri, Squarzino
Secondina, Venturella)
Il Consiglio approva.
Presidente
- All'articolo 6 vi sono l'emendamento n. 1
del gruppo "PD" e l'emendamento n. 2 del gruppo "CdL", i cui testi
sono nella "sostanza" identici, e vi è l'emendamento n. 3 del
gruppo "CdL" in subordine.
La parola al Consigliere Sandri.
Sandri (PD)
- Solo per rimarcare, anche dal punto di
vista lessicale, che il sospetto di una certa voglia di aleatorietà
e un certo potere che i dirigenti si vogliono riservare si
evidenzia quasi attraverso un termine... quello di aggiungere la
parola
"sempre"
. Poteva ancora essere accettata una dizione
del tipo:
"la struttura competente può richiedere, nel corso
dell'istruttoria, ulteriore documentazione integrativa"
, che
già non va bene, ma per rinforzarla abbiamo detto:
"la struttura
competente può sempre richiedere..."
, insomma "state
sull'attenti!", ma cos'è questo atteggiamento? Non va bene, perché
non è più la certezza del diritto. Bisogna allora o trovare
un'altra formulazione che indichi chiaramente scadenze, termini...
non che sospenda i termini del procedimento "ad libitum", oppure
togliere questo tipo di comma, perché va contro le aspettative di
una legge che dimostri che il diritto in Italia e anche in questa
Regione sia sempre identificabile.
Presidente
- La parola al Vicepresidente Tibaldi.
Tibaldi (CdL)
- Spero che i colleghi abbiamo guardato
l'allegato A, che contiene l'elenco di tutti i documenti e di tutti
gli allegati tecnici che devono corredare la domanda di
autorizzazione da parte di un operatore che si vuole cimentare
nell'attività estrattiva. Qui vedete quanta documentazione è
richiesta: relazione economica, planimetria catastale, monografia
dei capisaldi, disegni delle opere d'arte, documentazione
fotografica... va bene, si interviene sul territorio e siamo
concordi che ciò si faccia per avviare un'attività che sia
compatibile e sostenibile con il nostro territorio. Non va bene che
l'ufficio competente ad acquisire tali documenti abbia questo
potere discrezionale assoluto, sintomo di un dirigismo
incontrollato che sta dilagando nella nostra Regione. Quante volte
in quest'aula abbiamo sentito parlare di semplificazione
dell'attività burocratica, venire incontro alle richieste degli
imprenditori, parole! Poi sono io che faccio demagogia, relatore
Lavoyer, vero? Avete l'opportunità, perché avete i numeri (per ora)
di alleggerire il peso della burocrazia sulle spalle degli
operatori e permettete che gli uffici vi scrivano pedissequamente
una norma che è sottolineata dalla parola "sempre", un ufficio può
sempre farlo e voi lo accettate senza nulla dire. A noi non va
bene, per questa ragione chiediamo che il comma venga cancellato
perché rischia di straripare in abusi di potere, anche perché non
si spiega per quali ragioni dovrebbe essere chiesta l'ulteriore
documentazione integrativa, si dice solo che l'ufficio può
attivarsi in questo modo. Con l'emendamento n. 1 il gruppo "CdL"
chiede che venga cancellato il comma 7 dell'articolo 6, mentre con
l'emendamento n. 3 propone una soluzione subordinata, che
illustrerò dopo la votazione dell'emendamento n. 2.
Presidente
- La parola al Consigliere Lavoyer.
Lavoyer (FA)
- Per quanto riguarda la parola
"sempre",
risponderà l'Assessore, sull'altro aspetto che
riguarda l'osservazione fatta dal collega Tibaldi... è demagogica
perché il meccanismo è lo stesso che si presenta quando uno
presenta un progetto ad una Commissione edilizia per
l'approvazione. I documenti da presentare sono un progetto in scala
1:100 o 1:50, il fatto di aver presentato il progetto non vuol dire
che quel progetto è a norma: può presentarmi anche un progetto in
scala 1:100 senza quote, allora gli uffici chiedono di portare
anche le quote, in modo da esaminare ed approvare la pratica. Lo
stesso ragionamento può essere fatto, al di là del problema della
parola
"sempre"
, su questo tipo di impostazione, che
peraltro, collega Tibaldi, non menziona il fatto che è stato
emendato il comma 7:
"Tale richiesta, che contiene l'indicazione
dei tempi entro i quali deve essere assolta..."
; infatti
l'indeterminatezza della richiesta di documentazione è stata
superata da questo emendamento. Ad esempio, potrebbe essere una
relazione geologica, qualsiasi relazione potrebbe essere una
relazione geologica, poi sul fatto che questa relazione abbia i
requisiti per poter dare una valutazione oggettiva... questo è un
altro aspetto. Mi pare che l'osservazione del collega Tibaldi con i
commenti sul dirigismo sia fuori luogo.
Presidente
- La parola al Consigliere Ottoz.
Ottoz (CdL)
- Vorrei capire se il collega Lavoyer ci
prende in giro o parla sul serio, perché se ci prende in giro per
questioni di abigeato, ma, visto che qui parliamo non di abigeato,
ma di questioni minerarie, capisco che sia possibile che l'ufficio
chieda un supplemento di informazione entro un certo numero di
giorni dalla prima presentazione perché ritiene che la
documentazione non sia completa o non abbia le caratteristiche
richieste. Dopodiché, qualunque ulteriore richiesta deve essere
motivata, altrimenti è immotivata e scatta la possibilità - per
carità, sappiamo che questo non avviene mai perché nessun
funzionario si è mai accanito contro nessun imprenditore, lo dico
con tutta l'ironia che merita l'intervento, che spero fosse
ironico, del Consigliere Lavoyer - dell'accanimento burocratico che
ho già definito qui "filibustering", che si può tradurre in
italiano (meglio in piemontese): "va tutto bene, manca solo più un
documento" e manca sempre l'ennesimo documento, diciamo allora:
ostruzionismo burocratico. Se la documentazione è in scala 1:76,2,
anziché in scala 1:50, te la chiedono in scala 1:50, se manca la
relazione geologica, ti chiedono la relazione geologica, ma te la
chiedono entro un certo numero di giorni dalla presentazione
motivando, di tutto questo non c'è traccia. Qui in qualunque
momento si può chiedere qualunque cosa, stabilendo i tempi con
l'emendamento presentato. Tale questione quindi non è né
demagogica, né peregrina, ma è una questione serissima per chi si
trova nella situazione di essere legato mani e piedi alla sorte di
quello che decidono di fare di lui i funzionari. È quindi opportuno
che su questo si faccia un'utile considerazione, ma demagogia
assolutamente no!
Presidente
- La parola al Consigliere Bortot.
Bortot (Arc-VA)
- Contro le vessazioni ho già "tuonato"
ieri per quanto riguarda l'apparato amministrativo burocratico nei
confronti dell'agricoltura, ma non credo che qui stiamo parlando
della stessa cosa. Se ho avuto una concessione per una cava e in
quella cava trovo un filone di una sorgente d'acqua o d'oro,
scatterà un meccanismo di richiesta di documentazione o di
segnalazione del fatto e dovrebbe essere implicito che la richiesta
sia motivata. Presentiamo un emendamento dove aggiungiamo la parola
"motivato"...
Tibaldi
(fuori microfono)
- ... è l'emendamento
successivo del gruppo "CdL"...
Presidente
- La parola all'Assessore al territorio,
ambiente e opere pubbliche, Cerise.
Cerise (UV)
- Forse ci si dimentica di avere approvato in
quest'aula la legge n. 19/2007 che stabilisce il procedimento
amministrativo, allora non è che, quando riportiamo nelle altre
leggi le procedure che abbiamo approvato con una legge, adesso le
andiamo a censurare, perché siamo in contraddizione con quello che
facciamo.
Per quanto riguarda la parola
"sempre"
, questa parola
stava ad indicare in qualsiasi fase del procedimento, non era una
sorta di rafforzativo riferito al superpotere del dirigente,
comunque, visto che siamo in clima pasquale, il Presidente mi ha
convinto di togliere la parola
"sempre"
. Quello che poteva
essere emendato è già stato emendato in Commissione, perché non
dimenticate che la cosiddetta "pingue documentazione richiesta" e
questa ulteriore richiesta di documentazione 9 volte su 10 va a
favore del richiedente, perché sono degli elementi di garanzia che
consentono a noi di lavorare dopo in tranquillità. Qui abbiamo a
che fare con dei controlli che sono indipendenti dalla legge, sono
tutte altre cose, perché l'attività di cava impatta...
Caveri
(fuori microfono)
- ... dicono che
l'emendamento per togliere la parola
"sempre"
non c'è...
Cerise (UV)
- ... non c'è, ma se la vogliamo
togliere...
Caveri
(fuori microfono)
- ... non so come
facciamo se non c'è l'emendamento, ci deve essere il consenso di
tutti...
Cerise (UV)
- ... se si può, sono d'accordo di toglierla.
Qui siamo nello stesso caso della burocrazia, siamo tutti d'accordo
di fare una cosa, ma non si può perché queste sono le regole.
Vedete che alla fine la vita è fatta di regole e, quando ci si
autofrega, ci si autofrega!
Caveri
(fuori microfono)
- ... Consigliere Bortot,
abbiamo moralmente accettato l'emendamento che però non c'è...
Presidente
- La parola al Consigliere Sandri.
Sandri (PD)
- Grazie, Presidente, di aver accettato una
minima parte dell'emendamento, lo ritengo un segnale positivo e
quindi voteremo il disegno di legge, però se viene accettato il 7°
emendamento:
"l'articolo 47, comma 2, è abrogato"
, perché
sovraccarica rispetto alle competenze dell'USL. Sulle acque
minerali l'USL ha competenza in materia e può intervenire quando
vuole, quindi qui ci sarebbe una doppia competenza
dell'Amministrazione regionale e dell'USL, che mi sembra poco
utile. Mi permetto però di fare una riflessione sul procedimento
amministrativo. Non ho riflettuto forse sufficientemente sul
provvedimento di legge che abbiamo approvato lo scorso anno, ma,
quando lo vedo applicato, mi vengono i dubbi su quello che ho
votato lo scorso anno, si può fare anche un "mea culpa"... Credo
che è nel momento in cui si attuano certe leggi che si vede che
qualche errore lo abbiamo fatto. La semplificazione del processo
amministrativo è un obiettivo di tutte le forze politiche di questo
Consiglio, non è questo il momento di perderci più di tanto tempo,
ma sarà una sfida della prossima legislatura e uno sforzo per
trovare strumenti più agili servirebbe a tutti.
Presidente
- Non c'è purtroppo l'emendamento che toglie
la parola
"sempre"
...
Sandri (PD)
- ... se tutto il Consiglio è
d'accordo...
Presidente
- ... creiamo un precedente...
Sandri (PD)
- ... c'è già stato...
Presidente
- La parola al Consigliere Ottoz.
Ottoz (CdL)
- Ho apprezzato la notazione dell'Assessore
Cerise sul fatto che la legge del dicembre 2007, dovendo prevalere
su quella che è in approvazione, fa sì che si applicano sul
procedimento in essere previsto da questa legge i principi della
legge n. 19/2007, ma qui non siamo in presenza di una chiara
gerarchia delle fonti, ma siamo di fronte a 2 leggi diverse e
allora sarebbe utile - se c'è una gerarchia delle fonti -
esplicitarla con una clausola di salvaguardia in ogni legge che
prevede dei procedimenti oppure fare riferimento nella legge n.
19/2007 sul fatto che esiste questa gerarchia con ulteriori leggi
che si applichino a procedimenti. Non basta dire: "abbiamo la legge
n. 19/2007 che già dice che il procedimento si fa in un certo
modo", va detto invece che va inserita in ogni legge questa
clausola di salvaguardia, che sancisca il principio della gerarchia
delle fonti, che quindi anche questo procedimento segue le regole
dell'altro, altrimenti il richiedente che si trovasse oggetto di
una vessazione burocratica non può appellarsi ad una legge mentre
sta facendo la domanda in funzione di un'altra, proprio perché
questo concetto della gerarchia delle fonti è astratto, ma nel caso
specifico non si applica.
Presidente
- La parola al Vicepresidente Tibaldi.
Tibaldi (CdL)
- Abbiamo appena modificato il Regolamento
consiliare ieri con un'approvazione a larga maggioranza e in alcuni
casi pressoché unanime, adesso non possiamo istituire
immediatamente "l'emendamento fantasma" che viene proposto dal
Governo per convenienza e noi lo accogliamo, anche perché, a parte
la procedura estremamente scorretta, visto che l'Assessorato
dispone di strutture cosiddette "competenti" nel redigere i testi,
questo poteva essere approfondito. Anche perché l'elisione della
parola
"sempre"
non cambia il significato della frase,
perché la struttura competente può richiedere che vi sia scritto o
non vi sia scritto
"sempre"
non cambia nulla, rimane una
facoltà discrezionale da un punto di vista sostanziale. Chiediamo
quindi che non si introducano delle procedure che non sono previste
dal Regolamento.
In secondo luogo è piuttosto il nostro emendamento n. 3 che va
incontro alle esigenze di chiarezza e certezza del diritto di cui
faceva cenno il collega Sandri; allora, ove la domanda di
autorizzazione risulti incompleta, ecco la motivazione e lo spunto
per cui la struttura competente può intervenire e chiedere
ulteriore documentazione integrativa. In tal caso con questo
emendamento si corregge una mancanza degli uffici, oppure
un'eccessiva concessione di potere ai burocrati con la formulazione
vigente. Chiediamo quindi che l'emendamento n. 3 in subordine possa
accogliere le istanze sostanziali dei colleghi che sono state
appena espresse, perché
"Ove la domanda di autorizzazione
risulti incompleta..."
- lo leggo -
"... la struttura
competente può richiedere, per una sola volta nel corso
dell'istruttoria..."
- non in continuazione -
"... ulteriore
documentazione integrativa. La richiesta di integrazione sospende i
termini del procedimento"
.
Vorrei ricordare al collega Lavoyer che non c'è alcuna Regione
italiana, ad eccezione della Toscana che ha una formulazione simile
a quella che ho appena letto, che prevede che la struttura
competente possa richiedere incondizionatamente ulteriori
documenti. Se lei fa un'analisi comparata della legislazione
vigente, quindi non trova nessuna Regione italiana che ha
introdotto un'anomalia di questo genere, anche perché, come diceva
prima il collega Ottoz, ogni azione amministrativa che si rispetti
deve essere motivata, in questo comma non c'è alcuna motivazione.
L'emendamento che avete fatto va solo a dare un'indicazione
temporale, ma non inserisce la motivazione; per tale ragione
potrebbe qualsiasi iniziativa di questo genere essere suscettibile
di impugnativa innanzi agli organi giurisdizionali amministrativi,
con una complicazione per la Regione e per gli operatori che è
assolutamente immane, vorremmo evitare con una alcuna motivazione.
ollega Ottoz, ogni azione amministrativa che si rispetti deve
essere motivata, in questo comma non c' cont legislazione più
sobria che ciò possa accadere.
Presidente
- La parola al Consigliere Sandri, per
dichiarazione di voto.
Sandri (PD)
- Per dichiarazione di voto contro il gruppo
"CdL". Sul fatto del precedente non sono d'accordo, più volte nella
discussione dei bilanci della Regione sono state fatte in questa
legislatura, con l'accordo di tutto il Consiglio, delle
modificazioni; quindi, non essendoci il loro accordo, non si può
fare. Mi dispiace per il Presidente, ritiro anche quello che ho
detto, nel senso che ci ritroveremo sull'articolo 47 e lì faremo le
nostre valutazioni sul voto finale della legge.
Presidente
- La parola al Consigliere Lavoyer.
Lavoyer (FA)
- Per dichiarare il voto contrario anche
sull'emendamento n. 3 del gruppo "CdL", innanzitutto perché è
formulato in modo impreciso, perché dice:
"Ove la domanda di
autorizzazione risulti incompleta, la struttura competente può
richiedere, per una sola volta..."
, ma se uno riporta una
documentazione incompleta, cosa fa la struttura? Questo emendamento
poi è peggiorativo rispetto alla formulazione attuale del comma 7,
perché la richiesta di integrazione sospende i termini del
procedimento in senso indeterminato. Al di là della demagogia e del
fatto delle Regioni, quindi nulla significa, perché la Valle
d'Aosta può anche essere in questo caso una Regione all'avanguardia
dal punto di vista legislativo visto come tale materia è trattata
in alcune Regioni d'Italia.
Presidente
- La parola al Vicepresidente Tibaldi, per
dichiarazione di voto.
Tibaldi (CdL)
- Dichiaro il voto favorevole su entrambi
gli emendamenti proposti dal gruppo "CdL" in merito al comma 7
dell'articolo 6, dichiaro il voto favorevole sull'emendamento
congiunto con il gruppo "PD" poiché identico. Ricordo al collega
Lavoyer che la nostra Regione, gestita in questa maniera anche con
il suo contributo in maggioranza, è all'avanguardia come freno allo
sviluppo dell'economia e non per promozione di sviluppo
economico.
Presidente
- Pongo in votazione l'emendamento n. 1 del
gruppo "PD" e l'emendamento n. 2 del gruppo "CdL", i cui testi sono
nella "sostanza" identici, che recitano rispettivamente:
Emendamento
All'art. 6 il comma 7 è abrogato.
Emendamento
Il comma 7 dell'articolo 6 è soppresso.
Consiglieri presenti: 33
Votanti: 29
Favorevoli: 5
Contrari: 24
Astenuti: 4 (Bortot, Fiou, Squarzino Secondina, Venturella)
Il Consiglio non approva.
Presidente
- Pongo in votazione l'emendamento n. 3 del
gruppo "CdL", che recita:
Emendamento
Il comma 7 dell'articolo 6 è così sostituito:
"7. Ove la domanda di autorizzazione risulti incompleta, la
struttura competente può richiedere, per una sola volta nel corso
dell'istruttoria, ulteriore documentazione integrativa. La
richiesta di integrazione sospende i termini del
procedimento.".
Consiglieri presenti: 32
Votanti: 26
Favorevoli: 3
Contrari: 23
Astenuti: 6 (Bortot, Fiou, Fontana Carmela, Sandri, Squarzino
Secondina, Venturella)
Il Consiglio non approva.
Presidente
- Pongo in votazione l'articolo 6:
Consiglieri presenti: 30
Votanti: 27
Favorevoli: 24
Contrari: 3
Astenuti: 3 (Bortot, Fontana Carmela, Squarzino Secondina)
Il Consiglio approva.
Presidente
- Pongo in votazione l'articolo 7:
Consiglieri presenti: 30
Votanti: 27
Favorevoli: 24
Contrari: 3
Astenuti: 3 (Bortot, Fontana Carmela, Squarzino Secondina)
Il Consiglio approva.
Presidente
- Pongo in votazione l'articolo 8:
Consiglieri presenti: 30
Votanti: 27
Favorevoli: 24
Contrari: 3
Astenuti: 3 (Bortot, Fontana Carmela, Squarzino Secondina)
Il Consiglio approva.
Presidente
- Pongo in votazione l'articolo 9:
Consiglieri presenti: 30
Votanti: 27
Favorevoli: 24
Contrari: 3
Astenuti: 3 (Bortot, Fontana Carmela, Squarzino Secondina)
Il Consiglio approva.
Presidente
- Pongo in votazione l'articolo 10:
Consiglieri presenti: 30
Votanti: 27
Favorevoli: 24
Contrari: 3
Astenuti: 3 (Bortot, Fontana Carmela, Squarzino Secondina)
Il Consiglio approva.
Presidente
- Pongo in votazione l'articolo 11:
Consiglieri presenti: 30
Votanti: 27
Favorevoli: 24
Contrari: 3
Astenuti: 3 (Bortot, Fontana Carmela, Squarzino Secondina)
Il Consiglio approva.
Presidente
- Pongo in votazione l'articolo 12:
Consiglieri presenti: 30
Votanti: 27
Favorevoli: 24
Contrari: 3
Astenuti: 3 (Bortot, Fontana Carmela, Squarzino Secondina)
Il Consiglio approva.
Presidente
- All'articolo 13 c'è l'emendamento n. 4 del
gruppo "CdL".
La parola al Vicepresidente Tibaldi.
Tibaldi (CdL)
- L'emendamento n. 4 rappresenta una
novità, qui si vede la capacità del legislatore e dell'organo
politico di apportare qualche innovazione significativa in materia,
innovazione che si chiama tassa, perché questa è stata la capacità
propositiva da parte di chi si è occupato di legge mineraria, di
cercare di aiutare chi lavora nel settore e come possiamo aiutare
chi lavora nel settore? Creiamogli una qualche difficoltà in più
nella propria attività e quindi rendiamogli più difficile la vita,
tanto che è stato inserito un contributo per la realizzazione delle
infrastrutture e degli interventi pubblici di recupero ambientale,
dove i titolari delle concessioni devono versare al Comune una
somma a titolo di contributo. La Giunta regionale naturalmente ha
il solito strapotere nel definire l'ammontare del contributo per
metro cubo di minerale estratto, il contributo deve essere versato
al Comune e decorre dalla data di rilascio della nuova
autorizzazione di cava... Se questo è il concetto di federalismo,
di sussidiarietà, di delega di poteri ai Comuni che è semplicemente
quello di prelevare delle somme dalle tasche dei cittadini e di chi
lavora, ci sembra che abbiate ancora una volta dimostrato che la
strada è quella sbagliata. Sappiamo che l'associazione ha proposto
di toglierla, c'è stato un emendamento che ha escluso le cave di
marmo e di pietre affini ad uso ornamentale da questa gabella, ma
per il resto qualsiasi tipo di prelievo minerario è sottoposto alla
tassazione. Noi allora interveniamo sull'articolo 13 con la
soluzione più radicale: la soppressione, perché questa novità è
inadeguata non solo considerando il settore che versa in tali
difficoltà, ma anche alle situazioni del mercato che dicevo prima.
In altre Regioni non c'è un'analoga previsione di contributi di
questo tipo, perlomeno non in tutte e non vediamo perché dobbiamo
copiare quelle che hanno attivato strumento di freno allo sviluppo,
piuttosto che copiare quelle che attivano strumenti di promozione
dello sviluppo economico. Non riusciamo a capirne la motivazione,
anche in Commissione non ci sono state fornite delle
giustificazioni plausibili, di conseguenza manteniamo questo
emendamento all'esame dell'aula.
Presidente
- La parola al Consigliere Bortot.
Bortot (Arc-VA)
- Mi sa che oggi il gruppo "La Casa delle
libertà" esagera un po', è in concorrenza con il Consigliere
Lavoyer per quanto riguarda il sostegno al Partito dei cavatori.
Addirittura questo articolo esclude le cave di marmo e pietre
affini, allora come sarebbe a dire? Noi giriamo per la Regione, è
pieno di cave che tra virgolette hanno deturpato il territorio e
l'ambiente, morale: dovremmo intervenire noi con il denaro pubblico
a ripristinare l'area perché lor Signori, che in questo caso sono i
cavatori senza nessun disprezzo per la categoria, non mi sembrano i
più poveri ed umili di questo mondo, non si degnano di mettere le
mani in tasca, tirar fuori due soldi di quello che guadagnano per
una concessione su un terreno pubblico per ripristinare l'area.
Questo mi sembra inverosimile! Anche perché so bene che ai
cavatori, quando intervengono sui terreni privati, il privato
chiede il ripristino e ha perfettamente ragione; se andiamo a
vedere i prezzi degli inerti nella nostra Regione, credo che un
margine per il ripristino ambientale ce l'abbiano, non dobbiamo
fare nessuna sottoscrizione a loro favore e tanto meno intervenire
con denaro pubblico. Loro ricavano da un bene pubblico un guadagno
giusto, nessuno lo mette in discussione, ma è giusto che
intervengano per ripristinare l'area.
Presidente
- La parola al Consigliere Lavoyer.
Lavoyer (FA)
- Innanzitutto ringrazio il collega Bortot,
che mi ha classificato come difensore dei cavatori e quindi va in
contrasto con quanto dice il collega Tibaldi, grazie di aver
ripristinato la verità su questo tipo di comportamento.
Per quanto attiene invece l'emendamento del gruppo "CdL",
voteremo contro perché mi pare che il collega Tibaldi fosse
presente alle riunioni di Commissione, dove abbiamo raccolto un
appunto dei rappresentanti dei cavatori che ci è stato consegnato
nelle varie audizioni, che dice:
"articolo 13, comma 2,
disposizioni particolari, ulteriore contributo su metri cubi
estratti per pregiudizio ambientale e utilizzo infrastrutture, da
chiarire se applicabile solo sui minerali e non sulle pietre
ornamentali e sui marmi"
. Questo ci è stato richiesto dai
rappresentanti di categoria, dopo un esame approfondito della
materia, concordando anche con l'Assessore l'emendamento, è stato
aggiunto al comma 1:
"il titolare dell'autorizzazione o della
concessione di cava, escluse le cave di marmo e di pietre affini ad
uso ornamentale..."
. Il comma 2, che era quello incriminato, fa
riferimento ad una serie di materiali con esclusione delle cave di
pietre affini ad uso ornamentale, quanto era richiesto dai
cavatori; pertanto mi pare che questo emendamento sia ulteriormente
da classificare come demagogico e vada respinto.
Presidente
- La parola al Vicepresidente Tibaldi.
Tibaldi (CdL)
- Nel dichiarare il voto favorevole,
intervengo per dichiarazione di voto, al nostro emendamento vorrei
precisare alcune cose al collega Bortot, perché probabilmente gli
sono sfuggite nella lettura della legge. Le faccio notare che
l'articolo 13, però lo dovrebbe leggere, dice che il titolare
dell'autorizzazione o della concessione deve una somma a titolo di
contributo ulteriore - in aggiunta a - rispetto a quanto previsto
nell'autorizzazione o nella concessione. Adesso le vado a leggere
cosa è scritto nell'autorizzazione e nella concessione. L'articolo
7, prima votato, dice:
"l'autorizzazione per la coltivazione di
cave e torbiere è rilasciata dalla Giunta... tenuto conto della
salvaguardia dell'ambiente..."
- sulla quale siamo tutti
d'accordo -
"... del paesaggio e della salubrità della zona
circostante; della salvaguardia delle zone soggette a vincolo di
competenza regionale; della rilevanza del materiale da estrarre per
l'economia regionale..."
- guardi bene a questo punto, collega
Bortot -
"... degli impegni assunti dal richiedente
relativamente al complesso dell'organizzazione produttiva e alla
sistemazione ambientale..."
. Su questo punto il comma 5
dell'articolo 8 dice:
"l'efficacia dell'autorizzazione è
subordinata alla prestazione, da parte del richiedente, di idonea
garanzia bancaria o assicurativa..."
, il ripristino ambientale
allora è già insito nel rilascio dell'autorizzazione della
concessione; chi è autorizzato o è concessionario di un'attività
estrattiva, garantisce con i propri beni o con una fideiussione per
far sì che possa estrarre il minerale e a condizione che ripristini
da un punto di vista ambientale e paesaggistico l'area. Se lei
legge l'articolo 13, la gabella è un contributo ulteriore. Nessun
partito è "lobby" dei cavatori, ma evitiamo di vessare chi lavora.
Evidentemente il collega Lavoyer ha perso contatti con i suoi amici
cavatori, perché non mi sembra che siano così contenti di pagare
solo a fronte di un mercato che si sta ridimensionando e di una
Regione che accentua la leva della pressione burocratica e
fiscale.
Presidente
- La parola al Consigliere Bortot.
Bortot (Arc-VA)
- Solo una precisazione al collega
Tibaldi, senza polemica. L'articolo 13 parla di un contributo
aggiuntivo per l'utilizzo ulteriore di altre infrastrutture, che
non è la concessione sull'utilizzo della cava.
Presidente
- La parola all'Assessore al territorio,
ambiente e opere pubbliche, Cerise.
Cerise (UV)
- Credo che l'emendamento che è stato
apportato in sede di Commissioni III e IV focalizzi bene la ragione
stessa di questo contributo, tanto che si sono tolte le cave di
marmo e quelle di pietrame e si è lasciato quale materiale
sottoposto a tale gabella, come la chiama lei, gli inerti. Dovete
tenere conto che, quando un Comune si trova con una cava di inerti,
si trova dei camion polverosi che fanno sovente passare del
materiale che lascia percolare dell'acqua di lavaggio del
materiale, ci sono dei problemi di spazzamento delle strade, ci
sono problemi di ingombro, che non è quello che danno le cave di
marmo, dove lo spostamento del materiale è più pulito. Era venuto
fuori in sede di discussione del Piano cave da parte dei Comuni una
forte resistenza all'apertura delle cave o al mantenimento delle
cave di inerti per questi motivi. In quella sede abbiamo concertato
con i cavatori questo contributo, che andava nella direzione di
ripagare di tale disagio: le polveri, le strade più sporche...
altrimenti va a finire che di cave di inerti non se ne aprono più e
poi vedrete quando discuteremo sul Piano cave i tagli che sono
stati fatti, non da noi e non da questa legge, ma da parte dei
Comuni, allora è un
"agrément" che va in quella direzione.
Bene hanno fatto le Commissioni III e IV a togliere da questo
contributo le cave di marmo e di pietre affini, perché tali disagi
non vengono arrecati o non sono arrecati in una forma così grave da
poter giustificare un onere come quello che abbiamo visto. Voteremo
pertanto contro all'emendamento.
Presidente
- Pongo in votazione l'emendamento n. 4 del
gruppo "CdL", che recita:
Emendamento
L'articolo 13 è soppresso.
Consiglieri presenti: 28
Votanti: 26
Favorevoli: 2
Contrari: 24
Astenuti: 2 (Fontana Carmela, Sandri)
Il Consiglio non approva.
Presidente
- Pongo in votazione l'articolo 13:
Consiglieri presenti: 29
Votanti: 24
Favorevoli: 22
Contrari: 2
Astenuti: 5 (Bortot, Fontana Carmela, Sandri, Squarzino
Secondina, Venturella)
Il Consiglio approva.
Presidente
- All'articolo 13 c'è l'emendamento n. 5 del
gruppo "CdL"...
Tibaldi
(fuori microfono)
- ... è ritirato...
Presidente
- L'emendamento n. 5 del gruppo "CdL" è
ritirato; ne do lettura per il verbale:
Emendamento
Il comma 7 dell'articolo 14 è soppresso.
Pongo in votazione l'articolo 14:
Consiglieri presenti: 29
Votanti: 24
Favorevoli: 22
Contrari: 2
Astenuti: 5 (Bortot, Fontana Carmela, Sandri, Squarzino
Secondina, Venturella)
Il Consiglio approva.
Presidente
- Pongo in votazione l'articolo 15:
Consiglieri presenti: 30
Votanti e favorevoli: 25
Astenuti: 5 (Bortot, Fontana Carmela, Sandri, Squarzino
Secondina, Venturella)
Il Consiglio approva.
Presidente
- Pongo in votazione l'articolo 16:
Consiglieri presenti: 29
Votanti e favorevoli: 27
Astenuti: 2 (Bortot, Venturella)
Il Consiglio approva.
Presidente
- Pongo in votazione l'articolo 17:
Consiglieri presenti: 29
Votanti e favorevoli: 25
Astenuti: 4 (Bortot, Fontana Carmela, Sandri, Venturella)
Il Consiglio approva.
Presidente
- La parola al Consigliere Sandri
sull'articolo 18.
Sandri (PD)
- Solo per una riflessione su questo
articolo, ce ne sarebbero anche altri che pongono sempre lo stesso
problema, ma l'Assessore prima nella sua illustrazione e nelle sue
osservazioni su tale progetto di legge diceva: "nel 1996 abbiamo
fatto una legge, sono passati 12 anni, sono cambiati i tempi...".
Noi stiamo attuando con questo articolo la guarentigia stabilita
dall'articolo 11 della legge 9 luglio 1926, è lo Stato che ha
deliberato 82 anni fa e la cosa funziona ancora, tanto che la
utilizziamo noi. Questo vuol dire che, quando le leggi sono fatte -
e questa, fra l'altro, è stata fatta nel ventennio! -, con
l'inserimento dei concetti fondamentali, durano nel tempo. È chiaro
che se lei fa delle leggi-regolamento molto complicate, basta che
passino 2 stagioni e già sono fuori moda! Che lei poi abbia ragione
quando dice:
"il regolamento, avendo la stessa procedura della
legge, alla fin fine fai uno o fai l'altro"
, sono d'accordo. Su
questo probabilmente per i regolamenti bisognerebbe trovare delle
vie più agili, in modo da differenziare tali 2 cose: questa è una
delle riflessioni su cui il Consiglio si dovrà mettere a
riflettere, ma questa è la dimostrazione. Faccio un esempio legato
ad un paese qui vicino, le cui istituzioni sono per me molto
attrattive, perché dimostrano un consolidamento maturo e una
democrazia adulta, che la durata media delle leggi nella
Confederazione elvetica è superiore ai 50 anni, per altri versi il
periodo di costruzione di una legge è molto più lungo che da noi,
mediamente 2 anni, sempre che non intervengano dei referendum che
allunghino i tempi, ma questo perché giustamente le fanno con la
dovuta calma. Il procedimento è questo: una legge per poter essere
discussa in Commissione prima deve avere il via libera del
Consiglio, ossia la Giunta o il Consigliere deve prima di tutto
dire: "vorremmo fare una legge sulle cave" e il Consiglio -
regionale in questo caso - deve dire anzitutto se si può perdere
tempo, diciamo così, per valutare ciò. A quel punto il Consigliere
o l'Esecutivo può depositare un progetto di legge, che va poi in
Commissione dove c'è tutta una procedura molto complessa. Le
audizioni lì sono obbligatorie e non a richieste dei Consiglieri,
ossia per ogni legge bisogna consultare gli imprenditori, i
sindacati, le forze sociali, gli enti locali e solo alla fine di un
lungo procedimento la legge viene predisposta e torna per la
seconda lettura in Consiglio, poi, a seconda del tipo, può andare
avanti con il referendum confermativo o meno. Dico questo per
richiamare l'attenzione di tutti sul fatto che tale legge in
particolare ha vissuto una lunga gestazione, ma fuori dal
Consiglio, negli uffici del dirigente e in quelli dell'Assessorato,
è questo che non va bene, perché alla fine ci si ritrovano i
problemi attuativi, perché?, perché manca il contributo
fondamentale del legislatore! Secondo me, sarebbe opportuno
ripensare i procedimenti, per cui le leggi devono avere un tipo di
impostazione di questo genere, invece il regolamento no, può andare
molto più rapido in modo da potersi adattare all'evoluzione tecnica
dei tempi. Chiudo comunque qui il mio intervento evidenziando che
una norma statale a 82 anni di distanza funziona ancora bene,
quindi lo Stato non è poi così malaccio come sempre viene descritto
qui.
Presidente
- Pongo in votazione l'articolo 18:
Consiglieri presenti: 31
Votanti e favorevoli: 24
Astenuti: 7 (Bortot, Fontana Carmela, Frassy, Ottoz, Sandri,
Squarzino Secondina, Tibaldi)
Il Consiglio approva.
Presidente
- All'articolo 19 c'è l'emendamento n. 2 del
gruppo "PD".
La parola al Consigliere Sandri.
Sandri (PD)
- Pur rientrando nel discorso che avevamo
illustrato precedentemente, questo emendamento però va a toccare un
concetto diverso, perché qui non è il problema della struttura, ma
il problema della Giunta... ed è questo che è ancora meno
comprensibile degli altri emendamenti. Qui la Giunta dice - siamo
sul riassetto delle cave abbandonate per capire l'argomento su cui
stiamo lavorando - che la domanda per avere i contributi per poter
fare questi interventi di ripristino e riassetto deve essere
presentata e deve contenere i dati identificativi del richiedente
persona fisica o giuridica, il titolo giuridico in base al quale il
richiedente sia legittimato alla presentazione della domanda,
l'ubicazione e la dimensione dell'area, la dichiarazione attestante
la disponibilità dell'area. Vi deve poi essere tutta la mitica
documentazione dell'allegato B, quindi lo studio geologico,
idrogeologico e geotecnico, la relazione illustrativa degli
interventi, la corografia, la planimetria catastale, l'estratto del
PRGC, le planimetrie delle situazioni esistenti, le planimetrie
delle sezioni di progetti, il disegno delle opere d'arte, il
computo metrico estimativo dell'intervento, l'analisi dei prezzi e
la documentazione fotografica. Dopo tutto questo, l'Assessore
Cerise propone:
"la Giunta regionale, con propria deliberazione,
stabilisce eventuali ulteriori criteri per la concessione dei
contributi di cui al comma 3"
, ma scusate! La legge deve essere
chiara e non aleatoria, poi ulteriori criteri è talmente generico!
Si fosse detto: "ulteriori criteri per la tutela ambientale,
estetici", che ne so?, qualcosa di definito, invece no
"ulteriori criteri"
, ma allora non si finisce mai! Questo
vuol dire che chi ha presentato la domanda, tal dei tali, è
simpatico... va bene, ha presentato la domanda, ci sono i documenti
dell'allegato B, chiuso, va avanti, altrimenti nell'altro caso si
dice: "no, tu che sei del "Partito Democratico" devi
presentare...", è chiaro che sto esagerando e illustrando una
situazione che non sarà certo corrispondente alla verità, ma capite
che lascia degli spazi di aleatorietà e di discrezionalità che non
sono compatibili con un normale ordinamento giuridico. Qui abbiamo
persone più attendibili del sottoscritto in quest'aula che si
occupano di tali cose, però credo sia una questione su cui
riflettere e su cui credo valga la pena di accettare il nostro
emendamento.
Presidente
- La parola al Consigliere Lavoyer.
Lavoyer (FA)
- L'osservazione del collega Sandri è
contraddittoria: prima ha fatto un intervento molto articolato per
dire che i disegni di legge dovrebbero essere sintetici e
dovrebbero poi essere integrati da regolamenti. Abbiamo già detto
che i regolamenti hanno le stesse procedure dei disegni di legge,
ma qui addirittura, quando parliamo di criteri che vengono
demandati al Governo, vanno proprio nella direzione di non elencare
in un disegno di legge dei criteri, perché i criteri non sono la
documentazione. Lei non deve confondere i criteri con la
documentazione necessaria per avere il contributo, perché una cosa
è la documentazione - che è stata elencata e che è prevista
nell'allegato B -, altra cosa sono i criteri, che sono legati alle
priorità per le quali eventualmente devono essere erogati i
contributi. Mi pare che questo sia tipicamente un compito del
Governo regionale, che non vada definito in legge.
Presidente
- La parola al Consigliere Bortot.
Bortot (Arc-VA)
- Questa volta dobbiamo dare ragione al
pensiero liberale, perché l'articolo 19, comma 3:
"Per gli
interventi finalizzati al ripristino ambientale, la Giunta
regionale può concedere..."
- quindi già quel
"può
concedere"
è molto soggettivo -
"... con propria
deliberazione, contributi per l'esecuzione delle opere relative
ovvero provvedere direttamente alla loro realizzazione"
. Il
comma 7 è superfluo perché con quel
"può"
la Giunta
stabilisce se il Consigliere Bortot ha presentato la documentazione
o ha rispettato tutti i criteri previsti...
(interruzione del Consigliere Lavoyer, fuori
microfono)
... sì, ma allora o al comma 3 la Giunta stabilisce i criteri,
assieme alla possibilità di dare contributo e si elimina il comma
7, perché anche la formulazione della legge è molto complessa e
farraginosa. Noi voteremo a favore per eliminare questo comma.
Presidente
- La parola al Vicepresidente Tibaldi.
Tibaldi (CdL)
- Vorrei chiedere al relatore se lui,
quando ha amministrato la nostra Regione, l'ha amministrata con
questi criteri, con questi principi, con questa sobrietà (fra
virgolette), nel senso che si possono concedere contributi
discrezionalmente, "ad personam", per simpatia, oppure negarli per
antipatia o addirittura stabilirne altri eventualmente,
ulteriormente, come dice il comma 7 che deve essere depennato.
Visto che ci taccia di demagogia, vorremmo capire da lei come
dovremmo interpretare il suo concetto di pubblica amministrazione.
È un concetto feudale, di sudditanza di chi vive in questa Regione
e magari tenta anche di lavorare. Ci spieghi lei secondo quali
principi, che sono lasciati alla mera discrezionalità di un
esecutivo regionale, possono essere concessi dei contributi; qui
c'è un vuoto normativo, c'è l'esaltazione della superpotenza
dell'Esecutivo regionale, prima abbiamo visto della burocrazia
regionale, adesso della politica regionale e, come Consiglieri
regionali, dovremmo votare una norma di questa portata? Ci
rifiutiamo assolutamente di votare una norma del genere! Questa è
l'ennesima contraddizione - e ringraziamo il collega Sandri per
averla portata a galla - che c'è in tale norma, che non è una
norma: qui non c'è certezza del diritto, che dica entro quali
limiti può esercitarsi l'attività amministrativa. Prima abbiamo
visto che la motivazione ha diritto di non esistere in un
procedimento amministrativo, la motivazione è diventata eventuale;
qui addirittura diventano eventuali e possibili i contributi per
qualcuno e senz'altro saranno negati ad altri. Se questa è la
sobrietà che ha ispirato l'azione amministrativa del relatore e
ispira oggi la trasparenza dell'azione amministrativa
dell'Assessore Cerise, siamo veramente preoccupati!
Presidente
- La parola al Consigliere Sandri.
Sandri (PD)
- Avevo una visione più buonista di questo
emendamento, poi il relatore ne ha dato una versione peggiore,
ossia davvero se qui la dizione:
"eventuali ulteriori
criteri"
non si riferisce alla documentazione, ma si riferisce
ad altri elementi che devono entrare nella discussione, vorrei
sapere se è l'altezza del candidato, il sesso, la religione, il
numero del piede di scarpe, se porta i guanti, se usa il farfallino
o la cravatta, se deve avere la tessera dell'"Union Valdôtaine" o
di "Fédération"...
Cesal
(fuori microfono)
- ... è utile...
Sandri (PD)
- ... quella è sempre utile, come dice il
collega Cesal, non è indispensabile, ma aiuta, fa fine e non
impegna...
Adesso vi chiedo una pausa di riflessione serenamente, credo sia
il momento di dare un segnale che su questi temi si vuole dare un
minimo di correttezza. Mantenere una dizione del genere potrebbe
aprire a qualunque contenzioso, che è l'aspetto preoccupante,
perché poniamo che siano dei criteri all'interno di un riassetto
delle cave... che veda 2 domande per la stessa cava... voi potete
capire che contenzioso si può aprire su questo tema! Tu hai chiesto
ad uno un criterio, magari all'altro no, oppure hai chiesto criteri
a tutti e due però...
Lavoyer
(fuori microfono)
- ... per le cave
dismesse come fanno ad esserci 2 richieste...
Sandri (PD)
- ... in Valle d'Aosta abbiamo visto di
tutto! Abbiamo visto 3 richieste per lo stesso corso d'acqua,
casualmente, e per qualcuno anche 9 come dice il collega
Venturella, quindi non ti preoccupare che c'è di tutto e di più.
Vogliamo capire se ci sono dei trattamenti, oppure io, perché ho
una cava dismessa, sono trattato in una maniera e lui, che magari a
300 metri ha un'altra cava dismessa, viene trattato in un'altra
maniera. Piantiamo un ricorso al TAR, ma scherziamo! Con questo
diventiamo veramente la "Repubblica delle banane", nel senso che se
abbiamo la banana con il bollino blu, abbiamo il "pass",
diversamente stiamo a casa, ma non è il modo di comportarsi! In
questo senso ribadisco la richiesta all'Assessore e al relatore di
accettare l'emendamento, per poter dare un minimo di significato ai
nostri interventi in Consiglio regionale.
Presidente
- La parola al Consigliere Frassy.
Frassy (CdL)
- Pensiamo che vada sottolineata la gravità
di questo comma 7, per il fatto che ci troviamo di fronte ad un
potere esecutivo, che è quello espresso...
(interruzione del Presidente della Regione, fuori
microfono)
... Presidente, la invito ad una riflessione da fine giurista
quale lei sa essere, sulle competenze che derivano direttamente
dalla legge costituzionale, che è lo Statuto, a questa Assemblea,
che è il potere legislativo, rispetto al potere dell'Esecutivo. Non
esiste nella legislazione regionale, perché non esiste la norma
nello Statuto, della legislazione delegata e con questo
comma...
Caveri
(fuori microfono)
- ... è tutto il
contrario...
Frassy (CdL)
- ... non esiste nell'ordinamento italiano,
non esiste nelle competenze di questa Regione la possibilità di
delegare poteri legislativi alla Giunta, tanto che in maniera
discutibile molte volte la Giunta, con la scusa di dare attuazione
o chiarimenti alle norme, fa delle deliberazioni che hanno natura
regolamentare.
La natura regolamentare è altra cosa rispetto al potere
legislativo, la Costituzione italiana all'articolo 76,
contrariamente a quanto accade per questa Assemblea, prevede
l'esercizio della funzione legislativa in capo al Governo, ossia
normalmente la funzione legislativa è competenza della Camera e del
Senato, ma l'articolo 76 della Costituzione prevede la possibilità
che le Camere deleghino al Governo. Nel regolamentare all'articolo
76 la delega al Governo dice:
"con determinazione di principi e
criteri direttivi"
, caro collega Lavoyer; se manca la
determinazione dei principi e dei criteri direttivi, la delega
legislativa al potere esecutivo è in violazione dei principi
costituzionali. Qui ci troviamo a conferire una delega ad un potere
esecutivo che non ha la caratteristica che ha il potere esecutivo
del Governo nazionale e lei si alza bellamente e dice: "noi con gli
eventuali ed ulteriori criteri stabiliamo anche dei principi, non
decidiamo soltanto se i documenti devono essere in bollo, firmati,
sintetici o analitici, no, noi individuiamo altri ulteriori
principi". Vorrei capire se si rende conto della gravità delle sue
affermazioni, che mi auguro vengano smentite dall'Esecutivo, perché
sono di una gravità inaudita! Governare con queste modalità, caro
collega relatore, comporta nella migliore delle ipotesi un abuso di
potere con tutto ciò che ne consegue e comunque si va dalla
possibilità di attivare i soliti ricorsi ai TAR, perché, quando
l'organo esecutivo sostituisce l'organo legislativo con questa
disinvoltura, ci sono i presupposti come minimo per adire la
giustizia amministrativa, lasciando intendere che ci potrebbero
essere anche altri settori, come la giustizia penale, che
potrebbero esserne interessati. Non ci stupisce pertanto quello che
in questa amministrazione in un passato non molto recente è
accaduto, perché, se questa è la filosofia con cui lei che è stato
per anni amministratore con responsabilità in Giunta ha così
governato, non deve sentirsi vittima di un complotto. La sua
disinvoltura è contraria alle leggi che sovrintendono alla
ripartizione dei poteri e questo è molto, molto grave!
Auspicheremmo una precisazione in questo senso da parte dei banchi
del Governo.
Presidente
- La parola al Consigliere Ottoz.
Ottoz (CdL)
- Mi sembra che la gravità dei fatti esposti
richieda come minimo, dato quello che abbiamo fatto ieri, un rinvio
della legge in Commissione per approfondire questo aspetto, non
esistendo emendamenti... oppure una risposta che chiarisca
chiaramente tale punto che dirima la questione della
costituzionalità, ai sensi dello Statuto e della Costituzione,
della possibilità di legiferare al di fuori del Consiglio da parte
dell'Assessore.
Presidente
- All''articolo 61 del Regolamento interno del
Consiglio si dice:
"La questione pregiudiziale, cioè che un dato argomento non
debba discutersi, e la questione sospensiva, cioè che la
discussione o deliberazione debba rinviarsi, possono essere
proposte da ogni Consigliere prima che abbia inizio la discussione
generale su un progetto di legge o di regolamento o su un
provvedimento amministrativo..."
.
La parola al Consigliere Sandri.
Sandri (PD)
- Sono un po' stupito dal fatto che la Giunta
non risponda su questo tema. Non condivido la proposta del collega
Ottoz, perché non è prevista dal Regolamento, però ha detto una
cosa giusta: di fronte ad un tema di tale genere, neanche sentirsi
in dovere di dare una risposta concreta... credo che questo
sia...
Cesal
(fuori microfono)
- ... ma su cosa?
Sandri (PD)
- ... sul fatto che tale roba è fuori dai
canoni del diritto normale di questo Stato e della nostra Regione,
ossia mette un'aleatorietà che non è accettabile, né prevista;
almeno su questo avere la possibilità di avere delle risposte. Se
non si vuole dare una risposta in quest'aula, si sospenda un attimo
e ce lo spiegate per vie brevi, non so se c'è qualche motivazione
che non si può dire in aula, ma non credo.
Presidente
- La parola al Presidente della Regione,
Caveri.
Caveri (UV)
- Come non si può reagire ad una richiesta
così garbata come viene dalle opposizioni, che da questa mattina su
questa legge stanno dimostrando un impegno che riteniamo essere
particolarmente importante e devo dire che i numerosissimi
interventi che abbiamo seguito fin dalla mattinata rendono
giustizia a divisioni però talvolta confuse. Ogni tanto ci si dice:
"questa è una legge troppo lunga, di 80 articoli, che si configura
come una legge-regolamento", poi sentiamo che invece questa è una
legge che ci consente di demandare a chi sa quale bizzarria e
abbiamo sentito anche nell'intervento del Consigliere Frassy una
lezione di diritto costituzionale che basterebbe andare a vedere
decine, se non centinaia, forse addirittura migliaia di leggi
votate dal Consiglio dal dopoguerra ad oggi, per vedere che questa
formula di rinvio a deliberazione è una formula di rito, che non è
assolutamente invasiva dell'autonomia e dell'indipendenza e del
ruolo che il Consiglio ha. Anzi, come lei sa, ormai in tutte le
Regioni che hanno riformato i propri Statuti gli aspetti
regolamentari sono stati affidati ai Governi regionali e non più al
Consiglio, la nostra è una sopravvivenza come dinosauri che sono
spariti, perché ormai la parte propriamente regolamentare è stata
affidata all'Esecutivo, mentre la parte legislativa è stata
affidata ai Consigli. Non ha niente a che fare la questione della
competenza delegata per i decreti legislativi o addirittura per la
conversione dei decreti legge, perché questa è materia
completamente estranea. Se vogliamo prenderci in giro, possiamo
farlo per 1 settimana, 10 giorni, possiamo fare le sedute fiume,
possiamo "mostrare i muscoli" e fare tutte le diavolerie; se invece
la logica è, come mi sembra, quella di un ping-pong infinito per
allungare la "brodazza" e fare in modo che l'approvazione delle
leggi avvenga in ore ed ore di discussione, andiamo avanti. Mi
stupisce il riferimento alla centralità del Consiglio partendo dal
presupposto che queste leggi, come è doveroso, sono state
sufficientemente approfondite, compreso tale punto, all'interno
delle Commissioni. Se la logica, invece è che punto per punto,
argomento per argomento... continueremo a trascinarci in una stanca
discussione su questo argomento, va bene; l'unica cosa che voglio
dire è che nel contenuto di questa legge non c'è alcuna
irritualità, né alcuna scarsa considerazione. Vi ho convinto? Credo
naturalmente di no.
Presidente
- La parola al Consigliere Frassy.
Frassy (CdL)
- Lei, Presidente, ha questo dono
dell'affabulatore, di conseguenza molte volte riesce a dare anche
delle immagini diverse rispetto a quelle che passano nella realtà.
Il problema è che non possiamo far finta di non aver sentito quanto
detto non dall'ultimo dei Consiglieri, ammesso che qui vi sia un
primo e un ultimo dei Consiglieri, ma non possiamo far finta di non
avere sentito quello che ha detto il collega relatore. Su quanto ha
detto il collega relatore riteniamo che vi siano i presupposti per
applicare l'articolo 61, comma 1, in tutta la sua interezza e non
solo nel primo capoverso che lei ha letto. Vorrei perciò dare
lettura all'aula del secondo capoverso del 1° comma, che dice:
"Il Presidente ha tuttavia la facoltà di ammetterle..."
- la
questione pregiudiziale o sospensiva -
"... anche nel corso
della discussione qualora la presentazione sia giustificata da
nuovi elementi emersi nel corso del dibattito"
. È evidente che
le affermazioni fatte dal collega relatore sono nuovi elementi
preoccupanti, sui quali è opportuno, dal nostro punto di vista
politico, avere un chiarimento.
Lei, Presidente, non ha dato un chiarimento, ha fatto una
dissertazione. Quando si dice che saranno ulteriori criteri al
comma 7... con la precisazione del collega relatore che non saranno
solo dei criteri per i documenti, ma saranno ulteriori principi, mi
dico: cosa ci stiamo a fare qui nel discutere e approfondire questa
legge se gli ulteriori principi vengono presi in virtù di non so
quali ulteriori convenienze o considerazioni. Probabilmente abbiamo
svuotato di significato la funzione legislativa, perché non è
ammissibile in nessun Paese civile, salvo quelli dove le Assemblee
parlamentari ratificano quanto fanno Esecutivi forti in Paesi
peraltro molto deboli... e non ha nessun senso che stiamo qui a
discutere ulteriormente. Vorremmo da parte sua una rassicurazione
in questi termini: che gli ulteriori principi non possano essere
una discrezionalità infinita ed illimitata, altrimenti la
regolamentazione legislativa diventa una farsa!
Ci dispiace che lei poi faccia riferimento agli approfondimenti
fatti dai banchi dell'opposizione, sostenendo che le Commissioni
avevano già espresso il loro parere. Le ribadisco che proprio nelle
Commissioni avevamo già espresso i nostri pareri e i nostri
emendamenti e le evidenzio - poi lei sa che la discussione comporta
ulteriori considerazioni e il collega Lavoyer ne è buon testimone,
è sempre bravo nel sorprendere l'aula, questa volta l'ha veramente
sorpresa, in senso negativo! - che non si può sostenere che qui si
sta cercando di portare in lungo e in largo i lavori, quando voi
che siete l'Esecutivo, che avete la responsabilità amministrativa
di una struttura che conta quasi 3.000 dipendenti e 200 dirigenti,
venite in aula dopo più di un anno di discussione di una legge - mi
riferisco a quella dell'editoria - e sostenete che quella legge non
va più bene, che non siete - ed è ancora più grave - in grado di
fare le modifiche necessarie in aula alla legge stessa! Questa è la
gravità di una maggioranza che non sa cosa vuole, di una
maggioranza che è tenuta in scacco dal quarto potere - così
definito quello della stampa - e che molte volte in questa Regione
più che quarto potere, Assessore La Torre, è sempre stato il primo
maggiordomo di Palazzo. Il primo maggiordomo di palazzo questa
volta vi ha presentato il conto! Ne prendiamo atto, ma sul comma 7
di questo articolo pensiamo che una precisazione sia dovuta.
Presidente
- La parola al Presidente della Regione,
Caveri.
Caveri (UV)
- Prendo atto che tutto il "gentlemen's
agreement", che ieri era stato espresso per l'ennesima volta nel
corso della Conferenza dei Capigruppo non esiste. Ci era stato
detto che non c'era alcun problema, bisogna fare il sindacato
ispettivo prima, le leggi poi abbiamo tutto il tempo... Il problema
allora è questo: se quest'aula deve trasformarsi da qui fino alle
elezioni regionali del 25 maggio nei 3 Consigli che ci aspettano...
deve diventare, come è legittimo anche fare, una specie di luogo di
comizietto come ha appena fatto il collega Frassy, che si è
"arrampicato" su delle vicende che "non c'entrano un fico secco"
con la richiesta che aveva fatto precedentemente, in cui c'è la
battutina avvelenata nei confronti del relatore, il collega La
Torre qui a fianco diventa il maggiordomo e cose del genere...
queste non sono delle richieste di precisazione che vengono fatte
al Governo regionale. Lei mi insegna che ci troviamo nel quadro di
una legge regionale che, come è scritto al comma 7, prevede
ulteriori precisazioni che non possono essere modificative dei
principi cardine che sono espressi nella legislazione che stiamo
affrontando...
(interruzione del Consigliere Frassy, fuori
microfono)
... se devo dirle, collega Frassy, che questa nell'aula è una
"moquette", che tale cosa è di legno, che questo è un microfono e
che questo è un telefonino, potremmo passare tutta la giornata a
dire queste cose, ma le ovvietà sono ovvietà. Credo che il problema
oggi non sia tanto quello di giocare fra di noi, quanto quello di
ritenere se una serie di leggi importanti come queste devono essere
approvate, oppure se per comma dopo comma dobbiamo fare quella che
opportunamente il collega Cerise chiama la manfrina!
Presidente
- La parola al Consigliere Sandri.
Sandri (PD)
- Potrei anche essere abbastanza d'accordo
con quanto ha detto il Presidente su almeno la prima parte, nel
senso che qui nessuno ha intenzione di fare più di tanto campagna
elettorale o altre cose del genere. Rifiuto però la seconda parte,
quando dice: "qui stiamo facendo manfrina"; no, credo che qui sia
in gioco una cosa molto diversa, ossia se questo Consiglio può
ancora sperare di poter discutere le leggi! È chiaro che, se venite
qui con "l'habitus" mentale... e mi sembra che l'Assessore Cerise
ce l'abbia così come ce lo hanno il relatore e il Presidente... in
cui si dice: "questa è la legge" e non si cambia neanche una
virgola, spiegateci cosa veniamo qui a fare!
Vicquéry
(fuori microfono)
- ... votate contro,
basta!
Sandri (PD)
- ... allora votiamo contro e stiamo lì a
"guardare per aria". Noi cerchiamo di fare un discorso che vada al
di là del gioco di maggioranza e minoranza per portare un
contributo serio ad una legge su cui abbiamo delle perplessità.
Abbiamo detto alcune cose, questo è un emendamento su cui si poteva
tranquillamente dire: "va bene", non avrebbe modificato il vostro
successo. Cerco che se poi voi vi irrigidite su cose che ci
sembrano convincenti e su cui voi non ci date delle risposte, se
"non arrampicandovi sui vetri", a questo punto la nostra reazione è
quella di mettervi in difficoltà, questo è normale e fa parte del
gioco. Von Clausewitz diceva che la politica è la continuazione
della guerra con altri metodi; io credo sia il contrario, per
fortuna, e che sia la politica la continuazione della guerra con
altri metodi, nel senso che una volta la gente per risolvere i
problemi prendeva le armi, si dava addosso e qualcuno vinceva,
adesso abbiamo inventato la democrazia, ci si trova qui. È chiaro
però che un po' l'ambiente di guerra c'è, ma non c'entra l'ambiente
di guerra che picchia solo da una parte e l'altra deve stare ferma,
quello che ci chiedete è: state fermi che vi diamo delle sberle,
non è mica il modo! Cerchiamo di tornare alla voglia di fare. La
voglia di fare è stare nei contenuti, questo contenuto qui non dico
che ve lo garantiamo, ma ha veramente delle perplessità che "non
stanno né in cielo, né in terra", non vi cambia la legge, tirate
via questa cosa, si può ripartire senza grossi problemi.
Presidente
- Il gruppo "CdL" vuole mantenere la richiesta
della questione sospensiva, per cui applichiamo il comma 2
dell'articolo 61 del Regolamento interno del Consiglio; applicando
questo articolo, si può parlare uno a favore e uno contro, poi
l'Assemblea voterà la questione sospensiva.
La parola al Consigliere Frassy.
Frassy (CdL)
- Solo per precisare, perché non è la
questione sospensiva quella che pongo all'aula, perché non abbiamo
nessun interesse ad avallare la sensazione del Presidente Caveri.
Chiediamo una questione pregiudiziale, il che vuol dire solo che
l'Assessore delegato smentisca il collega relatore rispetto alle
affermazioni che ha fatto...
Caveri
(fuori microfono)
- ... ho risposto io
senza smentire nessuno...
Frassy (CdL)
- ... è questa la cosa grave, perché, se
ognuno parla e non si ascolta, visto che la delega ce l'ha lei,
Assessore, sull'applicazione di tale legge, lei dovrebbe alzarsi in
aula cortesemente e spiegarci che i principi non si possono
cambiare...
Caveri
(fuori microfono)
- ... presiede la Giunta,
non mia nonna...
Frassy (CdL)
- ... Presidente, noi le leggiamo le
deliberazioni, su proposta dell'Assessore, poi che lei presieda la
Giunta nessuno le vuole togliere nulla, ma lei ha dato delle
deleghe; di conseguenza, sulla gestione del potere esecutivo non
capiamo quale sia la reticenza dell'Assessore Cerise nel fare
chiarezza. Lei ha tracciato il solco, auspicheremmo - questa è la
questione pregiudiziale che chiediamo - che l'Assessore dia
contezza all'aula che non verrà smentito l'impianto legislativo nei
suoi principi. Non ci sembra, Assessore, di essere pretestuosi, non
chiediamo il rinvio della legge, né che torni in Commissione,
chiediamo chiarezza perché gli atti parlamentari e gli atti
consiliari spesso sono elementi importanti nell'applicazione delle
norme e sono elementi molto importanti davanti ai contenziosi ai
TAR.
Presidente
- La parola all'Assessore al territorio,
ambiente e opere pubbliche, Cerise.
Cerise (UV)
- Solo per dire che concordo con quanto ha
detto il Presidente.
Frassy
(fuori microfono)
- ... prendiamo atto che
ha smentito il collega relatore, ritiriamo...
Presidente
- Ringrazio il collega Frassy.
Pongo in votazione l'emendamento n. 2 del gruppo "PD", che
recita:
Emendamento
All'articolo 19 il comma 7 è abrogato.
Consiglieri presenti: 31
Votanti: 29
Favorevoli: 8
Contrari: 21
Astenuti: 2 (Ferraris, Fiou)
Il Consiglio non approva.
Presidente
- Pongo in votazione l'articolo 19:
Consiglieri presenti: 31
Votanti: 28
Favorevoli: 23
Contrari: 5
Astenuti: 3 (Bortot, Squarzino Secondina, Venturella)
Il Consiglio approva.
Presidente
- Pongo in votazione l'articolo 20:
Consiglieri presenti: 32
Votanti e favorevoli: 24
Astenuti: 8 (Bortot, Fontana Carmela, Frassy, Ottoz, Sandri,
Squarzino Secondina, Tibaldi, Venturella)
Il Consiglio approva.
Presidente
- Pongo in votazione l'articolo 21:
Consiglieri presenti: 30
Votanti e favorevoli: 22
Astenuti: 8 (Bortot, Fontana Carmela, Frassy, Ottoz, Sandri,
Squarzino Secondina, Tibaldi, Venturella)
Il Consiglio approva.
Presidente
- Pongo in votazione l'articolo 22:
Consiglieri presenti: 30
Votanti e favorevoli: 22
Astenuti: 8 (Bortot, Fontana Carmela, Frassy, Ottoz, Sandri,
Squarzino Secondina, Tibaldi, Venturella)
Il Consiglio approva.
Presidente
- All'articolo 23 c'è l'emendamento n. 3 del
gruppo "PD".
La parola al Consigliere Sandri.
Sandri (PD)
- In effetti è una richiesta che faccio al
gruppo "La Casa delle libertà", nel senso che tenuto conto che il
Presidente Caveri e l'Assessore competente si erano resi
disponibili a togliere la parola
"sempre"
...
Cerise
(fuori microfono)
- ... non si può
fare...
Sandri (PD)
- ... si può fare se tutto il Consiglio è
d'accordo, perché si può fare un sub-emendamento...
Vicquéry
(fuori microfono) -
... non lo ha voluto
l'opposizione, non lo vogliamo noi stavolta, non lo avete voluto
voi prima...
Sandri (PD)
- ... chiedevo se c'era la possibilità con
l'accordo di tutti di utilizzare questa procedura un po'
particolare per modificare l'emendamento e quindi renderlo
accoglibile. Se non è possibile da parte del gruppo "CdL"...
Vicquéry
(fuori microfono)
- ... il collega
Tibaldi ci fa la lezione poi...
Sandri (PD)
- ... chiedo ai colleghi del gruppo "La Casa
delle libertà" se sono disponibili a questa piccola modifica...
(interruzione del Presidente della Regione e del Consigliere
Vicquéry, fuori microfono)
... è un altro argomento, questa è la ricerca... Presidente,
posso capire, infatti non sono intervenuto sull'altro punto che
conteneva lo stesso discorso, perché qui non è una delle questioni
fondamentali, ossia le cave o le miniere o il riassetto, ma è solo
il capitolo della ricerca che è un capitolo per qualche verso a sé.
È un capitolo non operativo, perché non rientra nello sfruttamento
delle cave, se c'è un dato diverso, non mi sembra che questo vada a
modificare sostanzialmente. Chiedevo ai colleghi del gruppo "CdL"
la loro disponibilità a questa modificazione.
Presidente
- La parola al Vicepresidente Tibaldi.
Tibaldi (CdL)
- Per dichiarazione di voto. Il gruppo "La
Casa delle libertà" è favorevole all'approvazione dell'emendamento
che è stato presentato da parte del gruppo "PD", ossia
l'abrogazione del V comma dell'articolo 23. Per il resto mi sembra
che non sia accoglibile, perché il Regolamento non lo permette,
alcun emendamento fantasma: primo, quindi non andiamo a violentare
il Regolamento, che è appena stato riconsacrato con la modifica
ieri da quest'aula; secondo, da un punto di vista lessicale, che la
struttura competente possa sempre richiedere o possa richiedere non
cambia nulla. È una questione di lana caprina, che non va a
modificare in alcun modo il significato della frase, quindi mi
spiace, collega Sandri, deluderla, ma la sua richiesta è
inaccoglibile anche da un punto di vista sostanziale.
Presidente
- La parola al Consigliere Segretario
Venturella.
Venturella (Arc-VA)
- Vorremmo chiarire la nostra
posizione di contrarietà a questo emendamento, perché, analizzando
anche solo la legge sul VIA il fatto che la struttura competente
possa sospendere i termini del procedimento, crediamo sia una
garanzia sia per la Regione, sia per l'utente. Noi siamo d'accordo
con la formulazione di questo comma e sul fatto che ci siano
intorno ad un procedimento amministrativo degli approfondimenti.
Personalmente dato che richiedo sempre documentazione ex articolo
116 all'ufficio VIA dell'Assessorato dell'ambiente, molto spesso mi
trovo ad avere a che fare con delle pratiche che sono palesemente
incomplete. Credo allora che gli uffici abbiano tutta la
convenienza, non solo dal punto di vista dell'ufficio, ma anche
dell'utente e del cittadino che vuole approfondire alcune
problematiche, che vi sia contemporaneamente alla richiesta di
documentazione integrativa la sospensione del procedimento: questa
è una tutela per tutti.
Presidente
- Pongo in votazione l'emendamento n. 3 del
gruppo "PD", che recita:
Emendamento
All'articolo 23 il comma 5 è abrogato.
Consiglieri presenti: 29
Votanti: 24
Favorevoli: 6
Contrari: 18
Astenuti: 5 (Bortot, Ferraris, Fiou, Squarzino Secondina,
Venturella)
Il Consiglio non approva.
Presidente
- Pongo in votazione l'articolo 23:
Consiglieri presenti: 29
Votanti: 24
Favorevoli: 21
Contrari: 3
Astenuti: 5 (Bortot, Fontana Carmela, Sandri, Squarzino
Secondina, Venturella)
Il Consiglio approva.
Presidente
- Pongo in votazione l'articolo 24:
Consiglieri presenti: 28
Votanti e favorevoli: 20
Astenuti: 8 (Bortot, Fontana Carmela, Frassy, Ottoz, Sandri,
Squarzino Secondina, Tibaldi, Venturella)
Il Consiglio approva.
Presidente
- Pongo in votazione l'articolo 25:
Consiglieri presenti: 28
Votanti e favorevoli: 20
Astenuti: 8 (Bortot, Fontana Carmela, Frassy, Ottoz, Sandri,
Squarzino Secondina, Tibaldi, Venturella)
Il Consiglio approva.
Presidente
- Pongo in votazione l'articolo 26:
Consiglieri presenti: 28
Votanti e favorevoli: 21
Astenuti: 7 (Bortot, Fontana Carmela, Ottoz, Sandri, Squarzino
Secondina, Tibaldi, Venturella)
Il Consiglio approva.
Presidente
- Sospendiamo 5 minuti per controllare... i
lavori consiliari sono sospesi.
Si dà atto che la seduta è sospesa dalle ore 12,02 alle ore
12,12.
Presidente
- Riprendiamo i lavori.
Pongo in votazione l'articolo 27:
Consiglieri presenti: 27
Votanti e favorevoli: 21
Astenuti: 6 (Bortot, Fontana Carmela, Ottoz, Sandri, Tibaldi,
Venturella)
Il Consiglio approva.
Presidente
- Pongo in votazione l'articolo 28:
Consiglieri presenti: 27
Votanti e favorevoli: 20
Astenuti: 7 (Bortot, Fontana Carmela, Ottoz, Sandri, Squarzino
Secondina, Tibaldi, Venturella)
Il Consiglio approva.
Presidente
- All'articolo 29 c'è l'emendamento n. 4 del
gruppo "PD".
La parola al Consigliere Sandri.
Sandri (PD)
- Mi permetto di ribadire ulteriormente la
necessità di fare una valutazione su questo punto, anche perché la
concessione mineraria di cui stiamo parlando, perché si applica in
tale caso alla concessione mineraria, non è propriamente un caso
secondario, nel senso che tutta una serie di dati legati alla
cosiddetta "globalizzazione" stanno facendo evidenziare che il
costo delle materie prime è esploso. In questi giorni l'oro è
arrivato a 1000 $ l'oncia, il rame è talmente costoso che si rubano
i cavi elettrici delle ferrovie, perfino sono andati a rubare le
attrezzature in rame della Festa dell'Unità di Issogne! È probabile
che nel prossimo futuro anche alcune attività minerarie della
Regione, come la miniera di rame di Valpelline, potrebbero
rientrare in possibili episodi di riviviscenza di queste attività
minerarie. Non credo che si possa andare a fare degli interventi
così aleatori, soprattutto quando ci troveremo di fronte a gruppi
che non sono valdostani, che si trovano di fronte a procedimenti
complessi su cui probabilmente potremmo anche provocare un disagio,
nel senso di dire: "se è così complicato, non ci provo neppure".
Non che l'attività mineraria sia il massimo della vita, ma oggi non
si possono intendere le miniere come si pensavano 100 anni fa con
la gente piena di carbone, ma ci saranno anche metodi automatici e
moderni con cui fare la coltivazione di queste miniere, per cui
ribadisco e richiedo di nuovo all'Assessore la volontà di attuare
almeno in questo caso delle concessioni minerarie, una procedura
che sia più limpida e precisa nei suoi contenuti e di accettare il
nostro emendamento.
Presidente
- La parola all'Assessore al territorio,
ambiente e opere pubbliche, Cerise.
Cerise (UV)
- Credo che questa sia diventata una sorta di
battaglia di principio, più che una questione afferente ai singoli
articoli. Qui sono 2 principi che si scontrano, ma io non posso
fare altro che attenermi alla norma procedurale, che non è una
posizione con cui si vuole affermare una volontà politica, ma
questa è procedura. Io non me la sento di togliere la possibilità
agli uffici di chiedere della documentazione integrativa, perché
questo fa parte del procedimento amministrativo in tale caso e in
tutti gli altri casi. Oltretutto togliere questa possibilità mette
a rischio il richiedente, che può trovarsi nella situazione in cui
la procedura non va più avanti per mancanza di documentazione o di
elementi di istruttoria; di conseguenza, continueremo così, ma la
nostra posizione sarà quella di respingere tale tipo di
emendamenti.
Presidente
- Pongo in votazione l'emendamento n. 4 del
gruppo "PD", che recita:
Emendamento
All'articolo 29 il comma 4 è abrogato.
Consiglieri presenti: 30
Votanti: 25
Favorevoli: 4
Contrari: 21
Astenuti: 5 (Bortot, Ferraris, Fiou, Squarzino Secondina,
Venturella)
Il Consiglio non approva.
Presidente
- Pongo in votazione l'articolo 29:
Consiglieri presenti: 28
Votanti: 25
Favorevoli: 21
Contrari: 4
Astenuti: 3 (Bortot, Squarzino Secondina, Venturella)
Il Consiglio approva.
Presidente
- Pongo in votazione l'articolo 30:
Consiglieri presenti: 29
Votanti e favorevoli: 22
Astenuti: 7 (Bortot, Fontana Carmela, Ottoz, Sandri, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 31:
Consiglieri presenti: 30
Votanti e favorevoli: 23
Astenuti: 7 (Bortot, Fontana Carmela, Ottoz, Sandri, Squarzino
Secondina, Tibaldi, Venturella)
Il Consiglio approva.
Presidente
- La parola al Consigliere Sandri
sull'articolo 32.
Sandri (PD)
- Volevo capire la scelta politica
dell'Amministrazione regionale su questo punto, perché al comma 1
si dice:
"la Giunta regionale... determina le misure dei diritti
proporzionali che i titolari delle concessioni di coltivazione...
devono corrispondere... tenendo conto dei seguenti criteri:
estensione dell'area interessata; tipologia del minerale; quantità,
tenore e valore del minerale estratto"
. Nella seduta odierna
abbiamo all'ordine del giorno un'altra legge in cui invece questi
concetti vengono delegati al BIM, per cui volevo capire in base a
quale ragionamento la Giunta quando c'è da estrarre dei minerali in
cui probabilmente non ci sono dei grossi interessi dietro, delle
multinazionali dell'acqua... se lo tiene per sé, quando invece ci
sono degli interessi di grossi gruppi economici, lo dà al BIM,
probabilmente per sottrarlo al controllo del Consiglio regionale.
Volevo capire: perché non diamo al BIM, o al CELVA, o a qualche
altro organismo del genere anche questo? Perché ovviamente sapete
anche voi, meglio di noi, che è la Regione che si deve occupare
dello stabilire i prezzi con cui si pagano i servizi di questi beni
essenziali, come terra, acqua, rifiuti, la tariffa... Volevo allora
capire la giustificazione, perché qui non avete fatto la scelta che
avete fatto per l'acqua, oltretutto siamo in un territorio molto
vicino, perché la legge parla di disciplina delle cave, miniere e
acque minerali, naturali, di sorgente e termali, quindi c'entra
anche l'acqua, ma in questo caso voi tenete per voi, mentre
nell'altro caso al BIM: questo è da spiegare.
Presidente
- Pongo in votazione l'articolo 32:
Consiglieri presenti: 29
Votanti: 25
Favorevoli: 23
Contrari: 2
Astenuti: 4 (Bortot, Squarzino Secondina, Tibaldi,
Venturella)
Il Consiglio approva.
Presidente
- La parola al Consigliere Sandri
sull'articolo 33.
Sandri (PD)
- Visto che non ho avuto uno "straccio" di
risposta sulla domanda precedente, provo a vedere se riesco ad
ottenere uno "straccio" di risposta su quest'altro articolo e qui
riprendo un discorso che ho fatto svariate volte stamani. Nel caso
in cui vi sia un concessionario che abbia ottenuto la concessione,
tale poveretto deve trasmettere di nuovo, entro un anno dalla data
di entrata in vigore, l'elenco delle pertinenze della miniera e una
perizia firmata da un tecnico abilitato del valore delle pertinenze
stesse. Mi chiedo come mai questo tipo di procedure non vengono
fatte tutte insieme, in modo che non ci debba trovare ad avere
ulteriori appesantimenti. Perché, se si va a vedere il peso della
procedura burocratica, è veramente una roba terribile, poi ti
possono chiedere ulteriori domande, poi, quando le hai avute,
ancora devi presentare questa cosa, vorrei capire per quali motivi
non è stato compattato il tutto all'inizio del procedimento.
Presidente
- La parola all'Assessore al territorio,
ambiente e opere pubbliche, Cerise.
Cerise (UV)
- Sono norme procedurali che riprendono le
norme dello Stato, di conseguenza è semplice procedura.
Presidente
- Pongo in votazione l'articolo 33:
Consiglieri presenti: 29
Votanti e favorevoli: 23
Astenuti: 6 (Bortot, Fontana Carmela, Ottoz, Sandri, Squarzino
Secondina, Tibaldi)
Il Consiglio approva.
Presidente
- La parola al Vicepresidente Tibaldi
sull'articolo 34.
Tibaldi (CdL)
- Questo articolo stabilisce degli obblighi
informativi a carico del concessionario, nel senso che ogni anno
entro il 15 gennaio devono essere presentati alla struttura
competente alcuni dati statistici. Non si fa poi più cenno di quale
fine facciano questi dati statistici, ossia dove vengono raccolti e
quale utilizzo ne fa la pubblica amministrazione. Oltre a questo,
magari l'Assessore ci garberà di uno "straccio" di risposta, vorrei
mettere in evidenza come, per quanto riguarda la struttura
regionale delegata, non esistono indicazioni temporali o limiti
temporali precisi, nel senso che la struttura può sempre richiedere
ulteriore documentazione, su essa si riserva di fare l'istruttoria
del caso e naturalmente non c'è un limite temporale entro il quale
deve dare una risposta precisa, negativa o positiva, al
richiedente. In questo caso invece i concessionari entro il 15 di
ogni anno devono consegnare i dati, ossia un altro adempimento. Per
carità vengono incontro alla pubblica amministrazione, non è la
pubblica amministrazione che viene incontro a chi lavora, è chi
lavora che deve correre dietro alla pubblica amministrazione e
confidare che i tempi di questa siano celeri, ma "celeri" è una
parola troppo spinta. Vorremmo capire questi dati che i
concessionari devono fornire alla pubblica amministrazione dove
finiscono e quale utilità hanno, perché l'articolo 34, oltre a
stabilire un obbligo, sembra morire qui; è un obbligo magari
sanzionato nelle norme finali che vedremo, ma la pubblica
amministrazione di questa mole di informazioni cosa se ne fa? Se
non lo sa, prendiamo atto che non lo sa.
Presidente
- La parola all'Assessore al territorio,
ambiente e opere pubbliche, Cerise.
Cerise (UV)
- Non è questione di non sapere, ma se
continuate a chiedermi delle cose che sono ovvie, ossia qualsiasi
tipo di attività estrattiva lo abbiamo detto prima che è uno di
quegli elementi che concorre alla ricchezza del Paese, anzi è uno
degli elementi che condiziona gli strumenti urbanistici una volta
che il PRAE è stato approvato. Se ha questa forza, è evidente che
la pubblica amministrazione deve sapere qual è l'andamento delle
attività di estrazione, altrimenti manca uno degli elementi
fondamentali per dire che quella è un'attività che funziona o meno.
Se questi non mi danno i dati, viene meno uno degli elementi
fondamentali per i quali questa è una materia di interesse
strategico per il Paese.
Presidente
- Pongo in votazione l'articolo 34:
Consiglieri presenti: 29
Votanti e favorevoli: 22
Astenuti: 7 (Bortot, Fontana Carmela, Ottoz, Sandri, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 35:
Consiglieri presenti: 29
Votanti e favorevoli: 22
Astenuti: 7 (Bortot, Fontana Carmela, Ottoz, Sandri, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 36:
Consiglieri presenti: 28
Votanti: 23
Favorevoli: 21
Contrari: 2
Astenuti: 5 (Bortot, Ottoz, Squarzino Secondina, Tibaldi,
Venturella)
Il Consiglio approva.
Presidente
- Pongo in votazione l'articolo 37:
Consiglieri presenti: 30
Votanti e favorevoli: 23
Astenuti: 7 (Bortot, Fontana Carmela, Ottoz, Sandri, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 38:
Consiglieri presenti: 29
Votanti e favorevoli: 22
Astenuti: 7 (Bortot, Fontana Carmela, Ottoz, Sandri, Squarzino
Secondina, Tibaldi, Venturella)
Il Consiglio approva.
Presidente
- All'articolo 39 c'è l'emendamento n. 5 del
gruppo "PD".
La parola al Consigliere Sandri.
Sandri (PD)
- Evidenziavo che, come nel passaggio
precedente, questo emendamento particolarmente interviene sulla
questione della ricerca della coltivazione delle acque minerali e
naturali delle sorgenti, ossia su un concetto diverso che non
quello dello sfruttamento. Credo allora che, da questo punto di
vista, ci si potrebbe fare una riflessione, non stonerebbe rispetto
all'impianto generale della legge, ma su tale punto volevo fare
un'osservazione che spiegasse il voto contrario del nostro gruppo
all'articolo precedente e le perplessità che abbiamo su tutta la
parte quarta di questa legge. Noi ci stiamo avviando ad un
ragionamento sul sistema idrico integrato, di cui, fra l'altro, una
parte è all'ordine del giorno di questo Consiglio, però tutta la
questione della ricerca delle acque minerali naturali, sorgenti e
termali viene scorporata e messa con le cave e miniere; a nostro
parere, questo è stato un azzardo e può darsi che in futuro dovremo
tornare indietro, perché? Perché dalla ricerca fino allo
sfruttamento delle risorse idriche, non è che l'acqua minerale
abbia dei percorsi che sono differenziati da quelli dell'acqua
potabile, è sempre sorgente; chiamarla minerale... ci sono delle
differenze dal punto di vista chimico, fisico molto leggere, perché
in questa Regione, non avendo dei grossi problemi inquinanti,
possiamo godere di un'acqua minerale che ci esce dai rubinetti di
casa e questo è positivo. Mi chiedo se questo non rischia di
portare a delle grossolane confusioni fra tale tipo di sfruttamento
delle acque minerali e delle acque di sorgente e quello potabile.
Particolarmente notate la dizione
"di sorgente"
, credo che
la stragrande maggioranza degli acquedotti regionali, a parte
quello di Aosta, sia proprio attraverso acqua di sorgente, quindi
si rischia una confusione legislativa che pongo solo come problema,
poi vedremo.
Presidente
- La parola al Vicepresidente Tibaldi.
Tibaldi (CdL)
- L'emendamento proposto dal gruppo "PD" è
coerente con quelli presentati precedentemente, perché mira ad
alleggerire un percorso procedimentale di cui abbiamo finora
parlato, quindi il nostro gruppo sarà favorevole a sostenerne
l'approvazione. Vorremmo però evidenziare come, trattandosi di
ricerca, effettivamente questo permesso potrebbe avere una
procedura più semplificata e non prevedere il solito vortice di
attività da parte della struttura burocratica, che può condizionare
e addirittura portare alla negazione di un'attività di
intraprendenza, di scoperta, di ricerca per l'appunto, che non ha
nulla a che vedere con lo sfruttamento e con la "speculazione" in
merito alla coltivazione di un sito minerario. Mi sembra che anche
per questa ragione l'emendamento sia supportato da ulteriori
motivazioni positive, che dovrebbero indurre a votare
favorevolmente.
Presidente
- Pongo in votazione l'emendamento n. 5 del
gruppo "PD", che recita:
Emendamento
All'articolo 39 il comma 5 è abrogato.
Consiglieri presenti: 30
Votanti: 25
Favorevoli: 4
Contrari: 21
Astenuti: 5 (Bortot, Ferraris, Fiou, Squarzino Secondina,
Venturella)
Il Consiglio non approva.
Presidente
- Pongo in votazione l'articolo 39:
Consiglieri presenti: 30
Votanti: 27
Favorevoli: 23
Contrari: 4
Astenuti: 3 (Bortot, Squarzino Secondina, Venturella)
Il Consiglio approva.
Presidente
- Pongo in votazione l'articolo 40:
Consiglieri presenti: 30
Votanti e favorevoli: 23
Astenuti: 7 (Bortot, Fontana Carmela, Ottoz, Sandri, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 41:
Consiglieri presenti: 30
Votanti e favorevoli: 23
Astenuti: 7 (Bortot, Fontana Carmela, Ottoz, Sandri, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 42:
Consiglieri presenti: 30
Votanti e favorevoli: 23
Astenuti: 7 (Bortot, Fontana Carmela, Ottoz, Sandri, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 43:
Consiglieri presenti: 30
Votanti e favorevoli: 23
Astenuti: 7 (Bortot, Fontana Carmela, Ottoz, Sandri, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 44:
Consiglieri presenti: 30
Votanti e favorevoli: 23
Astenuti: 7 (Bortot, Fontana Carmela, Ottoz, Sandri, Squarzino
Secondina, Tibaldi, Venturella)
Il Consiglio approva.
Presidente
- All'articolo 45 c'è l'emendamento n. 6 del
gruppo "PD".
La parola al Consigliere Sandri.
Sandri (PD)
- È sempre la ripetizione di quelli
precedenti, ma su questo tema continuo a dire che è un atto che va
anche in contraddizione con quello che si diceva prima, ossia
nell'attuazione del Piano integrato delle acque e in tutta la
gestione degli acquedotti si fa riferimento ad una serie di
procedure, ma norme di questo genere non ci sono. Qui siamo nello
stesso settore, perché sempre acqua è, ma non c'è nella gestione
del servizio idrico integrato questo tipo di possibilità di
richieste, si demanda tutto al BIM per quanto riguarda la gestione
di una serie di questioni, però ovviamente non sappiamo quali sono
le procedure del BIM, perché non è scritto da nessuna parte, qui
invece si sono messe. Di nuovo mi sembra che ci siano i figli e i
figliastri, chi si vorrà interessare di acque minerali si troverà
di fronte a tali problemi... e questo non è un problema secondario,
perché su tale tema ci giochiamo per esempio uno stabilimento come
quello di Morgex o iniziative che potrebbero nascere in Val di
Gressoney, ossia iniziative di tipo economico, per cui ribadisco la
possibilità di vedere accolto questo tipo di emendamenti almeno in
tale articolo.
Presidente
- La parola al Vicepresidente Tibaldi.
Tibaldi (CdL)
- Per dichiarazione di voto, il nostro
gruppo voterà favorevolmente.
Presidente
- Pongo in votazione l'emendamento n. 6 del
gruppo "PD", che recita:
Emendamento
All'articolo 45 il comma 4 è abrogato.
Consiglieri presenti: 31
Votanti: 26
Favorevoli: 4
Contrari: 22
Astenuti: 5 (Bortot, Ferraris, Fiou, Squarzino Secondina,
Venturella)
Il Consiglio non approva.
Presidente
- Pongo in votazione l'articolo 45:
Consiglieri presenti: 31
Votanti: 28
Favorevoli: 24
Contrari: 4
Astenuti: 3 (Bortot, Squarzino Secondina, Venturella)
Il Consiglio approva.
Presidente
- Pongo in votazione l'articolo 46:
Consiglieri presenti: 31
Votanti e favorevoli: 24
Astenuti: 7 (Bortot, Fontana Carmela, Ottoz, Sandri, Squarzino
Secondina, Tibaldi, Venturella)
Il Consiglio approva.
Presidente
- All'articolo 47 c'è l'emendamento n. 7 del
gruppo "PD".
La parola al Consigliere Sandri.
Sandri (PD)
- Devo dire che il settimo emendamento è
anche l'ultimo da noi presentato, lo avevo già in parte illustrato
prima: esso identifica la necessità di eliminare la frase per cui
il dirigente della struttura competente dell'Amministrazione
regionale può ordinare in ogni momento l'effettuazione di analisi
straordinarie. Credo che questo vada a fare da doppione a quello
dell'USL, ma, anche laddove queste analisi non fossero fra quelle
tipiche di carattere sanitario, ma di altro genere, credo che
sarebbe opportuno non citarle, tenendo conto che come principio
generale, laddove la legge generale non specifica, fanno salve le
norme nazionali. Non c'è problema quindi, nel senso che, se vi
fosse qualcosa da dirimere, si va a vedere la legge nazionale cosa
dice e si risolve il problema.
Presidente
- Pongo in votazione l'emendamento n. 7 del
gruppo "PD", che recita:
Emendamento
All'articolo 47 il comma 2 è abrogato.
Viérin A.
(fuori microfono)
- ... a favore?
(interruzione di alcuni Consiglieri, fuori microfono)
Squarzino
(fuori microfono)
- ... Signor
Presidente...
Presidente
- ... c'è un tempo nel Regolamento per
votare... un secondo? Sto aspettando che si fermino...
(interruzione della Consigliera Squarzino Secondina, fuori
microfono)
... ma ho detto qualcosa? Ho invitato a votare, non ho detto di
votare a favore o contro, ho aspettato che finissero di votare...
tutti avete votato, chiudo la votazione...
Squarzino
(fuori microfono)
- ... non partecipo
alla votazione...
Presidente
- Pongo in votazione l'emendamento n. 7 del
gruppo "PD":
Consiglieri presenti: 29
Votanti: 26
Favorevoli: 10
Contrari: 16
Astenuti: 3 (Bortot, Ferraris, Fiou)
Il Consiglio non approva.
Presidente
- La parola al Consigliere Ottoz sull'articolo
47.
Ottoz (CdL)
- Solo per dire che nel Regolamento abbiamo
dimenticato non tanto di fissare un tempo di votazione, ma una
regola che mi sembra molto utile per la cosiddetta "governabilità",
ossia che il Presidente del Consiglio aspetta a chiudere la
votazione fin quando la votazione non dà il risultato auspicato
dalla Giunta, in questo modo risolveremmo tutti questi
problemi!
Presidente
- Questa è una sua libera
interpretazione...
un Consigliere, fuori microfono
: ... è già successo
ieri...
Ottoz (CdL)
- ... mi limito ad osservare quello che sta
succedendo: sarebbe utile perché accelereremmo i tempi.
Presidente
- Ieri ricordo che presiedeva un certo
Vicepresidente Tibaldi.
La parola al Consigliere Sandri.
Sandri (PD)
- Per ridire al microfono quello che ho detto
prima fuori microfono. Annunciando il voto contrario del gruppo
"PD" a questo articolo, ringrazio l'Assessore per il gesto di buona
volontà, credo che però in mezzo a tutto questo sia lei, sia il suo
relatore non godete di un grande appoggio da parte della
maggioranza, ma questi sono problemi vostri e non nostri.
Presidente
- Pongo in votazione l'articolo 47:
Consiglieri presenti: 30
Votanti: 25
Favorevoli: 23
Contrari: 2
Astenuti: 5 (Bortot, Ottoz, Squarzino Secondina, Tibaldi,
Venturella)
Il Consiglio approva.
Squarzino
(fuori microfono)
-
... ho
protestato per il modo in cui era gestita quella votazione...
Presidente
- Collega Squarzino, siamo in votazione...
Pongo in votazione l'articolo 48:
Consiglieri presenti: 31
Votanti e favorevoli: 24
Astenuti: 7 (Bortot, Fontana Carmela, Ottoz, Sandri, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 49:
Consiglieri presenti: 29
Votanti e favorevoli: 22
Astenuti: 7 (Bortot, Fontana Carmela, Ottoz, Sandri, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 50:
Consiglieri presenti: 29
Votanti e favorevoli: 22
Astenuti: 7 (Bortot, Fontana Carmela, Ottoz, Sandri, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 51:
Consiglieri presenti: 28
Votanti e favorevoli: 21
Astenuti: 7 (Bortot, Fontana Carmela, Ottoz, Sandri, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 52:
Consiglieri presenti: 29
Votanti e favorevoli: 22
Astenuti: 7 (Bortot, Fontana Carmela, Ottoz, Sandri, Squarzino
Secondina, Tibaldi, Venturella)
Il Consiglio approva.
Presidente
- Pongo in votazione l'articolo 53:
Consiglieri presenti: 29
Votanti e favorevoli: 22
Astenuti: 7 (Bortot, Fontana Carmela, Ottoz, Sandri, Squarzino
Secondina, Tibaldi, Venturella)
Il Consiglio approva.
Presidente
- La parola al Consigliere Sandri
sull'articolo 54.
Sandri (PD)
- Per prendere atto che sono le ore 13,00 e
quindi che sarebbe opportuno chiudere qui la seduta e ritrovarci
oggi pomeriggio alle ore 15,30.
Presidente
- Possiamo votare l'articolo 54?
Sandri (PD)
- Votiamo l'articolo 54 e finiamo, va
bene?
Presidente
- La parola al Consigliere Vicquéry.
Vicquéry (UV)
- Per esprimere il dissenso rispetto alla
proposta del collega Sandri e chiedere di continuare la votazione
fino al termine della proposta di legge. Andatevene...
Presidente
- La parola al Consigliere Sandri.
Sandri (PD)
- Mi ha superato brillantemente con la
"freccia" l'Assessore Pastoret, credo a questo punto sia opportuno
fare una Conferenza dei Capigruppo per valutare il proseguimento
dei lavori. Non vorrei ricordare all'Assessore Vicquéry - lo chiamo
così perché all'epoca era Assessore - che, quando affrontammo il
dibattito del bilancio del 2003, di fronte ad un atteggiamento di
"boicottaggio" dell'opposizione in cui perfino l'attuale Assessore
La Torre si mise a leggere dei libri in Consiglio regionale per far
perdere tempo, l'Assessore Vicquéry ebbe la geniale idea di venire
in maggioranza e di dire: "adesso la guerra!". Risultato finale per
fortuna che a mezzanotte e mezzo qualcuno si alzò e disse: "se ci
mettiamo a ragionare, forse è meglio e abbiamo risolto la
situazione".
Tale atteggiamento non porta da nessuna parte, credo che la cosa
più seria sia o che ci fermiamo qui dopo l'articolo 54 e ci vediamo
questo pomeriggio, oppure che il Presidente del Consiglio indica o
adesso, o dopo una Conferenza dei Capigruppo con una sospensione
del Consiglio per valutare la situazione...
Presidente
- Proporrei, se siete d'accordo, di fare la
votazione dell'articolo 54 e di tornare in aula alle ore 15,00,
anticipando di mezz'ora...
Vicquéry
(fuori microfono)
- ... mettiamo in
votazione la mia proposta...
Sandri (PD)
- ... Vicquéry, vuoi stare qui fino a domani?
Dillo!
Vicquéry
(fuori microfono)
- ... non mi
interessa...
Sandri (PD)
- Non c'è problema, partiamo dall'articolo
54...
Presidente
- Sospendiamo un attimo per capire cosa si
vuole fare.
Vicquéry
(fuori microfono)
- ... no! Chi ha
chiesto la sospensione? Nessuno ...
Sandri
(fuori microfono) -
... io!
Presidente
- È stata chiesta una sospensione di 5 minuti
per riunire i Capigruppo e decidere il prosieguo dei lavori.
Si dà atto che la seduta è sospesa dalle ore 13,03 alle ore
13,30.
Presidente
- Riprendiamo i lavori. In Conferenza dei
Capigruppo si è deciso che i lavori riprenderanno alle 15,30 e si
continuerà a discutere del disegno di legge n. 194, poi ci sarà
l'iscrizione in aula di una risoluzione e poi si continuerà con la
discussione delle leggi iscritte ai punti n. 28 e n. 30.
I lavori consiliari sono sospesi, riprenderanno alle 15,30.
La seduta è tolta.
---
La seduta termina alle ore 13,30.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK