Consiglio Regionale della Valle d'Aosta - Oggetto del Consiglio n. 10 del 5 luglio 2013 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
GIUNTA REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 10 del 5 luglio 2013 - Resoconto
OBJET N° 10/XIV - Débat sur le programme de
gouvernement.
Président
- À la présence de 35 Conseillers on peut
continuer nos travaux. On est en discussion générale du point 3. Il
y a des requêtes d'intervention? La parole au collègue
Bertschy.
Bertschy (UVP)
- Oui, merci Madame la Présidente.
Seulement une requête pour compléter l'information qui a été donnée
au Conseil: on voudrait connaître aussi le nom du Vice-président
indiqué par le Gouvernement. Merci.
Président
- Merci. La parole au collègue Rollandin.
Rollandin (UV)
- Oui, je m'excuse, en effet ce matin
j'aurai dû donner aussi le nom du Vice-président qui est Aurelio
Marguerettaz.
Président
- Merci. Il y a des requêtes d'intervention? La
parole au Conseiller Fabbri.
Fabbri (UVP)
- Signor Presidente, gentili colleghi
Consigliere e Consiglieri, innanzitutto vorrei ringraziare la
comunità valdostana che mi ha permesso di far parte di questo
Consiglio così prestigioso, che tanto impegno, lotta e lavoro è
costato ai nostri predecessori. Spero quindi di potere onorare
questa opportunità che mi è stata concessa. Mi propongo di poter
operare con correttezza e concretezza nel compito che mi è stato
affidato. Auguro a me stesso e a tutti voi, cari colleghi, di poter
operare ognuno nel rispetto del proprio ruolo avendo come unico
scopo il bene comune.
Rifacendomi a questi propositi, vorrei ora focalizzare alcune
parti della relazione del Presidente e sottolineare quella che è la
nostra aspettativa nell'affrontare i problemi della società
valdostana, in special modo nell'ambito sanitario e sociale. La
sanità regionale deve rispondere, per quanto di sua competenza, a
criteri di assoluta qualità per il cittadino, qualità che deve
essere ovviamente ad alto livello tecnico-qualitativo, ma che deve
altresì rispondere sul piano organizzativo alle aspettative dei
cittadini. Quando ci si riferisce all'organizzazione è indubbio che
si debba pensare non solo all'efficienza, ma anche alle esigenze di
rispetto e comprensione degli utenti; ad esempio, sono conosciuti
da tutti i tempi di attesa alle volte insopportabilmente lunghi che
i pazienti debbono subire per poter usufruire delle prestazioni
diagnostiche o ambulatoriali. Sappiamo che le cause sono
molteplici, una diagnostica strumentale sempre più sofisticata, la
cosiddetta "medicina difensiva" e, non ultimo, alle volte un
eccessivo ricorso da parte degli utenti, tutti motivi che se da un
lato sono indicatori di una migliore condizione di vita e di
assistenza sanitaria, dall'altro implicano una sempre maggiore
complessità gestionale e un aumento vertiginoso della spesa
sanitaria. Ci auguriamo dunque che la politica sanitaria regionale
si attivi per porre rimedio alle varie criticità con un attento
esame della situazione attuale, cercando di conciliare nel modo più
opportuno le risorse disponibili, siano esse materiali che umane.
Deve essere attuato un attento monitoraggio degli eventuali sprechi
di denaro o di professionalità per ricollocare risorse là dove
maggiore è la mancanza di servizi.
Altro aspetto a parere nostro di grande importanza è
l'integrazione tra polo ospedaliero e territorio, in modo da
utilizzare tutte le risorse umane presenti nelle varie zone,
ottenendo così un'assistenza integrata a vantaggio della qualità e
dell'umanizzazione delle prestazioni fornite ai cittadini,
ottenendo inoltre una riduzione del sovraccarico ospedaliero.
Chiediamo inoltre con grande fermezza di favorire la
professionalità senza che ingerenze di altro tipo intervengano
pesantemente nella scelta della dirigenza sanitaria. Ci auspichiamo
dunque di avere una sanità diffusa sul territorio che sappia
sburocratizzare al massimo le varie fasi di appoggio ai servizi per
liberare gli operatori da incombenze superflue e i pazienti da
inutili fardelli.
Per quanto riguarda le politiche sociali, debbono ricevere la
massima attenzione, considerato il momento di estrema difficoltà
che stiamo vivendo e che è sotto gli occhi di tutti. A tale scopo
ci pare che si debbano ricercare le risorse per tutte le iniziative
a sostegno della famiglia che, come sappiamo, è l'asse portante
della nostra società. Siamo dell'avviso che le risorse potrebbero
essere reperite da opere rinviabili a tempi migliori, per
potenziare tutte quelle previdenze che già adesso qualificano il
nostro welfare. La famiglia deve essere sostenuta in tutte le fasi
più critiche: sostegno alla casa, sostegno all'infanzia, sostegno
nell'accudire gli anziani, e ciò rivedendo gli strumenti che
individuano le reali situazioni di sofferenza economica e sociale
delle famiglie e dei singoli individui. Ci auguriamo che le
esigenze che emergono dalla cittadinanza abbiano nella nuova
Amministrazione regionale l'attenzione dovuta. È noto a tutti che
senza il supporto del mondo del volontariato non sarebbe possibile
garantire il livello di assistenza e di protezione sociale che
quotidianamente constatiamo. È necessaria quindi una sempre
maggiore collaborazione tra gli uffici pubblici e il mondo della
cooperazione sociale, affinché gli uni si sentano supportati ed
aiutati dagli altri, e viceversa.
Vorrei ancora richiamare l'attenzione su un aspetto che i nostri
concittadini sicuramente reputano di grande importanza e che già
numerose volte è stato ricordato in quest'aula, e cioè la revisione
dei costi della politica che, al di là dell'aspetto materiale,
riveste una connotazione di immagine e correttezza istituzionale,
sperando che queste nostre dichiarazioni non rimangano degli
slogan, ma nel corso della nostra legislatura abbiano poi una
sequela. Ridiamo dunque dignità alla politica e ai politici,
liberiamoci da finanziamenti e prebende che il cittadino non
capisce e non approva; penso qui - ed è già stato detto - alla
riduzione del numero dei Consiglieri, ai loro emolumenti, al
finanziamento dei gruppi consiliari. Dobbiamo imporci una condotta
che ci renda fieri della nostra funzione, facciamo in modo che i
disillusi della politica ritornino a guardare l'amministrazione
pubblica con fiducia, e soprattutto con speranza. La grande
maggioranza dei cittadini si rende conto della difficoltà e della
complessità del gestire l'amministrazione pubblica, ma al contempo
richiede ai propri amministratori chiarezza, trasparenza ed
efficienza, cose, queste, che noi chiediamo a questo nuovo Governo
che oggi si insedia.
Chers confrères, la défense de l'Autonomie, du progrès social,
civil, économique du peuple valdôtain sont des biens qui
appartiennent à tout le monde; j'espère qu'on puisse travailler -
chacun en respectant son rôle - pour obtenir ces buts. Je souhaite
pourtant à tous un bon travail pour le développement et le bien
être de notre pays. Merci.
Président -
A demandé la parole la collègue Fontana.
Fontana (PD-SIN.VDA)
- Grazie Presidente. Buon pomeriggio
a tutti. Vorrei prima di tutto ringraziare tutti gli elettori che
mi hanno riconfermato, dandomi nuovamente la loro fiducia. Un
saluto particolare ai Consiglieri neo-eletti con l'augurio di un
proficuo lavoro, a tutti i cittadini che ci stanno seguendo, a
tutti gli organi d'informazione.
L'inizio della XIV legislatura ci consegna un Consiglio
regionale profondamente cambiato rispetto a quello uscente, gli
equilibri in Consiglio Valle si sono quasi ribaltati con
l'opposizione molto più forte che passa da 8 a ben 17 Consiglieri,
e una maggioranza decisamente più debole e ridimensionata che
scende da 27 a 18 Consiglieri: questo quadro ci fa comprendere come
l'attuale Amministrazione regionale non sia in grado di garantire
un governo stabile, proprio quella stabilità di cui la nostra
Regione ha urgente bisogno. Sicuramente questa legislatura è
caratterizzata da una minoranza estremamente forte e che è
all'opposizione solo perché la lotteria dei resti l'ha pesantemente
penalizzata.
Dato invece che la maggioranza non è il frutto di un pieno
consenso elettorale, ma è tale per pura casualità, sinceramente mi
sarei aspettata un governo responsabile, capace di larghe intese,
aprendo alla minoranza la possibilità di contribuire attivamente
alla crescita della Valle d'Aosta e proponendo ai valdostani e alla
crisi un governo stabile e capace di rispondere efficacemente ai
bisogni urgenti ai quali è necessario rispondere da subito e senza
intoppi. Come si può pensare all'agenda amministrativa con un solo
Consigliere in più? Penso proprio che non sia possibile! Come si
può proporre un governo credibile con una maggioranza così
risicata? Non è ammissibile che, in caso di un'indisposizione da
parte di un Consigliere di maggioranza, l'attuale Consiglio non
abbia i numeri per andare avanti! Sono inoltre molto dispiaciuta
dall'arroganza dimostrata nell'assegnazione dell'Esecutivo, non
siamo stati interpellati per nessun tipo di consulto: questo
dimostra che l'Amministrazione della Regione della maggioranza è
intesa come un affare privato; così invece non dev'essere, non è
possibile lavorare nel bene della comunità con la presunzione di
poter pensare di fare tutto da soli, soprattutto con questi
numeri!
Devo inoltre constatare che anche in questa legislatura
purtroppo la presenza femminile è sempre molto esigua:, solo, e
dico "solo" 5 Consiglieri donne! Evidentemente il lavoro di
sensibilizzazione svolto sinora non è stato sufficiente, bisogna
lavorare maggiormente, evidentemente con più convinzione, affinché
le donne non siano viste solo come una sfumatura di colore ad
abbellimento delle istituzioni, ma una risorsa imprescindibile. Ci
tengo a precisare che questo è un problema la cui responsabilità
spetta a tutti: maggioranza e minoranza.
Dal 26 maggio ad oggi, inoltre, oltre alle vicende che hanno
condizionato la politica della nostra regione...penso in
particolare alle inchieste giudiziarie e alle indagini
sull'infiltrazione mafiosa nel tessuto sociale ed economico della
nostra regione...si tratta di situazioni gravi e pesanti che devono
essere affrontate subito, con serietà, anche dalla politica, a
partire dalla messa in atto delle proposte concrete contenute nella
relazione finale della Commissione speciale antimafia. I fatti di
cronaca recente ci ricordano che la mafia è molto diffusa, anche in
Valle d'Aosta, e che bisogna costantemente vigilare con attenzione,
soprattutto in quei contesti in cui questa sembra essere assente;
se non lo si percepisce è sicuramente perché ha più interesse a
rimanere nascosta per gestire meglio i propri traffici, ma, per
l'appunto, non significa che non ci sia!
Per quanto concerne l'impegno del PD-SINISTRA VDA in questa
nuova legislatura, posso sostenere che oggi per noi non è il primo
giorno di scuola, ma siamo qua per continuare il lavoro intrapreso
da tempo, affinché vi sia una Regione più equa e rispondente alle
reali necessità territoriali. La nostra peculiarità di regione di
montagna e Regione a Statuto speciale dev'essere una risorsa
imprescindibile per fronteggiare debitamente quanto l'emergenza ci
richiede nell'immediato. Per il PD-SINISTRA VDA la prima emergenza
è il lavoro, strumento attraverso il quale si risolleva l'economia
e soprattutto si ridà dignità alla persona; la lotta alla
disoccupazione, che nella nostra regione penalizza in particolare i
giovani che non riescono ad accedere al mondo del lavoro...ai
disoccupati, colpiti dalla crisi aziendale, che non trovano
un'altra collocazione: è questo il primo problema da affrontare,
pensando ad un piano di emergenza, capace di dare risposte, di
liberare risorse e investimenti necessari a creare una nuova
occupazione ed un'occupazione stabile. Ripensiamo ad esempio ai
nuovi modelli sostenibili per l'edilizia, ripensiamo ad un turismo
che riesca effettivamente a valorizzare le nostre risorse che sono
tante e di qualità. Dobbiamo tenere anche in considerazione la
lotta alla povertà, povertà che va considerata - molte e nuove
fasce a rischio - per poter essere adeguatamente fronteggiata e
sostenuta. Sempre più famiglie sono allo stremo in Valle d'Aosta,
sempre più numerose sono le situazioni di disagio economico, sempre
più persone ricorrono ad aiuti economici per sopravvivere.
È necessario ripensare al sistema regionale delle politiche
sociali e di assistenza, per rispondere "prima" e "meglio" alle
situazioni di povertà e di crisi. È necessario ragionare nella
direzione del potenziamento del microcredito alle famiglie e alle
imprese, mettere in campo risorse per un reddito di cittadinanza.
Il nostro primo banco di prova sarà la messa in campo di proposte
che, a partire dal programma comune di coalizione presentato agli
elettori e dai programmi delle singole liste, garantiranno una vera
alternativa alle esigenze di cui la Valle d'Aosta necessita. Anche
il nostro comportamento sarà garante della nostra serietà,
lavoreremo nel rispetto delle regole e dei regolamenti, con
trasparenza e chiarezza, proponendo un'opposizione solida,
costruttiva, vigile e responsabile. Occorre mettersi subito
all'opera con serietà, per portare avanti i temi proposti in
campagna elettorale; oltre al lavoro già menzionato, ricordo: la
riduzione dei costi della politica; la lotta alla povertà; la
riduzione dei compensi dei manager pubblici; più risorse e meno
tagli all'istruzione e alla sanità; maggiori risorse a sostegno
della legge contro la violenza sulle donne; potenziamento dei
trasporti, tutela e valorizzazione dell'ambiente.
A proposito dell'ambiente vorrei far presente che, dopo il
referendum sul pirogassificatore, la maggioranza della passata
legislatura che - seppur ridimensionata nei numeri e nella presenza
politica - è quella attuale, disse che la questione dei rifiuti è
ora competenza dell'attuale legislatura...vedremo come sarà
affrontato il problema dalle stesse persone. Dalle proposte della
minoranza e dalla capacità di condizionare le politiche della
maggioranza si valuterà realmente la capacità di UVP, ALPE,
PD-SINISTRA VDA di proporsi come forze in grado di garantire
un'alternativa di governo e di reale cambiamento nella nostra
Regione.
Abbiamo ascoltato con attenzione la relazione della maggioranza,
i punti esposti; mi rivolgo ai colleghi dell'UV e della Stella
Alpina: ma dato che la legislatura passata è stata caratterizzata
da una maggioranza composta in prevalenza dai vostri due
schieramenti, come mai non si sono risolte molte delle
problematiche elencate? La politica, oggi più che mai, deve
riacquistare credibilità nei confronti dei cittadini, e il primo
passo per fare ciò è sicuramente la coerenza tra ciò che si
promette e ciò che poi si fa. La vostra politica non manifesta
nessuna coerenza se non per l'attaccamento alle poltrone e alle
"promesse civetta", per avere consensi, forse per lavorare nella
direzione di far perdere credibilità alla vostra politica.
Noi, come PD-SINISTRA VDA e come opposizione, siamo qui con
tutt'altro intento: quello di avvicinare i cittadini alla politica
e alle istituzioni, questo è l'unico percorso possibile affinché
tutti possano comprendere come questa maggioranza ha a cuore altri
interessi rispetto a quello pubblicizzati. Il PD ha sempre lottato
per far capire che le misure anticrisi adottate non erano
sufficienti e adeguate ai bisogni reali dei cittadini, in quanto la
situazione economica nell'ultimo biennio era notevolmente
peggiorata. Qual è stata la risposta della maggioranza? Taglio dei
servizi e riduzione delle ore di lavoro. E che dire
dell'agricoltura messa in ginocchio con i tagli alle risorse
economiche?...anziché potenziarla, anche in un accostamento ad un
turismo enogastronomico che sia competitivo... Abbiamo lottato per
un servizio dei trasporti più efficienti, è una vergogna che nel
2013 la Valle d'Aosta sia tagliata letteralmente fuori dal mondo,
senza una ferrovia, con un aeroporto fermo e incapace di decollare
e con l'aggravante degli aumenti dei pedaggi autostradali e dei
carburanti...giustamente, dato che obblighiamo la gente a
utilizzare il trasporto su gomma aumentiamo le tariffe
autostradali! Proprio un bel modo per aiutare il turismo ed i
cittadini valdostani! Abbiamo chiesto più volte di potenziare le
squadre per i lavori socialmente utili, di rivedere il problema dei
forestali, in quanto la scelta sconsiderata fatta dal Governo
regionale ha prodotto solo malcontento e disoccupazione tra i
lavoratori. Non parliamo poi dell'industria, abbiamo visto chiudere
quasi tutte le fabbriche valdostane con la perdita di centinaia di
posti di lavoro...è il momento di capire che gli investimenti in
tale settore vanno ripensati totalmente. Non mi dilungo ancora,
anche se la lista sarebbe ancora molto lunga, ma sarà nostro
compito, della minoranza, proporre valide alternative e vigilare
affinché i cittadini siano sempre al centro dell'azione
politica.
Concludo riportando alcuni slogan proposti da questa
maggioranza, durante la scorsa campagna elettorale: tagli dei costi
della politica, con riduzione dei Consiglieri, e tagli degli
Assessorati. Da questo primo punto si capisce di che pasta è fatta
questa maggioranza; quali Assessorati avete tagliato o accorpato?
Non mi è chiaro! Avete anche promesso il ripristino dei buoni
benzina, sconti autostradali per tutti, Tablet per tutti, sia alle
piccole opere, sia a una ferrovia più efficiente, eccetera,
eccetera. Adesso, mi piacerebbe sapere da voi quando i valdostani
potranno fare il pieno di benzina con i buoni ripristinati per
andare a prendere i Tablet che avete pubblicizzato! Auspico che
questo nuovo Consiglio regionale, caratterizzato dalla presenza di
molti volti nuovi e da molti giovani, abbia la capacità di
anteporre il bene della Valle d'Aosta ad eventuali interessi di
partito. Grazie per l'attenzione.
Président
- La parole au Conseiller Chatrian.
Chatrian (ALPE)
- Merci Président.
Ho riletto in queste tre ore attentamente il programma di
governo per la XIV legislatura che il collega Rollandin ci ha
presentato questa mattina. Il dibattito di oggi conferma - se
ancora non era chiaro - che una nuova stagione politica si è
aperta, ci troviamo tutti di fronte ad un nuovo orizzonte a
fronteggiare soprattutto sfide nuove e difficoltà nuove. Non mi
soffermerò esclusivamente sugli aspetti prettamente politici che
caratterizzano il debutto di questa nuova legislatura, ma vorrei
far con voi qualche riflessione, nel merito, sui contenuti, sulle
proposte e sulle visioni alternative che la nostra coalizione ha
presentato ai cittadini valdostani.
Vorrei però rimarcare che fra le novità di questa nuova
legislatura non c'è solamente un diverso equilibrio fra maggioranza
e minoranza, non ci sono solamente le più che evidenti difficoltà
interne alla stessa maggioranza, le abbiamo viste poc'anzi, questa
mattina e lunedì scorso, emersa sommariamente durante il mese
abbondante di attesa e in modo eclatante nel corso di questa
settimana. Sarebbe sbagliato considerare solo questo aspetto del
problema, perché alle condizioni date saranno questi stessi
equilibri instabili ad influenzare o, meglio, condizionare (a
dispetto delle dichiarazioni di serenità rilasciate da qualche
esponente di punta della scena politica) le scelte...gli
atteggiamenti, il peso specifico di ognuno dei membri di questa
Assemblea che sieda sui banchi della maggioranza o su quelli della
minoranza. Ci aspettavamo, credo di poter dire - un altro
atteggiamento da parte di questa nuova maggioranza, credevamo di
poter contare su una maggiore apertura al confronto, ad una nuova
disponibilità all'ascolto rispetto al muro contro muro cui abbiamo
più volte sbattuto nei cinque anni trascorsi. La seduta di lunedì
ha invece deluso le nostre aspettative, ma ha anche deluso le
aspettative o, meglio, le certezze di qualcuno della maggioranza
sull'esito dato forse per scontato, a nostro avviso, non erano e
non sono delle semplici formalità da sbrigare così velocemente per
tornare, qualcuno almeno, alla poltrona di comando e riprendere a
dirigere tutto e tutti, come prima, come se fosse semplicemente
finito un piccolo intervallo! Aspettavamo anche con curiosità e un
minimo di ingenua fiducia - evviva l'ingenua fiducia! - che le
parole del Presidente
in pectore
sarebbero state diverse
dalle solite promesse generiche. Le forze autonomiste si propongono
di operare in piena continuità con quanto fatto la scorsa
legislatura, quelle promesse che ci si può permettere quando ci si
sente in una botte di ferro e si crede che nessuno te ne chiederà
mai conto.
Credevamo, ingenui, data la situazione, che chi è stato chiamato
a stendere il discorso di insediamento avrebbe fatto uno sforzo per
dare alle parole una sostanza diversa, un peso maggiore, per dare
almeno quell'illusione che il Presidente ha capito che la
situazione è cambiata, che gli equilibri sono cambiati, la
situazione è diversa, che è giunta l'ora degli impegni concreti ed
è finita l'era dell'arroganza. Invece cosa abbiamo ascoltato al di
là delle generiche premesse? Probabilmente forse non l'ho capito
io, questa mattina, e rileggendo non ho carpito quello che è il
cambiamento, eppure sono stato attento, ma non mi pare di aver
udito alcuna assunzione di impegno per quanto riguarda un
cambiamento concreto nei "metodi" di lavoro. Nessuna apertura ad
una rivisitazione delle priorità, ad una più prudente e oculata
gestione delle risorse, ad una maggiore trasparenza nei rapporti
Regione-società partecipate e controllate, ad un vero
coinvolgimento nelle scelte della minoranza, minoranza cospicua,
minoranza che vuole proporre, minoranza che vuole controllare,
minoranza che vorrà pungolare, minoranza che vorrà modificare (lo
ricordo) lo è solamente per pochissimi voti, non è un buon viatico
per gli anni a venire!
In queste settimane mi sono interrogato varie volte su quale
atteggiamento assumere in prima persona nei mesi e negli anni che
verranno, come impegnarmi ancora più di prima per essere utile alla
mia, alla "nostra" Regione. Cinque anni trascorsi in quest'aula mi
hanno rafforzato sia nelle mie convinzioni che nella capacità
personale di imparare materie nuove, costruirmi le mie opinioni e
acquisire sicurezza nei miei mezzi; cinque anni di lotta
soprattutto politica, di fatiche, ma anche di piccole
soddisfazioni, trascorsi a discutere in quest'aula, presentare
iniziative, interpellanze, mozioni, interrogazioni, proposte di
legge e iniziative varie, un bagaglio di esperienza unico che ha
contribuito ad accrescere la mia, in prima battuta, la nostra
competenza e preparazione che ci ha arricchito di un patrimonio di
dati, di elementi di giudizio essenziali per svolgere efficacemente
il nostro compito istituzionale, ognuno con una serie di dossier su
cui abbiamo affinato la nostra capacità di analisi, e che potremmo
mettere a frutto anche attraverso proposte concrete, perché
riteniamo necessario e urgente. Credo di poterlo dire anche a nome
di altri colleghi che lavorano con impegno e responsabilità, anche
per smentire la "storiella" secondo cui le maggioranze sono per
fare e le minoranze per non lasciar lavorare le maggioranze, una
"bufala colossale", scusatemi la parola, forse mai come in questi
cinque anni, in quest'aula, come in molti Consigli comunali, le
maggioranze si sono dimostrate inadeguate, sia sul piano delle
realizzazioni concrete, sia sul piano della capacità di progettare
- forse la sfida più difficile, quella più particolare -, di avere
una visione chiara per il futuro della nostra comunità
valdostana.
Nel 2008 l'allora ampia maggioranza vinse convincendo i
valdostani che sarebbe tornato "il governo del fare" - abbiamo
visto com'è andata a finire! Credo non vi siano mai stati anni così
deboli e inefficaci sul piano delle realizzazioni e soprattutto
della progettualità...lo abbiamo visto in quest'aula, ridotta a
umile "sede notarile" in cui approvare o, più spesso ancora,
ratificare decisioni assunte altrove, ma lo abbiamo registrato
soprattutto fuori di qui, è la parte che ci preoccupa di più, forse
la sfida più difficile per tutti, in prima battuta tra gli
operatori economici, gli agricoltori, gli artigiani, gli
albergatori, le imprese, che la Regione ha lasciato in balia della
crisi, anche se le risorse finanziarie di cui disponevamo potevano
consentire ben altri interventi per ridurne l'impatto e per
rilanciare l'economia a livello di pari opportunità, quanto meno.
Potrei citare anche altri esempi, ma le occasioni non
mancheranno...
Non posso non sottolineare come questa debolezza, questa
inefficacia, si siano manifestate prima di tutto qui, in questo
Palazzo, sede del Governo regionale e simbolo unificante per i
valdostani: proprio qui si è permesso a poche persone di
concentrare nelle proprie mani tutto o quasi tutto il potere di
decidere; proprio qui si è dileggiato il ruolo della minoranza e
dei singoli Consiglieri, trattati alla stregua di uno scomodo
inciampo, necessario solo al momento del voto o poco più, negando
loro pure la dignità di essere ascoltati quando facevano sensate e
motivate proposte...qualcuno è arrivato a dire che certe
discussioni in Consiglio erano solo una perdita di tempo e che la
gente si aspettava fatti e non parole! A mio avviso l'arroganza non
paga e il potere per il potere alla lunga si dimostra per quello
che è; sia in campo economico che sociale si poteva e si doveva
probabilmente mettere in campo ulteriori azioni.
Vorrei ricordare che la maggioranza si è decisa a ridurre certi
costi solo nell'imminenza della scadenza elettorale, sull'onda
dell'indignazione che andava montando a livello nazionale; anche
questa vicenda dimostra come l'assenza di confronto e il metodo
delle decisioni calate dall'alto sia stato, nei cinque anni appena
trascorsi, la prassi, una prassi colpevolmente subita e
assecondata. Che questo metodo era destinato a fallire l'hanno
dimostrato altri episodi, uno su tutti il clamoroso autogol del
referendum sulla realizzazione del pirogassificatore (con le
conseguenze che ben conosciamo)!
In questo scenario la minoranza ha dimostrato di avere la
capacità di agire, la capacità di informare, di battersi sul piano
degli elementi concreti, di stabilire un rapporto costante e
concreto con le associazioni, i cittadini e gli elettori; una
minoranza che ha dimostrato di essere capace di fare quanto - se
non più - della maggioranza, e di un governo, solo a
parole...esperte, capaci e attive...quella strana maggioranza che
si credeva "intoccabile" e "incrollabile", e per questa presunzione
rimaneva distante dalla gente, dai problemi di ogni giorno, o dal
comune sentire, oppure per pochi.
In ogni momento del nostro mandato abbiamo cercato di fare e
spero che nel nostro futuro si torni a considerare sul piano di
parità istituzionale, nel rispetto delle rispettive funzioni,
maggioranza e minoranza: la prima non ha e non ha mai avuto
l'esclusiva del fare, come la seconda non è sempre quella che rema
contro tutti e contro tutto! Noi vorremmo una maggioranza che
faccia le sue scelte, ma solo dopo un confronto aperto e rispettoso
con tutte le forze presenti in Consiglio, e una minoranza che
vigila, sì, incalza, chiede chiarimenti, ma infine mette le sue
proposte sul tavolo e si confronta con chi è in grado e ha la
volontà di esaminare correttamente i problemi e le relative
soluzioni: questo è il primo nodo che va sciolto in questa
legislatura, se vogliamo davvero fare qualche passo in avanti!
Da parte mia cinque anni di lavoro su dossier quali casinò,
cantieri forestali, consorzio di miglioramento fondiario, sistema
agroalimentare, e poi la Finaosta e il suo ruolo chiave
nell'economia valdostana, la CVA, motore o il gruppo CVA, motore
del settore energetico e produttrice di ricavi, ma anche grande
dispensatrice di posti di lavoro - per pochi - e le partecipate in
genere, sono un patrimonio enorme da cui partire per predisporre
progetti specifici e di riorganizzazione e rilancio. Non siamo in
maggioranza, ma anche da questa posizione continueremo a vigilare e
informare, soprattutto a proporre. È dunque sul piano del
confronto, sui temi concreti che continuerò e continueremo a
incalzare questa maggioranza, che purtroppo non sembra ancora
capace di considerare un metodo di lavoro e confronto diverso dal
passato. Prendo in prestito le parole che altri hanno messo insieme
e che riassumono bene ciò che vorrei dire: "si faccia ciò che si
deve, accada ciò che può"...
Ecco, io penso che di lavoro da fare ce n'è davvero tanto e la
strada si presenta lunga, lunga, e anche in salita, se analizziamo
il momento che stiamo vivendo. Facendo astrazione dal nostro ruolo
non possiamo non prendere atto che ci aspetta una tempesta di cui
abbiamo finora solo percepito le prime avvisaglie, la crisi del
mondo occidentale e del suo modello di sviluppo è ormai
palese...non parliamo poi del modello di sviluppo della nostra
regione, della cui fragilità siamo tutti ben coscienti! C'è chi
ritiene che la ripresa economica è alle porte, è vero, forse, ma
secondo molti studiosi è inimmaginabile pensare di tornare al
livello di benessere e di garanzie sociali cui eravamo abituati, al
di là di maggioranza e al di là di opposizione. Rispetto al passato
sono profondamente mutate le condizioni generali, prima tra tutte
l'ambiente coi suoi rischi di collasso e di mutazione del clima, e
queste vicende coinvolgono anche la Valle d'Aosta che ha avuto uno
sviluppo rapidissimo nell'ultimo secolo e non può permettersi di
dilapidare ulteriori risorse naturali essenziali per la nostra
stessa vita. A maggior ragione credo che il momento di un confronto
serio e pacato sulle prospettive generali della nostra regione, sul
suo futuro e su come realizzare un'economia regionale robusta, in
armonia con l'ambiente e le risorse naturali limitate di cui
disponiamo non sia più rinviabile.
Il nuovo scenario ci impone però scelte totalmente diverse dal
passato e carica sulle nostre spalle una responsabilità maggiore
rispetto alla sostenibilità delle nostre azioni: non possiamo più
consumare territorio, non possiamo più sprecare risorse naturali,
come l'acqua ad esempio, che abbiamo finora concesso troppo
facilmente di sfruttare e che sta diminuendo in termini di quantità
e di qualità; dobbiamo salvaguardare la nostra biodiversità non a
fini di studio e turismo, ma perché essenziale per la nostra stessa
vita, ad un atteggiamento più rispettoso verso le ricchezze
naturali; dobbiamo accostare un diverso approccio alle questioni
economiche, il ridimensionamento delle opere pubbliche e dei costi
di realizzazione e di gestione e soprattutto il mantenimento
dev'essere una delle priorità. Dobbiamo ridare solidità e durata
alle nostre opere, come in passato ed evitare di bruciare
rapidamente i beni preziosi e non rinnovabili di cui
disponiamo.
Tutto ciò presuppone, a mio avviso, a nostro avviso, un metodo
di lavoro diverso, e un confronto costante e rispettoso delle
opinioni degli altri. In passato, cari colleghi, questo non è stato
possibile: mi riferisco alla proposta dapprima sbeffeggiata e ora
divenuta regola da osservare per volontà popolare di dare al
problema dei rifiuti una soluzione di civiltà rispettosa
dell'ecosistema, piuttosto che una discutibile soluzione che
privilegiava gli aspetti finanziari ed economici...se il confronto
ci fosse stato, se fosse stato leale e propositivo, forse la
vicenda avrebbe avuto un'altra storia! Da parte nostra quella del
confronto è la strada che abbiamo sempre perseguito e che
intendiamo ancora perseguire, del resto questa è la strada che i
valdostani ci hanno indicato attraverso il voto.
Permettetemi ancora qualche riflessione, ancora un cenno al mio,
al nostro interesse per il tema delle società partecipate e
controllate, peraltro strettamente legato al tema del confronto e
della chiarezza e trasparenza amministrativa,
per evitare un
uso improprio di queste società; a partire dagli affidamenti per
pochi e alle assunzioni dirette senza evidenza pubblica, credo sia
necessario prima di tutto verificare l'obiettivo specifico per cui
sono state create con il denaro dei cittadini valdostani, dunque
verificare l'oggetto sociale, questo è il punto da cui partire. Per
ogni iniziativa pubblica, investimento o servizio che sia, le
società partecipate hanno un senso solo se davvero servono ai
cittadini e solo se svolgono funzioni che l'Amministrazione
regionale non riesce a svolgere. Dunque, anche per le società
partecipate come per le altre attività amministrative, occorre
cambiare radicalmente metodo, ma temo - anche per l'esperienza
accumulata e anche per quello che ho letto poc'anzi nelle poche
righe che citano il tema delle società partecipate - che è proprio
su questi temi che la maggioranza farà più fatica a modificare
atteggiamento.
Noi, Presidente Rollandin, su questo tema non faremo sconti,
su questo tema entreremo nei vari dettagli, scaveremo, cercheremo
di rendere una casa di vetro, sì, una casa di vetro...in campagna
elettorale alcuni esponenti di questa maggioranza utilizzarono
questi temi! Ecco, vi annunciamo assolutamente che noi su questi
temi non molleremo, e soprattutto cercheremo di modificare quelli
che sono gli impianti in questo momento normativi, in modo che i
valdostani sappiano cosa succede nel mondo parapubblico che in
questo momento è quasi più importante di tutto quello che è il
bilancio regionale.
Sono anni che si cerca di esaltare la rapidità e l'efficacia
delle giunte esecutive, dei sindaci, degli amministratori unici,
dei presidenti rispetto alle assemblee elettive, ai consigli di
amministrazione, ad altro ritenuto un freno...invece di garantire
maggiore efficienza ed efficacia, questo sistema ha portato, a
nostro avviso, a pericolose derive...basterebbe citare en
passant
la vicenda vergognosa e inaccettabile
dell'acquisto dei posteggi dell'ospedale Parini e l'uso
spregiudicato e senza controllo delle assunzioni a chiamata, senza
evidenza pubblica, senza concorso, senza regole trasparenti e
certe!
Ultime riflessioni...non possiamo non fare due battute su
questo programma di legislatura per quanto concerne l'agricoltura,
due battute sono d'obbligo. Io non so, non sappiamo se il nuovo
Assessore avrà la bacchetta magica, non lo sappiamo, ma da queste
poche righe inserite in questo programma sembra che in quattro e
quattr'otto si possa di nuovo ristrutturare con la bacchettina
magica, ridare fiato, riconcretizzare, risostenere, continuare
nell'azione di riordino fondiario...sono temi che noi abbiamo
approfondito nel dettaglio in questi cinque anni e che, elencati
semplicemente qua, in una paginetta...dubitiamo che possano essere
veritieri questi annunci. Vigileremo, proporremo, cercheremo di
incalzare nelle sedi opportune, in aula, in Commissione, proponendo
nuovamente delle modifiche legislative, perché solo da lì si può, a
nostro avviso, ridare dignità, ridare fiato, ridare ossigeno,
ridare anche un po' forse quella speranza che in questi anni, a
nostro avviso, non è stata data al comparto, e che da questa
paginetta sembra quasi che nel giro di pochi giorni tutto cambi,
per forse non cambiare nulla!
Un'altra riflessione che vorrei fare con voi su queste poche
pagine, quando leggo: "Razionalizzare e semplificare la normativa
in materia di cave e miniere"
; Presidente Rollandin, su
questo lei ci trova d'accordo, eravamo già d'accordo sei mesi fa,
quando questo piano è stato modificato in quest'aula e la richiesta
partiva dal basso, partiva dalle imprese, da chi lavorava nel
settore, partiva anche dalle associazioni ambientaliste. Noi
avevamo fatto una semplice proposta, è una programmazione, è una
pianificazione, un po' come un piano regolatore: mettiamo insieme
le istanze diverse per poter coniugare quello che è il rispetto,
l'entretien
del territorio per dare delle risposte di
semplificazione, sburocratizzazione, invece a chi ci lavora, alle
imprese. Noi ci saremo su questo, però molto semplice, ci si arriva
nel momento in cui questa modifica...è stata fatta, mi sembra, a
marzo 2013. Potrei andare oltre, ma il tempo sta
terminando.
Un'ultima battuta sulla pagina 2 della proposta di governo:
"valorizzare il sistema valdostano delle autonomie, fondato su due
livelli di governo - i Comuni e la Regione - entrambi impegnati,
con pari dignità e responsabilità, ad operare per il bene della
Valle d'Aosta"
, un altro tema sul quale, Presidente
Rollandin, noi ci saremo. In questi cinque anni noi abbiamo
denunciato le scelte che avete messo in campo, cercando tutte le
volte...quando in sede di finanziaria, in sede di rendiconto,
modificando quelle che erano le regole, non ci avete ascoltato; su
questo settore, i nostri Comuni in questo momento, i 74 Comuni, a
nostro avviso non hanno, "non hanno" pari dignità rispetto alla
Regione, e questo sarà un tema dove noi ci confronteremo
politicamente per ridare quella minima dignità ai nostri Comuni, al
nostro territorio, all'abitare in montagna. Chiunque capisce - e
noi valdostani che amiamo salire le nostre montagne lo sappiamo
bene - che è inutile andare di fretta se non si sa dove andare,
meglio riflettere per non sbagliare o per sbagliare il meno
possibile, e "riflettere" in politica quando i numeri sono risicati
non vuol dire perdere tempo, ma prendere le decisioni dopo averle
analizzate e discusse, se possibile anche condivise, vuol dire
informare e rendere consapevoli i cittadini degli aspetti positivi
e di quelli negativi, che ogni scelta inevitabilmente comporta.
Riflettere e confrontarsi vuol anche dire affrontare in modo
altrettanto responsabile anche la vicenda della nostra Autonomia e
delle prerogative della nostra comunità. L'Autonomia che ci è stata
consegnata dalle generazioni precedenti deve riconquistare i suoi
valori originari, fondati sul rispetto e il riconoscimento dei
diritti e dei doveri reciproci e non sullo scambio di eventuali
favori.
Dunque il confronto aperto e leale è ciò che chiediamo e che
continueremo a chiedere alla maggioranza che si insedia oggi. È un
metodo che abbiamo instaurato con i valdostani e saremo lieti di
poterlo praticare qui, anche in modo costruttivo e propositivo,
specialmente se vi sarà dall'altra parte un po' di umiltà o
semplicemente se, in luogo del falso mito del fare o degli annunci
ad effetto, percepiremo la volontà di lavorare ad un vero progetto
per il futuro. Al momento, però, nulla del genere emerge dalla
lettura del programma di governo per la prossima legislatura,
nessun segnale di una nuova saggezza o, quanto meno, di un segnale,
anche cifrato, che sta per iniziare una fase nuova al vertice della
nostra Regione. Noi lo abbiamo auspicato e ve lo abbiamo anche
chiesto esplicitamente; crediamo anche che l'intera Valle d'Aosta
ve ne sarebbe molto grata in questo momento.
Grazie.
Président
- Merci. La parole au Conseiller
Nogara.
Nogara (UVP)
- Merci Président.
Dopo aver ascoltato e letto attentamente il programma di
governo per la XIV legislatura vorrei fare alcune
considerazioni.
Nel momento di crisi economica così importante che stiamo
attraversando è fondamentale affrontare il tema del lavoro,
soprattutto per quanto riguarda la disoccupazione. Questo
preoccupante fenomeno è stato in parte peggiorato da questa
Amministrazione regionale, mi riferisco ovviamente al caso dei
cantieri forestali. Poco più di due anni fa circa, 650 operai
forestali, tutti precedentemente assunti con contratto
di
diritto privato, sono stati lasciati a casa con motivazioni mai
definite. Da quel momento abbiamo assistito a tentativi
confusionari, e soprattutto privi di programmazione lavorativa per
queste persone. Il primo tentativo, rivelatosi poi fallimentare, ha
visto l'inserimento di tutti gli operai forestali nella
"salvaprecari", evidenziando un'assoluta incapacità di gestione e
di organizzazione degli ipotetici lavori che sarebbero stati
gestiti e terminati da questa società. Il secondo tentativo è stato
appaltare a ditte private i lavori abitualmente svolti dai cantieri
forestali, con l'obbligo, da parte delle ditte appaltatrici, di
assumere un congruo numero di quegli operai rimasti senza
lavoro...più avanti mi soffermerò sui risultati di tale scelta.
Terzo e finora ultimo tentativo: assumere come Amministrazione
regionale - questo avvenuto in periodo preelettorale - gli operai
over 55 e donne over 45...ci si chiede a questo punto quali siano
le motivazioni per le quali non siano proseguite tali assunzioni
dirette da parte dell'Amministrazione per tutti gli operai
forestali, visto che sembrava impossibile poter assumere queste
maestranze in questo modo! Valutando poi l'aspetto economico, si
evidenzia il mancato risparmio di denaro pubblico, la stessa cifra
viene comunque distribuita alle ditte private, queste anche
provenienti da fuori Valle, che si aggiudicano gli appalti.
Dato che il lavoro che ho svolto finora...sono un ispettore del
Corpo forestale valdostano...mi sono recato in diverse zone della
Valle per toccare di persona, per vedere, per capire di valutare il
lavoro. Sino a due anni fa questo lavoro, appunto, veniva svolto
dai cantieri forestali; adesso, fatto da queste ditte, non posso
dare giudizi positivi, io ho trovato diversi lavori fatti veramente
in modo pessimo, se non per pochi interventi, e questi pochi
interventi devo dire che sono stati fatti da ditte formate da ex
operai forestali. Non va inoltre dimenticato che gli operai
forestali assunti da queste ditte non hanno superato le 250 unità e
che comunque hanno lavorato per due mesi e mezzo, per ogni anno.
Inoltre i danni creati all'ambiente con i lavori mal svolti non
sono risolvibili a breve termine, ma necessitano di tempi lunghi e
di cure culturali continue; del resto, ditte che hanno sempre
lavorato in altri settori e ambienti non possono essere
specializzate in lavori selvicolturali! Forse nessuno ricorda che,
fino a non molti anni fa, per effettuare questi lavori era
necessario presentare da parte delle ditte appaltatrici un
certificato di idoneità forestale che veniva rilasciato
dall'Amministrazione.
Ho letto sul programma di governo che si vuole promuovere, leggo
testualmente:
"Promuovere la gestione e la messa a frutto delle
risorse boschive, attraverso iniziative mirate di rivalutazione di
questo settore"
; ecco, io vorrei capire come si fanno a
migliorare queste...questa ricchezza che abbiamo noi qui, in Valle
d'Aosta, con delle ditte che si chiamano "Calcestruzzi", "Pinco
Pallo" - o nomi del genere - che entrano nelle nostre foreste! Io
mi rendo disponibile, se qualcuno di voi è curioso, vi porto su
certi cantieri per vedere quali sono stati i risultati di certi
lavori!
Altro aspetto molto importante è la perdita di una
professionalità. Noi, qui, in Valle d'Aosta, abbiamo perso una
grossissima professionalità, che è quella dei
bûcherons
. I
bûcherons
valdostani venivano formati e qualificati andando
soprattutto in Svizzera, raggiungendo una professionalità che verso
la fine degli anni '90 veniva invidiata da tutte le regioni di
montagna italiane e non. Vi ricordo che in diversi casi c'era stato
richiesto, proprio dagli svizzeri che avevano formato i nostri
bûcherons,
se potevamo organizzare delle squadre per
potergliele mandare d'inverno a fare i lavori di là, nei loro
cantieri, per l'alta professionalità che avevano raggiunto.
Restando nell'ambito della professionalità, ma con riferimento
al Corpo forestale valdostano, e anche qui mi collego a quanto
scritto sul programma di governo:
"Valorizzare il ruolo,
l'attività e la situazione ordinamentale del Corpo forestale
valdostano",
vorrei sottolineare i problemi che si sono
aggiunti all'aspetto burocratico, anche questo è un punto
che...d'accordo, questo punto qua della burocrazia che bisogna
sburocratizzare ormai sono decenni che lo sentiamo dire in tutti
programmi di governo, ma la burocrazia aumenta sempre...e alla poca
attenzione dell'ambiente naturale, e vi voglio fare un esempio. La
legge regionale 17/2012, perciò una legge di giugno dell'anno
scorso, prevede che l'autorizzazione ai sensi del Regio decreto
3267/1923 - è la legge sul vincolo idrogeologico, chiamata anche
"legge forestale" - allora, per questa autorizzazione su terreni
vincolati con vegetazione arborea spetta alla struttura
forestazione e sentieristica rilasciare l'autorizzazione. Se i
terreni vincolati sono privi di vegetazione arborea,
l'autorizzazione spetta alla struttura competente in materia di
difesa del suolo. A questo punto ipotizziamo che un privato decida
di costruire 300 metri di pista su terreno vincolato, in parte
boscato: si trova nella situazione in cui si deve presentare due
domande, adeguatamente bollate, da presentare ad entrambe le
strutture, e gli vengono rilasciate due autorizzazioni dalla stessa
Amministrazione, ma da due servizi diversi! Ciò evidenzia un
eccesso di burocrazia e, non meno importante, una perdita di
professionalità. Perché dico questo? È dovuto al fatto che il
forestale, da quando c'è questa legge forestale, effettua solo per
una parte dell'opera, in questo caso tralasciando quella di
competenza del servizio difesa del suolo, che spesso a causa delle
innumerevoli pratiche da evadere dà un parere senza effettuare
alcun sopralluogo, rischiando di non rilevare eventuali danni di
natura idrogeologica, a causa di situazioni particolari del
territorio, e questo accade spesso ultimamente, perché una volta il
forestale faceva il sopralluogo su tutti i terreni vincolati,
adesso è limitato nella sua professionalità. Io ho assistito in
questi anni tante volte alla festa del Corpo forestale valdostano a
un sacco di elogi per la professionalità dei forestali e tutto, e
poi ci si trova con leggi che tolgono una parte di professionalità
a questi operatori!
Altro capitolo imbarazzante riguarda tutto il materiale dei
cantieri forestali, materiale meccanico del valore di svariati
milioni di euro che è fermo da due anni nei magazzini della
Regione, e per i quali ci si chiede che cosa si intende fare! Si
trovano stipati nei magazzini motoseghe, trattori per l'esbosco del
legname (vi ricordo che i trattori per l'esbosco del legname sono
trattori che sono stati fatti appositamente per i cantieri
forestali, non sono sul mercato, sono trattori che all'epoca
costavano ed erano trattori che avevano un'alta tecnologia); gru a
cavo, teleferiche, senza contare le asce e i falcetti. E poi c'è
anche una cosa particolare: abbiamo diversi camion fermi nei nostri
magazzini a far ruggine, e dei camion anche immatricolati nel 2010,
evidentemente con una programmazione non lungimirante, visto che
l'anno dopo sono stati chiusi i cantieri!
Vorrei fare ancora un accenno, secondo me molto importante, alle
fonti energetiche rinnovabili. La nostra Valle è molto ricca di
sole, acqua, vento, però volevo fare un appunto soprattutto sulle
centraline idroelettriche, e anche qui guardo quello che è il
programma di governo, allora:
"Prestare la massima attenzione
all'utilizzo delle risorse idriche, a fini ambientali e
energetici...consapevolezza dell'importanza dell'ambiente e delle
risorse idriche e del delicato equilibrio naturale della
montagna"
...è tutto vero questo. Una cosa però molto importante
è questa: io direi che l'Amministrazione regionale
in primis
dovrebbe avere un occhio di riguardo per quello che è il bene della
Valle d'Aosta e dei valdostani per lo sfruttamento di queste
risorse. Qui, invece, sembra che queste risorse, soprattutto
idriche, centraline, vengano sfruttate da pochi intimi, da 4-5
persone che si occupano di queste cose e ci ritroviamo con Comuni,
con privati...vi faccio solo l'esempio della Valgrisenche, che
adesso è totalmente contraria a quello che sta succedendo per le
centraline idroelettriche; eppure l'Amministrazione regionale, in
tutta fretta, in periodo preelettorale, ha votato la subconcessione
delle acque della Valgrisenche, nonostante che la popolazione e
l'Amministrazione comunale non siano d'accordo per questo! Io dico:
questo è un bene, è una ricchezza dei valdostani e di tutta la
Valle d'Aosta e non deve essere una ricchezza per pochi.
Je vais terminer mon intervention avec le souhait que ce
Gouvernement puisse avoir appris, d'après mes mots, qu'il y a la
possibilité d'améliorer les désagréables situations que j'ai
expliquées. Nous sommes réunis à fin de bien travailler pour notre
Vallée d'Aoste, s'occuper d'avantage de ces problèmes signifie
redonner des espérances aux valdôtains qui vont reprendre leur
propre travail et au milieu naturel qui vient sauvegardé avec plus
de sensibilité. Merci.
Président
- Il y a quelqu'un d'autre qui souhaite
intervenir? Il y a des requêtes d'intervention? La parole au
collègue Borrello.
Borrello (SA) -
Signor Presidente, care colleghe e cari
colleghi, ovviamente questo non è il mio esordio, perché gli eventi
di questi giorni hanno fatto sì che io abbia già preso la parola,
ma non posso nascondere particolare emozione per l'orgoglio che ho
già citato precedentemente per essere qui, come tutti voi, a
rappresentare i valdostani in questa XIV legislatura. Sono
veramente emozionato e con lo stesso spirito voglio salutare tutti
i colleghi, con particolare riferimento a quelli che, come il
sottoscritto, sono qui per la prima volta, nell'auspicio di una
collaborazione reciproca, all'insegna dell'interesse comune della
nostra comunità.
Sono emozionato, ripeto, e preoccupato nel contempo, perché
sento forte il peso di rappresentare le speranze dei cittadini che
qualche settimana fa ci hanno demandato la loro fiducia. È stato un
periodo particolarmente intenso dal punto di vista politico e
elettorale, con una campagna che è durata ben sette mesi,
caratterizzata da appuntamenti referendari, dalle elezioni
politiche e per ultime le elezioni regionali. Lo sappiamo, siamo
coscienti che tutte le tornate elettorali portano con sé tensioni,
dualismi, prese di posizione e anche dibattiti accesi, ma questo è
il sale della democrazia, questa è l'espressione della democrazia.
La Valle d'Aosta ha bisogno di un lavoro serio e concreto,
quest'Assemblea deve esserne consapevole, per questo tutti noi
dobbiamo abituarci anche ad ascoltare parole ed opinioni che non
condividiamo, con il rispetto che si deve a coloro che
rappresentano i cittadini in questa assise.
La Stella Alpina ha sempre optato per una visione della politica
molto più propensa al coinvolgimento e alla partecipazione. Prima
però di entrare nel concreto di questa XIV legislatura, non
possiamo nascondere che sono venute meno negli ultimi anni, avete
già avuto modo di riscontrarlo nella precedente legislatura, quelle
che erano le ricchezze, quelle fortune economiche che hanno
caratterizzato la nostra Regione, quel benessere che aveva
contraddistinto la vita dei nostri concittadini. Sono cambiate le
condizioni economiche, sono diminuite sostanzialmente le risorse
pubbliche, allora, in un contesto del genere, riteniamo
fondamentale dare ancora più forza alle idee, alla programmazione,
elevando il ruolo della politica ad una responsabilità maggiore.
Dobbiamo essere consapevoli che è finito il tempo delle risorse
infinite, i cittadini se ne sono accorti e ne soffrono in maniera
diretta, dobbiamo lavorare per creare i presupposti per una
politica di programmazione che affronti le problematiche del
quotidiano, ma si faccia carico di indirizzare le prossime
generazioni. I cittadini ci guardano, si aspettano grandi cose da
noi, ne hanno bisogno, dobbiamo riconquistare la loro fiducia,
dobbiamo fare cambiare questa negativa percezione della politica,
facciamoci tutti un esame di coscienza, sono convinto che la
politica sia un'attività bellissima, se interpretata nel modo
giusto.
In un contesto dove la Comunità europea e lo Stato hanno fatto
scelte sbagliate rispetto alle politiche economiche e finanziarie,
faccio un esempio che conoscete tutti: il Patto di stabilità, hanno
di fatto aggredito anno dopo anno quella che è la nostra autonomia.
Dobbiamo tutti quanti ascoltare il grido di dolore delle centinaia
delle piccole imprese, delle ditte individuali, che non arrivano a
fine mese, molte hanno già chiuso i loro battenti, dobbiamo dare
riscontro a quelle persone che si trovano senza lavoro magari anche
a 40-50 anni e non hanno alcuna possibilità di essere reintegrate
nel mondo del lavoro. Guardo in particolar modo alla collega
Fontana, che so che è sensibile a queste tematiche, dobbiamo essere
più decisi nella lotta alla povertà e parallelamente più incisivi
nel sostegno ai giovani, cercando anche di superare quelle che sono
le impostazioni e le imposizioni nazionali o europee, magari anche
a costo di creare delle tensioni e delle contrapposizioni
istituzionali con tali organismi.
Per la Stella Alpina queste sono preoccupazioni primarie, perché
evidenziano problematiche serie, evidenziano quello che definiamo
tutti il disagio sociale. Si parla sempre di sostegno, per noi
questa è una parola magica, bisogna poi applicarla; dobbiamo
sostenere gli anziani, dobbiamo dar loro un degno reddito minimo,
dobbiamo dare sostegno ai disabili e agli invalidi, sono sicuro che
ne parleremo. Più in generale occorrerà una maggiore attenzione
alle famiglie, ai disabili - lo ripeto perché è fondamentale -,
alle persone in condizione di disagio, perché il contesto sociale è
in piena evoluzione, con l'evidenza di molte criticità. La famiglia
valdostana è più vecchia, meno numerosa, in trasformazione rispetto
al passato, ma sicuramente, un dato comune, è più povera. Nell'arco
di una generazione sono cresciute le famiglie monoparentali, le
famiglie con i figli unici e le coppie senza figli. Per rispondere
ai cambiamenti demografici, si deve sostenere con forza l'autonomia
dei giovani, dobbiamo assicuragli un futuro, dobbiamo garantirgli
la possibilità di crearselo, dare sostegno con gli ammortizzatori
sociali, il diritto alla casa. Sapete quali sono le nostre
sensibilità su quest'argomento, riteniamo che la casa sia un bene
primario, perché avere un tetto è la prima preoccupazione di ogni
famiglia.
La Stella Alpina sostiene in maniera convinta la promozione
della famiglia come soggetto sociale attivo, prevedendo quindi
modelli consultivi col mondo associazionistico...ulteriore
necessità, ed è anche citata nel programma, è la predisposizione e
l'elaborazione dell'IRSEE nella direzione del quoziente familiare e
della valutazione di impatto ambientale. Il nostro programma di
legislatura, presentato dal collega Rollandin, è il frutto di una
continua concertazione con il partner di maggioranza e concretizza
i punti del programma di governo che, come coalizione, abbiamo
proposto ai cittadini valdostani e vuole essere uno strumento reale
e tangibile per intervenire in alcuni settori, dove si sono
evidenziate delle reali preoccupazioni.
Citerò solo velocemente e leggerò quelli che sono alcuni punti
particolarmente interessanti e che sono ritenuti importanti dalla
Stella Alpina prendendo e citando direttamente dal programma che
avete nelle vostre mani. Oltre al ragionamento sull'autonomia, che
penso sia un discorso condiviso e trasversale, ovviamente noi
poniamo particolare attenzione alla necessità del governo del
territorio, andando anche a caratterizzare quello che è il
riconoscimento della specificità della montagna, per poi arrivare a
fare un ragionamento condiviso rispetto al discorso dell'educazione
ambientale. Abbiamo scritto nei nostri programmi, lo ribadiamo in
questo programma di governo, noi riteniamo fondamentale rispettare
quella che è la volontà espressa dai cittadini valdostani con
l'esito referendario. Vi assicuro che anche su questo tema ci sarà
una condivisione particolare e sono sicuro che ci saranno anche un
apporto positivo da parte di tutti gli appartenenti a
quest'Assemblea...per arrivare ovviamente al discorso della
sburocratizzazione, già anticipato dai colleghi, decisamente
importante.
Ho notato che il collega Nogara ha molto evidenziato gli aspetti
legati al Corpo forestale, alla forestazione in generale, io posso
dire che, anche in virtù del mio titolo di studio, ritengo
fondamentale andare ad investire, continuare ad investire rispetto
a quello che è il discorso di prevenzione del rischio idrogeologico
nel territorio, perché, in una realtà come la nostra, con queste
caratteristiche morfologiche, diventa importante proprio in virtù
del fatto - ma ne parleremo anche di questo - che non esiste il
rischio zero.
Ovviamente adesso tocco un tema che è stato al centro del nostro
dibattito in questi giorni: i costi della politica. Abbiamo preso
atto delle vostre istanze nelle riunioni che hanno anticipato
questa seduta odierna, ma la Stella Alpina, come avete potuto
notare anche da alcune risultanze di stampa, ha anche ulteriori
proposte da fare...sono legate ad un reale contenimento dei costi
della politica. Una cosa che noi abbiamo notato è come alcune leggi
vengano totalmente applicate per gli Enti locali e non valgono per
quest'Assemblea, quindi riteniamo che, anche in quest'Assemblea,
coloro che hanno un doppio lavoro, che hanno un'attività debbano
avere una riduzione di quella che è la loro indennità,
parallelamente anche coloro che percepiscono una pensione: questo
lo pensiamo, lo porteremo all'interno del dibattito nei prossimi
mesi.
Sono tante le cose che potrei citare, ovviamente ho già citato
il discorso della famiglia che per la Stella Alpina è fondamentale.
In virtù anche dell'esperienza all'interno del Governo cittadino,
riteniamo fondamentale anche un discorso di riqualificazione della
strada statale 26, proprio in virtù del fatto che, oltre a
garantire un aspetto di sicurezza stradale fondamentale, dà anche
una risposta a quelle che sono le esigenze di dare alla città
capoluogo quello che è un degno ingresso nel contesto cittadino
proprio nella sede della strada statale.
Per arrivare infine al discorso dell'Università, abbiamo avuto
modo di parlarne, non solo in questa sede, anche in altre sedi
della necessità oltre agli aspetti prettamente edilizi, di
costruzione, di andare a vedere i contenuti culturali, quelle che
sono le esigenze della Nuova Università Valdostana, per arrivare
poi anche ad un ragionamento di contestualizzazione con il momento
economico con la realizzazione per lotti funzionali del progetto
della Nuova Università della Valle d'Aosta.
Particolare attenzione la Stella Alpina la vuole mettere in atto
per quanto riguarda il discorso della sicurezza, noi riteniamo che
il mondo della sicurezza, del soccorso debba essere valorizzato
proprio in virtù dell'attenzione e del sostegno che questi Enti
attuano quotidianamente nel territorio. Riteniamo che, per quanto
riguarda - mi ha anticipato il collega - il Corpo forestale della
Valle d'Aosta e il Corpo valdostano dei vigili del fuoco, dobbiamo
cercare di valorizzare il ruolo e l'attività e la situazione
ordinamentale affinché questi possano veramente prestare il proprio
servizio nella maniera più fluida e riconoscendo il loro valore nel
nostro territorio.
Detto questo, ultime poche considerazioni di carattere più
generale, che sono le seguenti: le istituzioni, noi amministratori
pubblici dobbiamo essere attenti a percepire le evoluzioni della
società, leggerne le esigenze e valutarne le necessità; al di là
dei confini tra maggioranza ed opposizione, sono sicuro che, con la
buona volontà, saremo in grado di trovare soluzioni capaci di dare
buone risposte. Da troppo tempo in Italia e anche in Valle d'Aosta
la cultura dei "no" preventivi ed ideologici ha impedito alla
politica di lavorare in sinergia per risolvere le problematiche dei
cittadini, il campanilismo politico ha troppe volte limitato
l'analisi serena e coerente delle esigenze dei cittadini valdostani
e quindi ha troppo spesso impedito l'attività del fare,
privilegiando quella del dire. Dobbiamo tutti insieme definire una
nuova identità della nostra Regione, che interpreti in maniera
forte le linee dettate dallo Statuto, definendo quei principi che
vogliamo affermare,
in primis
la sussidiarietà.
Vorrei fare un passaggio - mi perdonerete cari colleghi - nel
rispetto di tutti quelli che sono i Comuni della Valle d'Aosta, per
rimarcare e sottolineare il ruolo della città di Aosta, è
indispensabile lavorare per continuare nel percorso di
valorizzazione della città di Aosta quale punto di riferimento che
sempre più si pone come obiettivo di essere una città alpina e
turistica. Quale sarà la sfida del futuro in un contesto di crisi
economica? Dove reperire i fondi per sostenere il sistema Valle
d'Aosta? Nei prossimi cinque anni di legislatura e in quelli
successivi ci giochiamo una sfida nei confronti dell'Europa,
dovremo obbligatoriamente ritrovare un ruolo per la nostra Regione
al suo interno, rivendicando la difesa delle nostre specialità,
facendo capire che queste sono specificità e queste specificità
sono una ricchezza, ma non solo per il nostro popolo, ma per tutta
l'Europa.
Ultime considerazioni e concludo. La ringraziamo collega
Rollandin, per la disponibilità dimostrata nell'affrontare degli
argomenti a noi tra i più cari, fortemente voluti dal nostro
movimento ed inseriti ai primi punti del programma che la Stella
Alpina ha presentato nella tornata elettorale appena affrontata,
nello specifico: la ridefinizione delle deleghe e la
diversificazione della responsabilità delle partecipate incardinate
agli Assessorati di riferimento.
Per concludere, il gruppo della Stella Alpina vuole manifestare
al collega Rollandin assoluta trasparenza, il proprio impegno a
lavorare con dedizione affinché si possano raggiungere gli
obiettivi che, come maggioranza, ci siamo prefissi. Stella Alpina
vuole fare squadra con lealtà ed essere incisiva nel governo, ma
vuole avere un dialogo e un rapporto costruttivo non solo con il
partner di maggioranza, ma con tutto il Consiglio, quindi anche con
le forze di opposizione, soprattutto sui temi di interesse
generale, chiaramente sempre nel rispetto dei singoli ruoli. Stella
Alpina è consapevole del suo ruolo di responsabilità e centralità
in questo contesto politico-amministrativo e ne ha piena coscienza,
sapendo che lei per primo, collega Rollandin, si adopererà nel
rispetto reciproco per riconoscerci il giusto ruolo che in questa
coalizione ci compete. Per questo sin da oggi auguriamo a lei e
alla nostra Giunta di raggiungere i massimi successi facendo della
buona ed oculata amministrazione nell'interesse primario della
nostra comunità. Grazie.
Président
- Merci. Il y a d'autres requêtes
d'intervention? Pas d'autres? La parole au collègue Roscio.
Roscio (ALPE)
- Grazie Presidente. Buongiorno a
tutti.
Questo è il mio primo intervento che faccio in Consiglio
regionale e ovviamente, come il collega Borrello che ha appena
parlato, non nascondo una certa emozione. Sono alla prima mia
esperienza e mi trovo a constatare che non sono ancora avvezzo a
certe logiche e a certi schemi della politica, quindi cercherò di
fare del mio meglio. Sono stato, come voi ben saprete, il promotore
del referendum del 18 novembre e provengo da un mondo un po'
diverso rispetto a quello dei partiti, provengo dal mondo delle
associazioni, dove solitamente sono stato più abituato a trattare
questioni tecniche piuttosto che questioni politiche, e dove
argomenti di democrazia e di partecipazione sono alla base di ogni
nostra iniziativa.
È con questo atteggiamento da neofita che io do la mia
impressione: mi sembra che oggi in quest'aula siano mancati un po'
il confronto e la discussione. Sono felice di sentire il collega
Borrello che ha avuto questo intervento e anche questa sorta di
apertura sui temi trasversali, cosa che da anni ritengo che sia
importante, trovare dei punti di convergenza piuttosto che dei
punti di rottura tra le diverse forze; chissà che non si riesca a
trovare dei punti di lavoro per arrivare a certi risultati, sennò,
anziché fare delle discussioni, si fanno dei monologhi!
Ovviamente, per la mia storia passata e per la mia formazione,
io cercherei di parlare più di questioni strettamente ambientali.
Leggendo il programma che è stato presentato oggi da chi si candida
per fare il Presidente della Regione, ho letto che è intenzione di
questo futuro Governo di fare della Valle d'Aosta un modello di
governo del territorio, riconoscendo la specificità della montagna.
La montagna ha necessità di regole specifiche perché particolare è
la situazione climatica, orografica ed economica e, in particolare,
sulla questione dei rifiuti leggo che c'è la necessità di
"Definire la gestione dei rifiuti nel rispetto delle normative
in vigore e della volontà espressa dai valdostani con il referendum
propositivo regionale del 18 novembre 2012"
e, ancora:
"Investire nel riciclo e nella raccolta differenziata, con
particolare riguardo alla sua qualità, e nelle politiche per la
riduzione degli imballaggi, allo scopo di ridurre la quantità di
rifiuti prodotti. Ricercare, comunque, e attuare soluzioni
all'avanguardia per lo smaltimento nonché per contenere al minimo
la produzione di rifiuti, se necessario anche attraverso lo
strumento della legge regionale"..
.e ancora parole sulla
qualità dell'aria, sull'utilizzo delle risorse idriche,
sull'inquinamento, sull'architettura e il consumo del suolo, su
fonti energetiche rinnovabili. Ecco, questi sono tutti temi...e
anche le parole usate, a una prima lettura, appaiono condivisibili,
anche se in questo documento sono piuttosto vaghe.
Io mi chiedo se effettivamente alle parole seguiranno veramente
delle azioni, oppure se, come in passato, come è stato nella
passata legislatura, queste parole rimarranno solo sulla carta e
non troveranno dei riscontri pratici. Una particolare idea mia è
l'attenzione alla specificità della montagna, e la specificità
della montagna è stata argomento anche di documenti prodotti dalla
Commissione europea, che proprio sul tema della gestione dei
rifiuti diceva che, proprio in virtù di questa particolarità,
occorreva prendere delle decisioni che andavano in una certa
direzione, e invece sono state completamente ribaltate queste
decisioni, solo grazie all'espressione popolare si è riusciti a
ritornare su una certa rotta.
Ecco, io quindi chiedo che le cose che non sono state fatte
nella passata legislatura vengano fatte in questa, e in particolare
vorrei ricordare alcuni dati, proprio sulla gestione dei rifiuti,
perché attualmente la Valle d'Aosta si trova ad essere fanalino di
coda in Italia nella gestione dei rifiuti con un'altissima
produzione pro-capite che è leggermente scesa negli ultimi anni,
ma, in virtù della crisi economica, più che di azioni mirate per la
riduzione...e non vi è ancora il raggiungimento degli obiettivi
minimi di legge, perché quel 65 percento di raccolta differenziata
sono obiettivi minimi, non il traguardo a cui tendere, tant'è vero
che molte realtà, anche simili alla Valle d'Aosta, hanno
abbondantemente superato questi livelli. Non c'è ancora in Valle
d'Aosta e non si è ancora capito quali sono gli intendimenti sulla
frazione organica, cioè se vi è l'intenzione di raccoglierla in
maniera organizzata, di gestire questa frazione in maniera
organizzata, visti tutti i problemi che ne conseguono. Non c'è
ancora un sistema di riconoscimento dell'utenza che è quello che
porta alla responsabilizzazione dei cittadini e neanche sulle
modalità di conferimento. L'impiantistica regionale attuale è
ancora basata su quello che tutte le norme definiscono come il
peggior sistema di smaltimento dei rifiuti, cioè la discarica, e la
cosa è aggravata dal fatto che è una discarica in via di
esaurimento che prefigura un'ipotesi, anche se lontana, di
emergenza gestionale dei rifiuti in Valle d'Aosta.
Vi è stato, negli anni, uno sviluppo disordinato e una mancanza
di coordinamento sulle modalità di raccolta, per cui tutti i
sotto-ambiti hanno avviato iniziative proprie senza che ci fosse un
coordinamento superiore. Poi bisogna ricordare che in passato,
nella scorsa legislatura, proprio per risolvere questo problema e
per ridefinire gli indirizzi di gestione dei rifiuti era stata
istituita una Commissione speciale, una Commissione speciale a cui
ho avuto l'onore di fare parte, allora, come membro esterno e che
purtroppo, nonostante i proclami, la vecchia maggioranza ha scelto,
in maniera consapevole, di affossare, nel senso che a una settimana
dalla chiusura dei lavori, quando era presente un documento che
poteva essere emendato, poteva essere modificato, la maggioranza ha
deciso che non avrebbe votato quel documento, rinviando tutto a
data da destinarsi, quando in realtà non c'è più tempo da perdere,
anzi, è già stato perso troppo tempo su questa questione, e ogni
istante che si perde ci fa andare verso l'emergenza! La scelta di
perdere tempo è una scelta, a mio avviso, non responsabile, una
scelta che bisogna negare, bisogna cercare di fare subito qualcosa,
e non tanto riguardo allo smaltimento finale dei rifiuti che,
ripeto, è una questione secondaria; la questione che ha prioritaria
importanza in questo momento è la questione gestionale, perché una
volta che noi faremo una gestione d'eccellenza dei rifiuti,
portando la Valle d'Aosta a diventare un modello di sviluppo e di
gestione dei rifiuti, rispettando la gerarchia europea, che è
quella famosa della prevenzione, del riciclaggio, solo in questo
modo si potrà avere una quantità di rifiuti molto modesta da
avviare a smaltimento con conseguenze impiantistiche molto meno
pesanti rispetto a quello che era stato ipotizzato allora.
Le azioni che bisognerebbe intraprendere sono, fin da subito,
quelle di definire un piano regionale di prevenzione dei rifiuti,
che attualmente manca, ma erano stati presi impegni precisi per la
sua definizione entro dicembre di quest'anno. In second'ordine
bisognerebbe sviluppare un piano complessivo di gestione dei
rifiuti che doveva già essere rivisto nel 2008 e di nuovo nel 2013,
ma ancora oggi si basa sul vecchio piano di gestione dei rifiuti
del 2003, quindi stiamo parlando di 10 anni in cui praticamente il
piano di gestione dei rifiuti non ha avuto nessun aggiornamento
nonostante le normative, nonostante le evoluzioni tecnologiche
vadano ben più in fretta che lo strumento normativo; in più c'è la
fondamentale questione della gestione della frazione organica che
deve essere risolta nel più breve tempo possibile. Bisogna anche
intraprendere un'iniziativa di omogeneità del trattamento nei
sotto-ambiti regionali, fino ad arrivare ad una progressiva
dismissione del conferimento in discarica. E apprendo, diciamo con
felicità, che finalmente c'è l'espressa volontà di rispettare la
volontà popolare espressa nel referendum, cosa che fino a questo
momento non era stata mai espressa in maniera così chiara, anche
perché mi viene alla mente quello che il Governo precedente aveva
fatto, soprattutto la richiesta all'allora Ministro dell'ambiente
Clini, per cercare di impedire lo svolgimento del referendum...ma
addirittura poi il fatto che il Governo passato non si è fatto
garante di questa legge che ormai è una legge regionale che
andrebbe rispettata di fronte, per esempio, ai ricorsi che sono
stati presentati alla Corte costituzionale. E finisco qui sui
rifiuti.
Ho sentito parlare anche di utilizzo delle risorse idriche...io
credo che la produzione di energia elettrica con l'acqua - se viene
fatto nel rispetto delle norme e con l'ottica della tutela del
territorio - è una delle modalità migliori per poter produrre
energia elettrica, però non ho sentito quello che avrei voluto
sentire, cioè il criterio di base su cui bisogna fare la produzione
di energia elettrica, e cioè che è il coinvolgimento delle
popolazioni locali e le ricadute economiche che devono essere
prioritariamente sulle popolazioni che sono interessate e solo in
seconda battuta sui privati. Sull'inquinamento e sull'aria non ho
avuto modo di capire quali sono le azioni pratiche che si intendono
intraprendere, pur ovviamente condividendo l'idea che occorre
lavorare nella direzione di ridurre l'inquinamento in senso
lato.
Avrei voluto sentire qualcosa in più sul ruolo che dovrebbero
avere gli organi che sono preposti al monitoraggio
dell'inquinamento ambientale e anche al controllo dell'inquinamento
ambientale. Avrei voluto sentire qualcosa sulla mobilità
sostenibile più che sulle piste ciclabili e, magari, un impegno
preciso a una legge regionale che ci portasse all'avanguardia sulla
mobilità sostenibile, sia intesa come mobilità grande traffico, ma
anche sulla mobilità più dolce, che potrebbe essere interessante
per il turismo. Sull'architettura e il consumo del suolo, anche
qui, pur condividendo il titolo, mi mancano elementi per poter
capire quali saranno le iniziative di tutela del consumo del suolo
e anche sulle fonti energetiche rinnovabili, nel senso che l'ottica
deve essere quella di prioritariamente non pensare solo ad una
maggior produzione dell'energia elettrica, anche se proviene dalle
fonti rinnovabili, ma anche quella di avere una costante
salvaguardia del territorio, e anche un occhio al dimensionamento
degli impianti, nel senso che sono più accettabili impianti di
piccola taglia che non grandi impianti volti a fare profitti.
Ecco, nel programma una delle prime cose che viene posta è la
questione della continuità, e questo, rispetto alle cose che ho
detto finora, mi sembra leggermente in contrasto, nel senso che la
continuità è qualcosa che è stata...che proviene dal passato, e in
passato proclami anche condivisibili non hanno avuto una
realizzazione pratica, quindi io qui mi auspicherei piuttosto una
soluzione di continuità, piuttosto che la continuità, alla quale
devono essere sostituiti programmi precisi, impegni e garanzie,
effettive.
Sul numero degli Assessorati faccio una piccola citazione,
perché qualcun altro dopo di me dirà molto meglio, ma mi viene da
pensare che mentre in campagna elettorale era stato detto che si
sarebbe ridotto il numero degli Assessorati, facendo attenzione
però a mantenere i servizi...cosa auspicabile, perché ad esempio la
questione dell'Assessorato all'ambiente è una questione che non è
tanto importante che venga mantenuto l'Assessorato in sé, quanto
piuttosto che i servizi vengano potenziati e resi
importanti...quindi io vi chiedo se questa idea di mantenere
l'Assessorato faccia più parte di logiche spartitorie piuttosto che
di logiche di coordinamento superiore...ma quello che succederà ci
darà la risposta nel futuro!
E alla fine vorrei fare solo due considerazioni di carattere
generale che poi qualcun altro riprenderà anche in maniera
migliore. Ecco, io mi chiedo se chi si sta proponendo per guidare
la Regione nei prossimi anni e ha già avuto la possibilità negli
anni passati di poter fare queste cose...mi chiedo: ma siccome già
in passato queste cose erano state dette e non sono state fatte,
quale garanzia abbiamo, adesso, che verranno fatte in questa
legislatura? E citerei un piccolo detto che viene utilizzato negli
Stati Uniti, dove le questioni morali sono molto importanti, in cui
si dice:
"non bisogna solo essere onesti, bisogna anche apparire
onesti";
su questa cosa, ovviamente, sull'onestà, nessuno mette
dubbio, però bisogna anche che la gente che sta al di fuori di
quest'aula percepisca tutte le persone che sono in quest'aula come
non solo oneste, ma anche veramente che agiscano da persone oneste,
che vadano nella direzione del bene comune. Ecco, io mi augurerei
questo per la prossima legislatura. Grazie.
Presidente
- Ci sono altre richieste di intervento? La
parola al collega Grosjean.
Grosjean (UVP)
- Merci Présidente. Bonjour à tous. Je
prends la parole pour la première fois dans cette Assemblée et pour
moi c'est vraiment une grande émotion. Mon engagement a toujours
été dans le monde agricole et c'est pour cette raison que j'ai
voulu essayer d'être parmi vous, parce-que le monde agricole a
vraiment besoin d'une profonde réflexion et d'un changement dans
tout le système.
E su questo vorrei veramente porre alcune riflessioni: credo che
sia chiaro a tutti che senza l'agricoltura la specie umana, cioè
noi, non potremmo sopravvivere, ma è altrettanto vero che poco
interessa...basta vedere come i più bei terreni agricoli vengono
devastati per l'edificazione, senza rispetto per le servitù e per
le esigenze di chi continua a vivere di agricoltura. Ricordiamoci
tutti che un terreno agricolo crea reddito - parliamo in un periodo
di crisi - anche se poco, ma tutti gli anni...il settore agricolo è
molto complesso nel suo modo di essere, bisogna saper coltivare,
trasformare i propri prodotti, allevare animali, ottenere dei
prodotti e saper anche commercializzare, saper anche vendere,
quindi un sistema molto complesso.
Signor Presidente, io ho visto con attenzione il suo programma;
come dico, è la prima volta, quindi ho poca esperienza, ma non ho
visto niente di particolarmente nuovo. Lei parla di agricoltura in
sei punti che voglio velocemente ricordare, parla di piano di
sviluppo rurale, di finire il piano 2004-2013 per poi andare avanti
col prossimo piano di sviluppo...sono normative europee che,
secondo me, vanno viste in modo un po' diverso. Il PSR dovrebbe
essere uno strumento visto come un progetto di sviluppo e di
programmazione, non solo come un finanziamento al settore agricolo.
Tutta la gestione, compresi i controlli, dovrebbe essere
regionalizzata tramite AREA che dovrebbe diventare autonoma e non
semplicemente un passacarte per AGEA. Abbiamo una situazione noi
molto particolare, le nostre non sono aziende di centinaia di
ettari come possono essere in pianura, abbiamo un frazionamento dei
terreni molto importante, abbiamo una situazione orografica molto
diversa, e quindi la gestione di queste cose potrebbe essere fatta
in modo molto più locale. Faccio solo un esempio: i contratti di
affitto; io gestisco anche un alpeggio e come tanti altri parliamo
di 50, di 60, 70 contratti di affitto per appezzamenti di terreno a
volte di qualche migliaia di metri, ma ogni contratto di affitto
sono ore di lavoro, perché bisogna andare a individuare il
proprietario che poi magari è all'estero, che poi magari non esiste
neanche più, e poi magari sono terreni indivisi, dobbiamo
giustificare il perché utilizziamo questi terreni, con tutta una
serie di problematiche.
Al 2° punto, ahimè, il riordino fondiario...fosse finito il
primo dal punto di vista catastale! Qui continuiamo a
mettere...benissimo, per carità, certi lavori agricoli fatti, certe
sistemazioni sicuramente danno un grande lustro, è bello vedere dei
terreni sistemati, io non sono sicuramente contrario, anzi, ma dal
punto di vista catastale poi l'agricoltore si trova a non poter
neanche denunciare quei terreni perché quei terreni non sono più
quelli che coltiva, la situazione catastale è completamente
variata. Abbiamo dei giovani agricoltori che rischiano di dover
rendere i contributi perché non corrispondono alle particelle con
la nuova situazione, queste sono situazioni drammatiche, che forse
bisogna incominciare a rivedere un attimino con calma e trovare una
soluzione per queste cose!
Sostenere il settore zootecnico...eh, qui, il punto 3 è
drammatico, abbiamo il settore zootecnico da una parte, ma il
settore zootecnico in questo momento sta producendo un formaggio
che dovrebbe essere uno degli emblemi della Valle d'Aosta...provate
ad andare a vedere in qualsiasi supermercato è quello che costa
meno! E abbiamo gente che si alza alle 4 di mattina, se non alle 3,
a mungere, a caseificare due volte al giorno, problemi di
magazzino, problemi di stagionatura, e all'agricoltore 6 euro e
qualcosa al chilo! Queste sono situazioni che non possono essere
ancora rimandate, quindi sicuramente qui c'è molto da fare, e io
credo che sia completamente fallito il sistema, diciamo, normativo
su quelle che sono le regole di produzione, probabilmente serve di
più assistenza tecnica. Chi ha tutto questo lavoro da fare sovente
non ha il tempo di aggiornarsi e di rimanere al corrente di tutto
ciò che c'è da fare, lo riempiamo di normative, deve mettere le
piastrelle su negli alpeggi, deve mettere i rubinetti da aprire col
gomito o chiudere col ginocchio, altrimenti non può più fare la
fontina e nessuno gli dice come deve effettivamente gestire il
latte! Poi abbiamo problemi e ci troviamo, e sembra che alla fine
la colpa sia degli agricoltori, su questo io non sono assolutamente
d'accordo, quindi credo che qui bisogna non solo parlare di
pubblicità del prodotto, ma bisogna rivedere completamente tutto il
sistema. Non entro in merito sul discorso della fontina di alpeggio
perché penso che sia più un problema commerciale legato a chi
veramente gestisce la produzione, è chiaro che dovrebbe essere il
nostro fiore all'occhiello.
Parliamo di viticoltura, e qui arriviamo al chilometro zero...mi
sta bene, il vino è uno di quegli elementi...sul discorso OGM, per
carità, sono d'accordo, ma credo che il vino sia anche un elemento
che forse ha caratterizzato un po' e sta dando sicuramente una
grande visibilità alla nostra regione, quindi d'accordo al
chilometro zero, ma continuiamo pure a mandarlo anche all'estero
che sicuramente fa fare una bella figura alla nostra regione e
probabilmente crea curiosità e entusiasmo al punto che
l'enogastronomia si sta dimostrando sempre più un'attività
importante.
E poi, come diceva già anche Nogara, la semplificazione delle
procedure burocratiche: ne ho sentito parlare da quando da
ragazzino ho incominciato a lavorare, e tutte le volte che c'era
una campagna elettorale, quindi credo che sia un cavallo di
battaglia che dobbiamo mantenere, altrimenti sarà un problema.
Chiaro, con la tecnologia, con l'informatica dover tutte le volte
che si presenta una domanda in Regione fare la fotocopia della
carta d'identità, la fotocopia di tutto quello che abbiamo intorno,
mi sembra che potrebbe essere risolto in modo molto più facile!
Parliamo di attività complementari: sicuramente una grande
opportunità, ma se i nostri giovani agricoltori devono perdere
tutta una serie di giornate di lavoro e correre dietro alla carta,
quindi la burocrazia, per piazzare una serra...una serra, dove si
fanno dei pomodori e l'insalata...siamo arrivati al punto che in
Valle d'Aosta ci vuole la concessione edilizia! Credo che solo qui
esiste questa situazione, quindi anche qui bisognerà andare ad
approfondire su questi intoppi. Non ho visto niente purtroppo sulle
problematiche, le ultime che stanno venendo fuori tipo l'affitto
delle strutture agricole; abbiamo le nostre cooperative viticole,
frutticole, zootecniche, cioè lattiero-casearie, che si trovano di
fronte a un grosso dilemma: probabilmente dovranno, dopo anni,
pagare degli affitti spropositati e sicuramente questo servirà a
mettere ulteriormente in crisi tutto il settore.
Quindi, per finire, io credo che ci voglia una vera
programmazione, qualcuno ha già parlato di programmi in tutti i
settori. Non possiamo come in una qualsiasi azienda non avere un
programma, perché se non ci poniamo degli obiettivi a medio e forse
a lungo termine sicuramente non li raggiungeremo. Grazie.
Président
- Merci. La parole à la Conseillère Certan.
Certan (ALPE)
- Merci Madame la Présidente. Bon
après-midi à tous. Chers collègues Conseillers, Monsieur le
candidat Président, je vous avoue que je prends la parole
aujourd'hui non pas sans émotion, avec quelque peu de tracas, et
surtout avec un fort sens de responsabilité. Les évènements, dont
les effets se sont produits dans cette dernière année ont
profondément changé non seulement l'histoire politique valdôtaine,
mais l'avenir même de notre communauté.
Je pense qu'en tant que représentante des citoyens dans cette
assise nous ne pouvons pas faire semblant de rien en disant que
tout va bien, en continuant une certaine route et un certain
parcours, équipés plus au moins des mêmes méthodes et des mêmes
objectifs sans tenir en considération le fait que les citoyens, les
jeunes surtout, nous demandent d'autres engagements et d'autres
objectifs, et que les défis que nous sommes en train de rencontrer
ne sont pas de simple routine, ni à aborder avec arrogance,
superficialité ou en négligeant les suggestions des collègues qui
parlent ou, pire encore, en solitude avec des hommes
fidati
forts de l'expérience et de grande praticité manipulatrice.
Le départ de cette XIV
e
législature est là pour
souligner le fait que les choix des valdôtains dans ces dernières
élections...et je mets ensemble non pas par hasard, ni avec l'envie
de retourner dans le passé, je mets ensemble non seulement les
élections régionales qui nous concernent aujourd'hui directement,
mais je remets en jeu en ce moment d'autres importants passages où
les citoyens se sont exprimés, moments dont déjà d'autres collègues
ont parlé et qu'ils ont clairement donné des signaux
inéquivocables, tel que le référendum et les élections politiques.
Je disais, les faits sont là pour nous indiquer que le dicton
"tout va bien Madame la Marquise"
ne peut pas être employé
dans cette salle, surtout dans ce moment social et dans ce contexte
social et économique très difficile.
Si d'un côté je comprends votre position et votre tentative de
nous dire que notre Vallée a résisté et a bien réagi, en effet dans
quelque secteur et dans quelque domaine je peux les partager;
toutefois malgré la crise, la grave crise économique, nous sommes
ici, aujourd'hui, à vous demander de ne pas faire croire aux
valdôtains que le film que vous nous présentez, vous avez décidé et
établi, est beau, nouveau, et qu'on sortira vite de cette
situation. Cette attitude n'est plus supportée par les valdôtains
et les signaux qui nous ont donnés ne justifient pas la façon de
gérer la Vallée d'Aoste dans ces dernières années, au contraire! Au
referendum du 18 novembre avant tout - dont il n'est pas le cas que
j'en souligne le résultat - la majorité régionale qui avait fait
orecchie da mercanti
a été lourdement battue et délégitimée,
aspect qui expressément a été ignoré et méprisé au lieu d'être pris
en considération.
Monsieur le Président Rollandin, vous étiez déjà vous le
Président du Gouvernement et vous avez banalisé ce grand mouvement
de citoyens, pas seulement pendant la campagne référendaire, mais
encore et surtout après. Si d'un côté pouvait être légitime que
vous souteniez votre projet, absurde, inutile et dangereux pour
nous, avant le 18 novembre mais après... vous auriez dû être le
garant pour tous, les valdôtains. J'estime que sur ça le collègue
Roscio a déjà bien précisé tous les détails et les aspects, vous ne
l'avez pas fait, et si vous considérez bien vous l'avez fait
"payer" lourdement à certains de vos soldats et soldatesses
obéissants. Pas grave ça! Mais la chose grave est que vous n'avez
pas fait avancer ce que les valdôtains ont choisi. Vous avez tout
renvoyé à cette législature, qui peut-être démarrera aujourd'hui,
mais vous n'avez rien fait pendant huit mois dans lesquels, au lieu
de vous moquer de nous...pas grave ça non plus...nous savons que la
dialectique et le débat politique sont pluriels, comme nous l'a
rappelé Madame la Présidente aujourd'hui, mais vous auriez pu
donner des réponses concrètes, claires au citoyens, sans se moquer
surtout de la communauté valdôtaine en essayant de changer les
cartes sur la table et en déchargeant la responsabilité sur nous
que nous avions soutenu le referendum!
J'ai apprécié les mots et l'intervention du collègue Borrello,
quand il a dit qu'il retient opportun de prendre en considération
ce que le referendum a établi. Aux élections politiques aussi il y
a eu un signal inéquivocable: la coalition, notre coalition comme
vous la trouvez aujourd'hui aurait déjà fortement gagné, seulement
le fait que nous n'étions pas unis vous a fait avoir les
parlementaires, les deux parlementaires. Faute à nous, j'en ai été
désolée, mais les valdôtains ont été très clairs et leur signal
haut et clair, dès alors, nous a adressés et je crois que nous ne
tomberons plus dans ce piège.
Pour ce qui est des élections régionales la votre est une
interprétation exclusivement
perronienne
je
dirais...
perronniste
, vous préférez? Oui...que les
valdôtains, même si avec un petit
score
, nous ont confié
d'être...vous avez dit:
"nous ont confié d'être nous à nous
occuper encore de l'administration de cette Région".
Je ne
partage pas cette interprétation du lundi matin, banale et
superficielle, du collègue Perron, car il sait très bien que en
raison de 229 voix ils ont eu les 18 sièges de la majorité; ce que
nous voudrions et nous vous demandons c'est que tout le Conseil
régional aille s'occuper de l'administration de notre Région.
Sûrement l'argument de la loi électorale - je l'insère ici - avec
toutes ses technicités n'est pas une garantie et surtout elle ne
l'est pas si elle favorise la continuité, donc je crois important
souligner que la réforme électorale n'est pas seulement nécessaire,
mais elle est urgente, très urgente.
Dans votre programme de gouvernement, Monsieur le candidat
Rollandin, vous changez les
cavalli di battaglia
, les
chevaliers surtout, quelque chevalier à propos...pas de chevalières
dans cette Junte, que vous avez confirmé être toute masculine mais
nous ne trouvons rien de trop clair, vous nous informez que vous
pensez
"operare in piena continuità con quanto fatto nel corso
della XIII legislatura, tenendo comunque conto delle nuove sfide e
delle conseguenze della crisi in atto".
Bon, je ne sais pas
s'il s'agit d'une coquille le "comunque", ou si c'est une faute de
l'imprimerie cette fois aussi, mais le terme "comunque" dans les
avant-propos indique que prioritairement vous continuez à faire
comme toujours et peut-être, si cela vous viendra commode, vous
vous adapterez aux nouveaux défis qui se présenteront...mais les
citoyens les nouveaux défis les rencontrent tous les jours! Cette
aptitude de la
téta bassa
(traduzione letterale dal patois:
"testa bassa"), me tracasse un quelque petit peu. Continuer à
persévérer dans la direction que toujours plus de valdôtains
critiquent et mal supportent n'est pas un bon début, et j'aimerais
bien que vous nous éclaircissiez que ne sera pas ainsi. Je
m'attendais dans mon ingénuité et naïveté de cadette dans le
Conseil régional, après avoir été diligente, lu tout votre
programme précédent de 2008 et j'y trouvé plus au moins les mêmes
choses, je m'attendais - je disais - aujourd'hui un peu plus de
signaux concrets qui arrivaient de votre part, surtout parce-que
dans vos groupes aussi il y a de nouvelles énergies, que je me
souhaite n'accepterons pas le rôle exclusif de soldats obéissants,
mais ils sauront partager avec tous les Conseillers les projets. Il
serait fort nécessaire comprendre que les temps sont mûrs pour un
grand changement. C'est une période épocale de l'histoire où
s'ouvrent de portes nouvelles et d'autres se ferment
définitivement. C'est la fin d'un cycle, on ne peut plus faire
semblant de changer en continuant à faire les mêmes choses, "il
faut changer le style de vie des citoyens", on dit souvent, mais
avant tout je crois que il faut changer aussi le style
d'administrer, c'est l'histoire que nous l'apprend, et les vrais
hommes politiques devraient flairer la nouveauté! Quand un cycle se
termine et il est temps de changer et/ou de partager le changement
avec quelqu'un, en ouvrant la confrontation et le partage. Je
reviens au programme.
Capisco che il programma è un programma e gli obiettivi si
lasciano scrivere. L'essere concreti, a mio avviso, significa
innanzitutto dire quello che si fa e fare quello che si dice. Leggo
ad esempio:
"difendere e valorizzare il nostro particolarismo
linguistico e culturale, che sono alla base della nostra
specificità politica"
...beh, mi aspettavo di ricevere anche
le programme du gouvernement
...vedendo difeso in questo modo
il nostro particolarismo linguistico e culturale. Ci sono dei
segnali inequivocabili che non passano attraverso le parole, ma
attraverso le azioni, piccole, semplici, a volte istintive, che
danno oppure non confermano la credibilità di quello che diciamo;
ma questo, mi rendo conto, non è che un dettaglio, entro in
questioni più politiche. Qualcuno l'ha anticipato: su tutti i
vostri programmi di Union Valdôtaine e Stella Alpina avete promesso
ai valdostani e paventato la riduzione degli Assessorati, riduzione
dei costi della politica...anche noi l'abbiamo fatto, e l'abbiamo
apprezzato che non fossimo gli unici! Qualcuno di voi ha pure
scritto dei comunicati stampa recenti, mi parevano chiare queste
intenzioni! Poi proponete oggi 8 Assessorati, come prima! Diteci
piuttosto chiaramente che se foste riusciti a sistemare o
nell'eventualità che si riuscisse a sistemare tutti, avreste
ridotto, invece si prospettano gli 8 Assessorati per spartizione di
poltrone e non perché ALPE con alcuni movimenti della minoranza ha
indicato importante mantenere l'Assessorato all'ambiente!
Presidente Rollandin, sappiamo bene, so bene cosa abbiamo proposto:
6 Assessori suddivisi in modo diverso dando importanza e valore al
territorio e ambiente da confermare, non 8 Assessorati con
l'ambiente! Quale credibilità si può ancora avere con un
atteggiamento del genere ad inizio legislatura? Non credo e spero,
mi auguro, che non si faccia questo con l'illusione che i cittadini
non seguano, non abbiano letto i programmi o non si ricordino.
Sull'Autonomia ci sono degli aspetti che si possono condividere,
è una parola chiave continuamente citata, da tutti, che
condividiamo essere molto importante e che andrebbe trattata,
sostenuta e mantenuta da tutti i valdostani, perché la nostra
Autonomia ha un senso, lo ha sempre avuto, in virtù di aspetti
storici, culturali, geografici, ma, come tutti gli aspetti che ci
vengono tramandati, non li abbiamo per sempre, a prescindere, e
soprattutto non ci sono garantiti se non sapremo valorizzarli. Non
li avremo solo per questione di equilibri finanziari o statutari,
non li avremo se rinunciamo a mantenerli nel nostro agire etico,
legale, di tutti i giorni, se preferiamo l'opportunismo immediato,
non li avremo più se rinunceremo noi, valdostani, a metterli alla
base del nostro agire quotidiano e delle nostre azioni di tutti i
giorni, con
lo bon ézèmplo
(traduzione letterale dal patois:
"il buon esempio"), quello che ci tramandavano i nostri anziani. Mi
chiedo ad esempio...ma spero che sia solo una questione linguistica
che non ho potuto approfondire...mi chiedo come si possa parlare di
Autonomia della nostra regione e poi parlare di macroregione! Spero
che questo termine sia solo funzionale oggi, in questo momento, e
duri poco, che sia funzionale agli equilibri della maggioranza e
che si parli, d'ora in poi, di dialogo fra regioni alpine che
mantengono la loro natura e che non finiscono in nessun calderone o
in alcun altro calderone di macroregioni!
Vorrei soffermarmi anche sulla nuova Università della Valle
d'Aosta. Per ora sappiamo poco del contenitore, qualcosa del suo
amministratore e niente del contenuto, dei programmi, degli
indirizzi che avrà. Mi chiedo: come faccio, come facciamo a creare
un'università all'avanguardia se facciamo una struttura e non
sappiamo ancora cosa ci mettiamo dentro? Mi è piaciuto vedere
qualche parolina
par-ci, par-là
presa dal nostro programma
di coalizione, del nostro programma di ALPE; mi auspico che il suo
sviluppo di progetti didattici incentrati sulla montagna, che è
citato, diventi istituzione di corsi di studio incentrati sulla
montagna, altrimenti che senso avrebbe investire tante risorse per
chiudersi, per richiudersi in sé stessi e non permettere, invece,
un'apertura?
Mi soffermo poi e chiedo di prendere in considerazione anche il
fatto di dare maggiore attenzione anche alla scuola; la scuola
valdostana, è vero, rispetto al resto del territorio nazionale è
una privilegiata. Le nostre prerogative, però, autonome, proprio
perché hanno un senso possono e devono intervenire anche sui
programmi scolastici, sull'offerta didattica, sulla formazione
degli insegnanti. Ho visto qualche passaggio sulla formazione e
vorrei comunque risottolineare e approfondire questo aspetto,
perché in questi anni le risorse per la formazione, anche degli
insegnanti, si sono sempre più assottigliate, e soprattutto mancano
spesso le risorse umane per sostituire chi fa formazione. Se è vero
che gli insegnanti hanno il diritto di fare formazione, quando lo
ritengono, è vero che poi praticamente è quasi impossibile che lo
facciano, perché noi non abbiamo...gli insegnanti non hanno
pratiche da spostare, che possono espletare in orari anche diversi,
ma hanno la responsabilità di tanti ragazzi, bambini che crescono,
che non possono essere lasciati a se stessi. É un aspetto molto
importante, l'attività dell'insegnante e la formazione non si può
fare se non si è sostituiti adeguatamente.
Infine, pongo l'accento su un aspetto e un concetto che non
abbiamo approfondito, (abbiamo dato una lettura veloce), ma che mi
pare non abbiamo più trovato, e ciò mi rincuora un po': dal suo
programma è sparita la parola "grandi opere". Spero che questo non
sia solo per scaramanzia, ma che questo sia stato un primo passo
per prendere le distanze dall'atteggiamento berlusconiano della
grandeur
e che sia un primo passo anche per operare secondo
principi - sto leggendo un punto del programma -
"che sono alla
base della loro identità politica, così come dell'identità
valdostana e dei sistemi realmente federalisti, tra cui:
l'autonomia, la partecipazione, il confronto, la solidarietà, la
sussidiarietà, la coesione, l'onestà, la sobrietà, la
responsabilità"
e - aggiungo io - la legalità e la coerenza,
aspetti che tratteremo, che avremmo voluto trattare anche
nell'ordine del giorno che avevamo presentato questa mattina,
principi che condividiamo essere importantissimi e inderogabili per
la Valle d'Aosta, e che, se verranno portati avanti con coerenza,
potranno probabilmente avere anche la nostra collaborazione. Ma
ripeto: siamo attenti da diversi anni e non credo che sia il
momento di far finta di dire alcune cose e poi farne altre.
Grazie.
Président
- Merci. Il y a des requêtes? La parole au
Conseiller Guichardaz.
Guichardaz (PD-SIN.VDA)
- Grazie Presidente. Egregi
colleghi Consiglieri, Onorevole Deputato, anch'io sono un novizio
dentro questa sala, e quindi colgo l'occasione per ringraziare
tutti i cittadini valdostani che hanno riposto la loro fiducia nel
nostro progetto politico; è per me un onore rappresentarli in
questo consesso e mi ripropongo, in questa legislatura, di
rappresentare tutti i cittadini valdostani, anche coloro che non
hanno votato la nostra lista e la nostra coalizione.
Vengo al tema, la questione per cui oggi interveniamo, cioè
l'elezione del Presidente della Giunta e degli Assessori. Era tutto
previsto: dopo l'elezione del Presidente del Consiglio,
permettetemi di dire non propriamente indolore per la maggioranza,
non è mancata l'inattesa riproposizione della candidatura del
Consigliere Rollandin, e lo svelamento degli Assessorati come da
indiscrezioni giornalistiche. Vi è una corrispondenza esatta
riguardo a ciò che era stato anticipato; nessuna sorpresa, dunque,
né sul nome del candidato Presidente, né sui nomi dei candidati
Assessori. Anche qui, narrano i media di un percorso irto di
ostacoli, pieno di trabocchetti, della difficoltà da parte della
maggioranza di far combaciare caselle, poltrone, poltroncine...mal
di pancia neanche tanto velati, visto il risultato - per nulla
atteso - della prima elezione del Presidente del Consiglio, che ha
attestato una situazione di equilibrio molto precario dentro la
maggioranza.
Da novizio dei meccanismi politici, diciamo pure da cittadino,
capitato inaspettatamente (per quanto mi riguarda) in questo luogo,
questo luogo delle grandi strategie, sono rimasto un po' stranito
per come sono andate le cose fino ad ora, lo devo dire
sinceramente! Visti i numeri della maggioranza e i non pochi
contrasti al suo interno, mi sarei aspettato una condivisione con
le forze di opposizione, almeno sui programmi o, quanto meno, il
tentativo di rendere meno ripida la partenza di questa legislatura,
magari accettando di assumere un impegno sui temi rilanciati dai
nostri Capigruppo, trasparenza e riduzione dei costi della
politica,
in primis
. Invece i 18 della maggioranza, anzi
direi a questo punto i 16 più 2 della maggioranza, visto l'esito
dell'elezione di questa mattina, si sono intestarditi a fare da
soli, dopo aver raccontato alla gente che noi eravamo degli
irresponsabili, quelli che volevano tardare l'avvio della
"meravigliosa macchina amministrativa" di cui l'Union e Stella
Alpina sono e rimarranno - non si sa per quanto tempo - indiscussi
protagonisti.
Altro motivo di stupore da parte mia è stato il modo con cui la
Presidenza ha...non saprei dire se rinviato o liquidato l'ordine
del giorno, perché non so se ci sarà modo di ridiscuterlo (il
nostro ordine del giorno). Non sono avvezzo ai meccanismi
regolamentari, ma penso che la situazione e la delicatezza del
momento, e soprattutto degli argomenti contenuti nell'ordine del
giorno, avrebbero richiesto maggiore considerazione da parte della
Presidenza, e, aggiungo, anche da parte di alcuni Consiglieri che
sembrava avessero abbastanza fretta di bruciare le tappe. E forse
un maggior rispetto, qui lo dico, perché mi sembra giusto dirlo,
anche umano, nei confronti del proponente. Impedire di fatto al
Consigliere Bertin di spiegare al Consiglio e quindi ai cittadini
le ragioni e il contenuto del nostro ordine del giorno non fa
intravvedere nulla di buono, soprattutto non lascia spazio
all'auspicabile e auspicato, da parte di tutti, cambiamento di
stile e di approccio nell'azione politica di questa maggioranza;
stile e approccio ancora più "irritante" - se mi si consente il
termine - da parte del candidato Presidente della Giunta, che
sembrava leggesse la lista della spesa e non il programma della
legislatura; forse la legislatura più complessa degli ultimi
decenni, la più difficile, sia da un punto di vista economico,
viste le premesse, e - non dimentichiamolo - anche il risicatissimo
scarto numerico tra le due compagini.
Ho imparato che il Consiglio regionale è il massimo organo
istituzionale della nostra Regione, il luogo simbolo dell'azione
delle decisioni politiche; invece oggi ho avuto modo di assistere
ad una recita piuttosto confusa di punti e paragrafi, letti con la
fretta tipica di chi deve disbrigare una pratica anche abbastanza
fastidiosa. Ho faticato ad intercettare all'interno del programma
di legislatura - se così si possono definire le 14 paginette che ci
sono state consegnate alla fine della seduta di questa mattina -
addirittura i titoli, figuriamoci il filo conduttore del programma!
Tante belle parole, in apparenza, che nascondono però una concreta
volontà di non affrontare in questa sede gli argomenti più
importanti e strategici per gli anni a venire, e più avanti
cercherò di declinare meglio questa mia affermazione, con
particolare riferimento ai temi della sanità.
Dicevo che mi ha lasciato piuttosto perplesso il modo con cui è
stato trattato il nostro ordine del giorno. Come già detto e
accennato, il problema della presenza ormai esplicita di
organizzazioni mafiose nella nostra regione non va assolutamente
sottovalutato. Va bene il riferimento da parte del candidato
Presidente ad una maggiore attenzione ai fenomeni criminali, ma
secondo noi non si può ridurre tutto ad una semplice osservazione,
alla constatazione di situazioni avvenute e esistenti, al
"monitoraggio del fenomeno mafioso", come è stato scritto nel
programma di legislatura. La politica, anzi i politici,
rappresentano i cittadini, anche quelli che non li hanno eletti o
che hanno manifestato il loro disappunto attraverso l'astensione o
altre espressioni di voto alternative, e quindi i politici e la
politica si devono porre ad un livello etico e comportamentale
"alto", non vi devono essere dubbi sulla moralità delle nostre
istituzioni! Com'è possibile - questo lo chiedo a tutti - non
sentire la necessità che venga intrapresa una discussione
preliminare sull'opportunità di essere governati da persone
incensurate? Com'è possibile liquidare - perché tale mi è sembrato
lo stop alla discussione dell'ordine del giorno - un tema
importante come quello delle infiltrazioni della malavita nella
politica e negli appalti pubblici? Come possono i cittadini, anche
quelli che hanno votato la maggioranza - attenzione, perché il
voto, l'investitura popolare, non corrisponde ad un'assoluzione,
questo è bene che ce lo ricordiamo tutti - accettare il silenzio su
una tematica cruciale come quella della legalità?
Nella mia ingenuità, dovuta sicuramente alla poca esperienza, ma
anche ad un'idea forse un po' troppo alta, idealistica della
politica, fatico a comprendere come si possa accettare di essere
governati da un Presidente condannato in via definitiva per fatti
connessi al proprio ufficio, e oggi indagato per il reato d'abuso
d'ufficio, così come mi sfugge la timidezza manifestata dalle
istituzioni politiche, anzi, direi il totale silenzio, e qui posso
dire "assordante", usando un termine spesso abusato per la
sgradevole vicenda delle intercettazioni telefoniche tra un noto
pregiudicato e un candidato dell'Union, oggi ancora saldamente a
capo di uno dei più importanti Assessorati del Comune di Aosta! La
gente, i valdostani, quelli che voi vi proponete di rappresentare,
non credo meritino di essere governati da chi è stato oggetto di
attenzioni particolari da parte della magistratura, soprattutto se
queste sono sfociate in condanne definitive e in risarcimenti per
centinaia di migliaia di euro a favore della Regione! Spero quindi
che nel tempo che ci è concesso anche altri colleghi possano
riprendere gli argomenti contenuti nell'ordine del giorno, così che
il dibattito si possa comunque fare al di là dei tecnicismi che ne
hanno impedito lo sviluppo e la discussione questa mattina.
Tornando al programma, anzi alla lista delle cose da fare, ho
provato a dargli un'occhiata nel poco tempo che abbiamo avuto a
disposizione; spero che la fretta non sia la cifra di questa
legislatura perché, come dice il proverbio,
la fretta è cattiva
consigliera
...e fate voi i dovuti paragoni e paralleli. Mi
soffermo brevemente su alcuni punti che mi hanno particolarmente
colpito. Nel 3° punto del capitoletto riguardante "Amministrazione
e governo della Regione" si accenna ad una necessaria
"opera di
semplificazione dei procedimenti in favore del cittadino e delle
imprese, con positive ricadute sulla trasparenza, la legalità e la
legittimità delle azioni"
...Semplificazione, si parla di
"semplificazione". Io penso che il significato delle parole vada
sempre ricondotto al contesto. La semplificazione delle procedure
credo sia nelle corde di tutti. Ogni impedimento alla libera
esplicitazione dell'impresa o alla normale attività dei cittadini
deve essere eliminato, non "semplificato", ma se si legge
l'intendimento semplificatorio, alla luce di quanto avvenuto per il
parcheggio dell'ospedale, ad esempio, tanto per citare un caso agli
onori della cronaca...abbiamo letto tutti delle famose discordanze
tra il deliberato e quanto contenuto nel contratto stipulato dal
Presidente, contratto d'appalto, se così lo possiamo definire...io
non so se si tratta di contratto d'appalto o di trattativa
privata...beh, la cosa non mi tranquillizza per nulla! Se
semplificare significa omettere o, peggio, seguire iter
semplificati...e nel caso del parcheggio direi anche accelerati,
avendo io seguito attentamente tutta la discussione avvenuta
qualche tempo fa in Consiglio comunale di Aosta...beh, io
preferisco iter procedurali magari più lunghi, giustamente
approfonditi, ma garanzia della legittimità degli atti e
soprattutto della libera concorrenza, visto che si parla di
imprese!
Riguardo alla sanità, argomento...anzi, direi settore che da
operatore e da ex sindacalista è stato per quasi 15 anni il
mio...25 anni, direi...il mio ambito di attività, devo dire che la
mia delusione, insomma, è totale: il niente! Non è un eufemismo o
un'esagerazione, ma a me sembra davvero il niente totale ciò che è
scritto sulla sanità nel programma di legislatura! Ci informate che
completeremo il campo da golf con le 18 buche, ci informate che
probabilmente i valdostani avranno il privilegio di godere di
skipass agevolati, ma non ci dite nulla sul tema dell'ospedale! E
non mi sembra un tema così da poco, visto che si dibatte da anni
del destino del nostro nosocomio! Non una parola sul futuro del
nostro sistema regionale sanitario, vacui impegni di riduzione e
razionalizzazione delle spese, ma quali saranno le concrete azioni
per il prossimo futuro non lo si capisce dalla lettura del
programma di legislatura! Non si dice nulla sulla riorganizzazione
dei primariati! Il Presidente Zingaretti, nel Lazio, ha quasi
dimezzato i primariati come primo provvedimento sensibile, come
primo provvedimento simbolico, prima di toccare i livelli
intermedi, prima di toccare, magari, i lavoratori precari.
Si fa un accenno minimale a un presunto potenziamento e
valorizzazione della prevenzione, delle campagne d'informazione
sulla sicurezza e della salute sui luoghi di lavoro. Qui è
d'obbligo una mia considerazione, che sarà sicuramente oggetto di
future iniziative e approfondimenti da parte nostra: ma come si può
parlare di prevenzione e di potenziamento della prevenzione quando
avete imposto all'USL di ridurre, di più di un punto percentuale, i
costi del Dipartimento di prevenzione? Con quale coraggio si scrive
"di potenziare", sì, scrivete proprio "di potenziare" la
prevenzione nei luoghi di lavoro, quando coloro che devono
amministrare il Dipartimento di prevenzione e la prevenzione nel
suo significato più ampio, sono costretti a fare il conto della
lira, il conto dell'euro, per cercare di ridurre di oltre 1 milione
di euro i costi del personale, visto che al Dipartimento di
prevenzione oltre il 99 percento dei costi grava sul personale?
Ricordatevi, ricordiamoci tutti, che la prevenzione è fondamentale,
importantissima, ogni euro investito nella prevenzione significa un
risparmio di 3 euro nelle cure. E vogliamo parlare del territorio?
Degli investimenti nel territorio? Io non vorrei davvero che la
nostra sanità, visto che non c'è scritto nulla sul programma,
(probabilmente sarà lasciato al futuro Assessore di decidere che
tipo di modello sanitario intende implementare), non vorrei che
diventasse eccessivamente ospedalocentrica, eh...sarebbe davvero
necessario che invece si pensasse in termini più ampi, in termini
di territorio come filtro per l'appropriatezza e per l'efficienza
delle prestazioni.
In ultimo due considerazioni sulla scelta del candidato
Assessore alla sanità. Niente di personale, ma ho già avuto modo di
vedere all'opera il dottor Fosson. Non ricordo grandi azioni a
difesa del nostro modello sanitario, ricordo invece uno dei tanti
progetti di ampliamento ad est dell'ospedale; quando dico "tanti",
significa tanti, siamo credo al 7° o 8° progetto di ampliamento,
progetti che peraltro nessuno fa gratuitamente, quindi progetti che
costano e che tutte le volte che c'è un avvicendamento vengono
puntualmente modificati, e ogni Assessore che subentra se ne
intesta uno nuovo! Progetto che fu tra l'altro oggetto di un
referendum, ricordo benissimo quel periodo, perché io fui uno dei
promotori del referendum sul nuovo ospedale, ricordo anche che
certi interventi giornalistici da parte dell'allora Assessore
Fosson che, insieme a qualchedun altro, ci accusava quasi di
"sovversione" e di non so quali disegni politici...beh, il dottor
Fosson promise nel 2009 che...anzi, nel 2008, che entro il 2009
tassativamente sarebbero cominciati i lavori per il nuovo ospedale
e indicò dei tempi molto stretti e disse: "entro sei anni il nuovo
ospedale sarà finito"...bene, aspettiamo il 2015 e vedremo il nuovo
ospedale, o l'ospedale ristrutturato, ampliato, nuovo o vecchio,
non si capisce più bene che cosa sarà, a che punto sarà!
Ricordo ancora l'acquisto della sede del Dipartimento di
prevenzione, sede nella quale per qualche mese ho avuto modo di
"lavorare", oltre ad essere costata, (struttura allo stato grezzo),
oltre 3 milioni di euro, ha poi richiesto altrettanti investimenti
per il suo completamento. Il collega Chatrian sa molto bene,
conosce molto bene l'iter di acquisizione e costruzione del
Dipartimento di prevenzione; anche quella un'altra opera che
avrebbe dovuto essere inaugurata qualche mese fa, poi per qualche
motivo non è stata neppure inaugurata ufficialmente.
E soprattutto ricordo il rapidissimo iter autorizzativo della
clinica di Saint-Pierre, anche quella una struttura che oggi
supplisce quasi totalmente all'esigenza della lungodegenza e della
riabilitazione, che nelle intenzioni - almeno così erano state
manifestate - avrebbe dovuto trovar posto in un Beauregard del
tutto ristrutturato. Ma anche su questo avremo modo di fare i
dovuti approfondimenti, magari cominciando anche a capire e a
vedere se la sede del Dipartimento di prevenzione è a norma dal
punto di vista dei requisiti antisismici, visto che è una struttura
assolutamente nuova e quindi dovrebbe essere in regola con le
normative.
Non è stato fatto quasi neppure un accenno al precariato in
sanità, tutti sanno che è un problema endemico; la nostra sanità
percentualmente, se raffrontata con le altre aziende sanitarie
d'Italia, è quella che ha il più alto impiego di personale
precario, è una situazione che credo sia all'ordine del giorno di
incontri fatti con tutti gli Assessori che si sono succeduti fino
ad ora, ma che non è mai stata risolta, una situazione che oggi
vede personale precario in alcuni casi da più di 10 anni, personale
che oramai non ha più neppure la voglia di sperare di essere
stabilizzato o che gli sia organizzato un concorso, di poter
partecipare quanto meno a una selezione.
Un'ultima considerazione riguardo al capitolo
sull'Amministrazione e il governo della Regione. Mi vengono i
brividi quando leggo sui programmi di legislatura frasi del tipo:
"Dare piena e concreta attuazione alla legge regionale 22/2010 e
in specie al sistema di valutazione...
eccetera, eccetera, per
creare
...un'amministrazione efficace ed efficiente, in grado di
soddisfare e di motivare i dipendenti, nonché di valorizzare
l'attività degli uffici in piena sintonia con le indicazioni e i
programmi della direzione politica".
In linea di principio ci
può stare, così come ci può stare che anche l'ARPA, ad esempio, che
è un Ente strumentale della Regione, possa andare verso il
risultato atteso dall'Amministrazione regionale. Io, però, siccome
sono abituato a valutare le cose tenendo conto di ciò che è
avvenuto e tenendo conto, diciamo, di ciò che è stato, ho sempre un
po' di timore quando leggo:
"secondo la direzione
politica...verso il risultato atteso dalla Regione"
. Ricordo
che l'ARPA, che è un Ente strumentale della Regione, è un Ente
autonomo. Deve garantire, l'ARPA, un corretto monitoraggio della
qualità dell'aria e dell'acqua: questo vuol dire che i risultati
attesi dalla Regione sono un buon funzionamento di questo Ente, ma
in nessun modo ci deve essere il dubbio che la Regione possa
condizionare il buon lavoro e comunque possa condizionare l'azione
degli Enti strumentali e degli Enti che si devono occupare di
vigilanza e di tutelare la salute dei cittadini. Grazie.
Si dà atto che dalle ore 18,05 assume la presidenza il
Vicepresidente André Lanièce.
Lanièce (Presidente)
- Grazie. Ha chiesto la parola il
Vicepresidente Rosset, ne ha la facoltà.
Rosset (UVP)
- Grazie Presidente.
Cari colleghi, il programma di governo recita:
"lavorare, in
ogni momento e in ogni ambito, nella convinzione che l'autonomia
speciale è sia valore, a riconoscimento delle nostre particolarità,
sia strumento, essenziale per costruire il nostro autogoverno e
assumere scelte e responsabilità in favore di tutti i
valdostani".
Ebbene, cari colleghi, ci saremmo aspettati di
capire di più sulla situazione del nostro ordinamento finanziario!
Dopo i tagli ferocissimi alle nostre finanze avvenuti con i Governi
Berlusconi e Monti, già la Corte costituzionale aveva, con una
sentenza sull'ultimo decreto legge Tremonti, chiarito come non
potessero violare alcuni aspetti del nuovo riparto fiscale, ma in
attesa di altre sentenze, emerge questa notizia di un incontro
delle "speciali", un incontro su come ripartire fra loro i tagli di
1,2 miliardi di euro, richiesti dal Governo Letta alle Autonomie
differenziate quale contributo al risanamento delle finanze
pubbliche. Ora non si può far finta di niente su questa situazione,
perché sembra sempre piovere sul bagnato e stupiscono certi silenzi
pensando che due "speciali", Sicilia e Sardegna, continuano a
godere di trattamenti privilegiati, pur non avendo, a differenza
nostra, adeguato il loro ordinamento finanziario al federalismo
fiscale e agli obblighi del Patto di stabilità. La prima ha visto
una norma di attuazione che ha consentito un aumento dei
trasferimenti; la seconda, l'approvazione di una norma in
Parlamento che addolcisce proprio l'impatto delle norme sulla
governance
economica. Vede, questa situazione di incertezza
che vanifica i famosi 10/10 e ci ridicolizza e rendi incerti i
nostri bilanci è tema centrale.
Come ricordava anche il collega Borrello, senza denaro non si va
da nessuna parte e la logica dei tagli lineari attuati nei mesi
scorsi è illogica, come i tagli feroci alle casse comunali che,
ora, non si sa come faranno con i tagli all'IMU! Un quadro grave e
sconsolante, che impone anche per la Valle d'Aosta di trovare un
modello efficace e valido per conciliare le nostre esigenze con la
nostra logica federalista. Quindi un cambiamento, un cambiamento di
sistema che comporti un riposizionamento strutturale della finanza
regionale e il conseguente riorientamento delle politiche e delle
azioni. Ma vorremmo che ci fosse anche la consapevolezza che si
tratta di un cambiamento culturale, che coinvolga tutte le
istituzioni e l'intera società, e che richieda a tutte le
componenti della società civile una partecipazione responsabile
agli sforzi che la Valle d'Aosta dovrà affrontare per riprendere il
sentiero della crescita. Salvaguardare e rafforzare l'autonomia
finanziaria della Valle d'Aosta richiede innanzitutto la rigorosa e
decisa difesa dell'assetto statutario, contrastando con gli
opportuni strumenti le manovre nazionali adottate in violazione
alle prerogative statutarie, decisioni che ormai caratterizzano la
filosofia dei governi nazionali, con una logica decisionale
accentratrice, contraria a tutti i principi autonomisti e
federalisti, su cui dovrebbe poggiare saldamente ogni azione di
governo.
Dobbiamo ripartire, ripartire con una politica alternativa
seria, ancorata ai valori, frutto di un confronto continuo con la
comunità e non scelte personalistiche dettate, spesso, da disegni
difficili da capire e da condividere, se non firmando cambiali in
bianco! Il contrarsi delle risorse a disposizione della comunità
implica un confronto vero e partecipato su come allocare le risorse
e dove si devono operare le economie, quindi il contrarsi delle
risorse ci impone di definire un'azione forte e stringente di
razionalizzazione e qualificazione della spesa pubblica, incentrata
su un processo di modernizzazione del sistema pubblico regionale,
in grado di supportare una trasformazione complessiva degli Enti
pubblici e dei rapporti delle amministrazioni con i cittadini e con
le imprese. Un sistema pubblico regionale più moderno ed efficiente
e meno costoso: rappresenterebbe, questo, una leva essenziale in
grado di assicurare una forte riduzione delle spese, soprattutto di
funzionamento, salvaguardando le risorse per gli investimenti
essenziali per lo sviluppo, fornire servizi di maggiore qualità
alla collettività e contribuire al corretto equilibrio della
finanza pubblica.
Ora, consapevoli della necessità di un'azione compartecipata
agli sforzi di risanamento, proprio per la delicatezza di questa
fase, il contenimento della spesa pubblica regionale è un processo
che non si può eludere. Bene, nell'interesse della comunità
valdostana abbiamo quindi bisogno di concepire un sistema Valle
d'Aosta dove istruzione, economia, sanità e politiche sociali siano
parte coerente e integrante di un unico disegno. La nostra
aspirazione è una Valle d'Aosta moderna, europea, ben inserita
nell'economia globale, e quindi abbiamo una visione d'insieme, un
progetto che conduca verso l'affermazione di un nuovo modello di
vita, che veda meritocrazia e professionalità protagoniste dello
sviluppo del territorio. Un modello che coniughi la tutela della
Valle d'Aosta alle esigenze della popolazione che la abita per
vincere la difficile sfida di un'economia che fonda sul residente
la propria vitalità, con qualche speranza in più, qualche posto di
lavoro in loco e servizi più adeguati.
Voilà, pour ce fait, je crois qu'il nous faut avant tout
récupérer les valeurs éternelles qui sont à la base de notre
civilité alpestre: l'équité, l'effort, le travail, le dialogue, le
respect, le respect des engagements pris, la promotion sociale à
travers le mérite et le sacrifice personnel. Voilà, valeurs qui
doivent être la source d'un nouvel élan de notre région, pour
donner des réponses claires aux besoins des valdôtains et avoir une
Vallée d'Aoste ouverte sur le monde dans lequel réaliser notre
développement et notre bien-être. Merci.
Si dà atto che dalle ore 18,09 riassume la presidenza il
Presidente Emily Rini.
Rini (Président)
- Merci. A demandé la parole le collègue
Baccega.
Baccega (SA)
- Grazie Presidente. Cari colleghi, buona
serata a tutti.
Anch'io sono nuovo in questo consesso, abituato al Consiglio
comunale di Aosta, dove i toni sono decisamente più pacati di
questi toni che ho avuto modo di sentire in questi due momenti
significativi del primo Consiglio regionale cui assisto. Noi,
termini come "vergogna", "arroganza", "di che pasta siete fatti",
"attaccamento alla poltrona", "veleni"...lì, difficilmente in otto
anni ho sentito affermazioni di questo tipo, e quindi devo dire che
sono rimasto piuttosto sorpreso e l'ho detto anche ai media, a quei
pochi che mi hanno intervistato in questi giorni. Noi siamo più per
"quelli del fare" piuttosto che "quelli del dire", però oggi ho
imparato un sacco di cose: ho imparato a pormi, ho cercato di
capire, ho preso nota di tutti gli interventi che si sono succeduti
e, dopo un primo percorso direi piuttosto forte, ho avuto modo di
sentire interventi concilianti, interventi propositivi, anche da
parte dell'opposizione, oltre a interventi da Santa Inquisizione,
che, mio Dio, mi han fatto abbastanza rabbrividire!
Io credo che in questi giorni tutti insieme non abbiamo dato un
bel segnale alla popolazione valdostana, né ai vostri elettori, né
ai nostri, ma neanche a quelli che non hanno votato, e forse
abbiamo arricchito il "partito del non voto". Quindi da queste mie
parole, da questo mio breve intervento devo dire - e sostenere -
che l'elettorato ha votato, ha dato la sua preferenza; checché si
dica, questa coalizione per 229 voti ha vinto, e sulla base di
questa vittoria ha diritto di governare. Io non so chi di voi ha
votato questa legge elettorale, non lo so, ma in questo momento
immagino che qualche pensiero se lo faccia, lo immagino! Io credo
che il senso di responsabilità ci impone proprio di lavorare e di
governare, soprattutto sulla base delle affermazioni fatte in
campagna elettorale, nei tanti Comuni.
Io credo che si debba prendere coscienza - forse mi calo in una
parte più economica, che mi si confà di più - che questa XIV
legislatura nasce con un peso molto forte, il peso di una crisi di
sistema e una fase di profonda recessione che segue già una
recessione che si è conclusa nel 2010, un'attività economica in
contrazione continua. Le imprese artigianali sono in grande
difficoltà, ma non da oggi, non da due giorni...questa crisi è nata
nel 2008, molte hanno chiuso, molte stanno chiudendo, altre
agonizzano e non investono; il PIL regionale in termini reali lo
dice, la stima del più recente rapporto di Banca d'Italia
sull'andamento dell'economia valdostana è ancora diminuito dell'1,8
percento. Il forte calo nel settore edilizio, motore dell'economia,
e la paralisi del comparto delle costruzioni influiscono
drammaticamente sull'economia e, di conseguenza, faranno calare le
entrate in termini di IRPEF anche per questa Regione e, a caduta,
per i Comuni.
I provvedimenti...l'abbiamo un po' ricordato tutti nei diversi
interventi...i provvedimenti e le manovre finanziarie approvate dal
Governo negli ultimi 20 mesi, e soprattutto quelle del Governo
tecnico, hanno messo a dura prova i bilanci degli Enti locali, dei
Comuni e delle Regioni e, soprattutto, i bilanci delle imprese e
delle famiglie. Ricordo l'intervento di presentazione del relatore
del bilancio della Regione, che sottolineava fortemente questi
aspetti, le responsabilità che il Governo a caduta ha determinato
su questa Regione. Il rispetto imprescindibile del Patto di
stabilità ci obbliga a manovre contabili che hanno necessità di un
monitoraggio continuo e che, in moltissimi momenti, rallentano o
addirittura - è già successo - bloccano gli investimenti. Proprio
in questi ultimi giorni, e nelle ultime ore, potrebbero arrivare
segnali positivi di apertura da parte dell'Europa e da parte dello
Stato riferite al Patto di stabilità, potrebbe esserci una maggiore
flessibilità, 6 miliardi in più, e quindi valuteremo...sono tutti
atteggiamenti che sono ancora da verificare.
L'unico dato positivo che possiamo registrare in questo rapporto
di Banca d'Italia è il movimento turistico, laddove il connubio
sport e turismo ha dato risultati più che soddisfacenti, in questi
ultimi anni, in termini di presenze. Ed è proprio in questo quadro
parecchio allarmante, ma che potrebbe dare segnali di ripresa se ci
si mette a lavorare di "buzzo buono", come si dice, che noi
dobbiamo assumerci le responsabilità di governare, cercando con il
massimo impegno di dare risposte alle nuove povertà che avanzano,
assicurando un'assistenza sociale alle fasce deboli e che
soprattutto vada ad appannaggio di chi ha veramente bisogno,
adottando strumenti di verifica più stringenti. Vi assicuro, dal
mio osservatorio, che era l'Assessorato alla casa del Comune di
Aosta...i furbetti sono ancora troppi! Quindi condivido il percorso
programmatico dove bisogna andare a rivedere gli indicatori della
situazione economica delle famiglie.
Garantire il diritto al lavoro è un punto fermo, credo, di tutti
programmi, sostenere ancora di più le famiglie...però, bisogna
dirlo, questa Regione ha fatto molto:
Bon chauffage
, decreto
anticrisi, e tutta una serie di altri provvedimenti che sono ancora
stati finanziati, sono dei risultati importanti per la città
valdostana. Io ho avuto modo di sentire molti altri miei colleghi,
Assessori al bilancio di Comuni capoluogo...beh, molti non hanno
ancora approvato il bilancio di previsione, la più parte, ma i
tagli che hanno portato ai loro bilanci in termini di tagli di
servizi, scuolabus, biblioteche chiuse, taglio ai servizi agli
anziani...la Valle d'Aosta, da questo punto di vista, ha mantenuto
i suoi impegni con gli elettori.
Bisogna avere ancora più risorse per la politica della casa,
anche se devo dire che in questi anni si è fatto davvero tanto.
L'emergenza abitativa non è più un problema solo di Aosta, ma è un
problema che da Courmayeur a Pont-Saint-Martin sta investendo tutti
i Comuni; l'emergenza abitativa non è solo dare risposte alle
persone che sono in mezzo alla strada, ma è anche dare risposte a
quei proprietari che hanno gli alloggi locati e non percepiscono
gli affitti, e magari hanno poi l'obbligo di fare uno sfratto che
ha dei costi piuttosto pesanti. Quindi qualità, efficienza,
economicità: questi devono essere i nostri motivi guida, ed è
questo che secondo me è stato trasmesso in questi anni, malgrado
gli ingenti tagli governativi alle risorse, dobbiamo fare ancora di
più. Il nostro compito è migliorare, individuando metodi e risorse
per garantire ai valdostani un percorso di serenità e di stabilità
economica e sociale. Forse qualcuno faceva riferimento ad un
ricordo...qui, qualche collega...a quella splendida stagione che
dal 1980 agli anni 2000 ha visto questa regione proliferare in ogni
suo settore. Non pensiamo a tanto, ma ad un'accettabile e serena
condizione di benessere diffuso, equamente distribuito, che in
questo momento è un obiettivo ambizioso, ma è certamente alla
portata. Nei miei interventi, presentando il bilancio di previsione
in Comune, ero solito dire, soprattutto negli ultimi tre anni:
"nulla è, e nulla sarà più come prima", ma con tanto impegno e con
tanto lavoro possiamo raggiungere gli importanti traguardi indicati
nel nostro programma che ci è stato presentato dal candidato
Presidente Augusto Rollandin.
Ci sono urgenze e priorità che non possono più essere disattese,
lo sottolineava qualche intervento, come la riforma degli Enti
locali, sulla quale consentitemi di soffermarmi un momento, anche
perché ci sono almeno due motivazioni che ce la impongono: la prima
riguarda i provvedimenti emanati dal Governo che, checché si dica,
trovano applicazione anche in Valle d'Aosta, in quanto indirizzate
al coordinamento della finanza pubblica, al contenimento e alla
riduzione della spesa, si tratta di obblighi normativi ai quali
siamo chiamati ad adempiere, altrimenti le conseguenze possono
essere pesanti e le sanzioni possono andare fino al
commissariamento dei Comuni; la seconda è più di carattere di
opportunità, legata ad evitare un'altra contrapposizione con lo
Stato. In effetti, le polemiche nei confronti delle Autonomie
speciali...e probabilmente in questi giorni, visto che si sta
preparando il decreto legge sulle Province, potrebbe ritornare
fuori la riforma del Titolo V e quindi ancora qualcuno, sia a
destra, che a sinistra, che al centro, potrebbero dare segnali
negativi nei confronti delle Autonomie speciali...ecco, bisogna far
sì che le nostre prerogative non vengano attaccate, soprattutto gli
ingenti tagli alle risorse economiche, avvenute in modo unilaterale
soprattutto nell'ultimo anno e mezzo, anche dopo l'accordo sul
federalismo fiscale del 2011. Queste voci devono essere attenuate
con una seria reazione che va nella direzione di un nuovo progetto
di Autonomia speciale, che può significare prima di tutto senso di
responsabilità ed efficienza, ma facendo per primi la nostra parte,
dimostrando che il nostro sistema è un ambito non per privilegiati
in cerca di favori, ma che la ridefinizione del nostro sistema
porta due priorità: l'incremento dell'efficienza dei servizi, il
deciso contenimento della spesa, dove i servizi e le funzioni in
forma associata previsti dalla norma possono determinare importanti
economie di scala, dove il mercato elettronico della Valle d'Aosta
e la Centrale Unica di Committenza potranno portare risparmi e
opportunità di lavoro anche per le aziende valdostane che vi
aderiranno, e tutto senza cancellare nessuno dei 74 Comuni della
Valle d'Aosta.
La Valle d'Aosta e i valdostani chiedono alla politica risposte
serie, non giochi di potere, non guerre tra lobby, chiedono a chi è
stato chiamato a governare di raggiungere gli obiettivi per il bene
della collettività. Grazie dell'attenzione.
Presidente
- Grazie collega. Ci sono altre richieste? La
parola alla collega Morelli.
Morelli (ALPE)
- Merci Madame la Présidente.
Beh, proporsi per amministrare una Regione è certamente un
compito impegnativo, e serio, a maggior ragione quando questa
facoltà deriva da un'elezione come quella del 26 maggio scorso, che
ha fatto registrare un risultato dove tra maggioranza e opposizione
si è evidenziato uno scarto minimo. Invece, contrariamente a quanto
ci si aspetterebbe in un momento come quello che stiamo vivendo,
dove la Valle d'Aosta avrebbe bisogno di un progetto di prospettiva
per affrontare il futuro, che dia una visione d'insieme, che dica
quale Valle d'Aosta vogliamo, quali sono le priorità in
considerazione della minor disponibilità di denaro, una Valle
d'Aosta aperta al mondo, che accetta le sfide, che innova, invece
ci troviamo in una regione in cui la politica è tutta e sempre
richiusa su sé stessa e giocata in difesa. Di entusiasmo ha bisogno
la nostra regione, anche di qualche provocazione, perché no? di
qualcosa che la scuota dal torpore rassicurante, ma castrante in
cui è ancora immersa, e poi di partecipazione, di confronto, di
reale condivisione.
Con la sua esposizione che definirei "poco espressiva" o
"irritante", come ha detto il collega Guichardaz, sì, irritante, o
poco rispettosa, come ha detto invece una signora sul web,
beh...
à chacun son style
, il candidato Presidente ha esposto
una serie di punti che sembrano posti tutti sullo stesso piano, per
i quali non c'era bisogno di scomodare gli elettori, bastava
incaricare i funzionari regionali di svolgere la loro attività
ordinaria e quotidiana! Dove stanno l'originalità politica, lo
sforzo che il momento richiede? Intanto, è già stato ricordato, non
si mantengono neanche le promesse chiare fatte, riduzione degli
Assessorati, eliminazione dell'Assessorato dell'ambiente. Il numero
rimane lo stesso, otto Assessorati, e si mantiene pure l'ambiente,
cosa che peraltro ci vedrebbe anche favorevoli, ma il punto non sta
lì, il punto sta nel fatto che si sono lanciati proclami che già
non vengono mantenuti, per far quadrare "piccoli interessi di
bottega". Ci sarebbe di che suggerire all'ex Assessore Zublena di
chiedere i danni per la bocciatura preventiva e pubblica di cui è
stata l'oggetto, bocciatura avvenuta durante una seduta del
Consiglio regionale che ha fatto parlare molto, e che indubbiamente
ha influito sul risultato elettorale.
Analizzando il documento...dobbiamo dire che il tempo è stato un
po' tiranno per l'analisi, e quindi io mi limiterò ad alcuni
punti...analizzando il documento suona anomalo da parte di chi,
nella scorsa legislatura, ha quanto meno sminuito la dignità della
Valle d'Aosta, con incontri politici inopportuni, personalistici,
di dubbiosa natura, con certi leader nazionali, suona anomalo che
oggi si affermi la necessità di improntare i rapporti con lo Stato
secondo principi di pari dignità e di reciproco rispetto dei ruoli!
Ci si è forse resi conto che a percorrere le strade poco
istituzionali ci sia solo da rimetterci...alla buon'ora, ci vien da
dire! Peccato che la Valle d'Aosta abbia pagato a prezzo più caro
delle altre Regioni a Statuto speciale questo errore di metodo,
vedendosi penalizzata più delle altre. Così come tanti altri punti
suonano anomali, se pronunciati da chi, nella scorsa legislatura,
ha avuto le redini del Governo e non ha saputo o voluto darvi
attuazione, quando addirittura non ha proposto e sostenuto fino
allo stremo delle forze strade diametralmente opposte, come per la
gestione dei rifiuti.
Non ha convinto l'esposizione del candidato Presidente, né per i
toni, quasi rassegnati, stanchi, né per il contenuto, in larga
misura "general-generico", per definirlo con una di quelle brutte
espressioni che vanno di moda. Cosa significa
"sviluppare
percorsi di educazione ambientale"
se non si specifica nel
concreto che cosa si intende fare? Fa fine e non impegna, e poi
magari accontenta qualche ambientalista, ma cosa significa
concretamente? Così come dire che si intende continuare nell'opera
di semplificazione dei procedimenti in favore del cittadino e delle
imprese, quando sappiamo che la prima istanza delle categorie
economiche che tutti abbiamo incontrato in campagna elettorale è
quella di avere risposte puntuali e precise riguardo ad un'opera di
semplificazione che evidentemente non è mai cominciata, altrimenti
perché, ad ogni incontro, il primo punto dell'agenda è sempre
quello?
Per quanto riguarda il capitolo "Cultura, Identità, Lingue", mi
suona inquietante la parola "razionalizzazione" riferita alle
strutture culturali come musei, biblioteche, archivi, allo scopo -
si dice - di migliorarne i relativi risultati gestionali. Mi suona
tanto come il decretare la fine del sistema delle piccole
biblioteche valdostane, cosa che peraltro è già iniziata, senza una
regia oculata, rischiando di avere lo stesso effetto a macchia di
leopardo che si è prodotto con la chiusura degli uffici turistici.
Per contro, c'è un punto che mi trova favorevole, il 5°, là dove si
afferma di voler creare una cabina di regia per la programmazione
degli eventi culturali e promozionali del territorio. Forse si
inizierà finalmente un'opera di razionalizzazione e sinergia tra i
vari Assessorati, con l'obiettivo di aumentare massicciamente
l'impatto promozionale, globale, della nostra regione, tralasciando
finalmente l'azione di piccolo cabotaggio dei singoli Assessori,
preoccupati più che altro di mantenere il proprio elettorato. Così
come apprezzo l'idea - per quanto ancora generica - di celebrare
degnamente la ricorrenza di quei momenti cardine della nostra
storia recente e mi riferisco al periodo della guerra di
liberazione. Cerchiamo di non rendere tali celebrazioni delle mere
formalità, ma diamo loro profondità, vera partecipazione e
valore.
J'apprécie évidemment que l'on veuille valoriser la composante
francophone de notre identité, même si j'ai du mal à la considérer
comme quelque chose de séparé du corps identitaire dans son
intégrité. Je crains cependant, malheureusement, que l'on
n'obtiendra pas de résultats plus performants si l'on n'arrive pas
à donner aussi une valeur économique à la connaissance de la langue
française, en la rendant plus utile, plus
spendibile,
même
en dehors de l'administration publique. Je crois que là-dessus il
faudrait avoir le courage de se dire qu'il faut probablement
changer de stratégie, afin de rendre le français un véritable
patrimoine de tous les valdôtains, même en adoptant des méthodes
d'enseignement différentes. Mais avant tout il faut avoir le
courage de regarder la réalité en face et d'ouvrir le débat. Il
n'est pas trop tard pour faire quelque chose d'important
là-dessus.
Pour ce qui est du domaine de la santé, je dois remarquer,
candidat Président, que vous avez été encore aussi avare de
propositions que vous l'aviez été dans le programme de la
législature passée: pas un mot sur les problèmes multiples,
régulièrement soulevés au Conseil dans la législature passée et qui
n'ont pas encore de solution, bien au contraire! Pas un mot sur
l'hôpital, pas un mot sur les listes d'attente, pas un mot sur les
programmes de
screening
pas un mot sur la territorialisation
de la santé, objectif primaire du plan socio-sanitaire!
Cher collègue Fosson, je suis sûre que tous les acteurs qui ont
tant insisté à faveur de votre nomination à la charge d'Assesseur à
la santé avaient à c?ur des arguments autres que les
"synergies
avec les médecines bio-naturelles"
, pour importantes qu'elles
puissent être, mais je suis sûre que vous avez vous-même beaucoup à
dire, et alors pourquoi cette négligence envers un domaine qui
absorbe un quart du budget régional? Veut-on, par la diminution
d'un secteur fondamental comme la santé publique diminuer celui qui
semble être indiqué à la gérer, veut-on par un présumé règlement de
comptes personnelles et politiques pénaliser un domaine essentiel
pour les citoyens valdôtains?
Sul tema dei trasporti si mantiene ferma l'intenzione di
adottare la soluzione dei treni bimodali, sottraendo risorse ai
miglioramenti sostanziali per i quali si parla soltanto ancora di
ipotesi da esplorare. Siamo ancora alla fase delle esplorazioni!
Quanto all'aeroporto si rimane sull'ambiguo, senza specificare se
il completamento dei lavori interessi l'aerostazione, nello stato
di evidente degrado che è sotto gli occhi di tutti, o altre
infrastrutture. Da parte nostra, ma credevamo che fosse un'idea
condivisa anche dalle forze di maggioranza, là dove qualcuno in
campagna elettorale diceva: "stop alle grandi opere", riteniamo che
l'aeroporto regionale vada restituito agli sport dell'aria e che il
denaro impegnato per la realizzazione di un aeroporto che avrebbe
un deficit garantito, vada utilizzato per ridare fiato alla nostra
economia, attraverso l'attivazione di piccoli cantieri tendenti ad
attuare la riconversione energetica degli edifici.
Infine il settore del turismo, per il quale non intravediamo un
progetto articolato che sappia valorizzare la nostra regione nella
sua interezza, al di là di qualche enunciazione di principio, del
tipo:
"sviluppare le migliori sinergie"
o
"esplorare
nuovi mercati attraverso competitive campagne di promozione"
.
Siamo anche qui alla fase dell'esplorazione...vi regaleremo il kit
del piccolo esploratore! Tutto questo ci fa pensare che nel settore
del turismo siamo ancora all'anno zero, la riorganizzazione del
sistema turistico purtroppo non ha dato i risultati sperati,
nonostante la spesa non sia diminuita, e la crisi non è la sola
responsabile di questa situazione. Velatamente, bisogna
riconoscerlo, si coglie nelle cinque frasi che riguardano il
turismo, un'ammissione di inefficacia che forse, finalmente, si
tradurrà in un impegno maggiore, in un coinvolgimento reale del
territorio e in investimenti utili che abbiano ricadute
verificabili.
Concludo, cari colleghi, dicendo che ALPE non si sottrae al
confronto, abbiamo il coraggio delle nostre azioni e delle nostre
opinioni, siamo disponibili a lavorare alacremente come abbiamo
fatto nella passata legislatura, partecipando attivamente e
avanzando proposte, con l'auspicio che queste non cadano nel vuoto
e che la maggioranza sia in futuro più partecipe e reattiva. Per
oggi capiamo che sia necessario per qualcuno prendere le misure, ma
ci auguriamo per le prossime sedute di essere onorati da un
confronto reale e utile per tutti, e per la Valle d'Aosta
in
primis.
Grazie.
Président
- Merci. Il y a quelqu'un qui souhaite
intervenir? La parole au collègue Gerandin.
Gerandin (UVP)
- Merci Madame la Présidente. Merci à tous
les électeurs qui m'ont donné confiance. Mes chers collègues, c'est
avec beaucoup de plaisir que je prends la parole au sein du Conseil
régional, en vous avouant une certaine émotion. Tout ça dans un
moment très difficile pour notre région, nos instruments
d'autogouvernement sont constamment remis en question par l'État,
soit du point de vue financier que normatif. Et alors on doit
réagir et faire entendre notre voix. Il faut avoir plus de courage
afin de faire valoir et mettre en relief nos compétences
distinctives et caractéristiques. Tout ça c'est exactement ce que
l'on n'a pas fait dans les derniers temps.
Lors de ma dernière allocution en tant que Président du Conseil
permanent des Collectivités locales, à l'occasion de la Fête de la
Vallée d'Aoste - c'était février 2012 - j'ai parlé de la nécessité
de promouvoir une table ronde pour l'Autonomie, qui ait pour
objectif de travailler de façon continue sur les différents aspects
de notre autogouvernement. Pour nous il s'agissait de définir avec
la clarté les éléments sur lesquels l'Autonomie même se fonde, un
travail qui consistait dans un premier temps à évaluer l'état de
notre particularisme au sein de l'ensemble de la population et du
système régional même, et qui, dans un deuxième temps, soit en
mesure de nous garantir une comparaison plus approfondie au sein
des institutions. Mais parler de table ronde ça signifie dialogue,
confrontation, partage...c'est exactement le contraire de la pensée
unique qui a caractérisé la dernière législature régionale et le
début de cette XIV législature! Reconsidérer l'articulation du
système public dans sa globalité est un parcours obligé, la
répartition des compétences entre les différents niveaux de
gouvernement, les rapports entre ces derniers et leur interaction
avec la société civile et le monde économique, représente un point
crucial dans un processus de réforme de l'administration publique,
mais l'action réformatrice va tenir compte de l'unicité du model de
relation qui caractérise le système Vallée d'Aoste, dans toute sa
globalité. La vision d'un tel model institutionnel revient de la
prise de conscience que les réponses traditionnelles de l'État ne
sont pas adéquates à toutes les exigences avancées par une société
et un système productif valdôtain, qui, en ce moment, est en très
grande difficulté. En revanche, notre système fédéral le plus
proche des citoyens permet de mieux connaître leurs exigences et,
par conséquent, de mieux répondre à leurs besoins.
Bernard Janin afferma che oggi il particolarismo valdostano è
una pietra angolare della nostra Autonomia, trae origine dalla
diversità degli Enti che lo costituiscono; abbiamo il dovere di
rivendicare la nostra Autonomia, dobbiamo dunque essere fieri di
affermare che la nostra unità è costituita dalla diversità degli
Enti locali. Essa è fonte di ricchezza culturale, sociale e
politica, non dobbiamo aver paura della numerosità e della
diversità dei nostri 74 Comuni; questi, tutti, costituiscono una
risorsa per garantire la rappresentatività del popolo valdostano e
per promuovere la collaborazione sia locale, sia
decentralizzata.
Il collega Borrello prima ha lanciato un allarme in merito al
Comune di Aosta. Io lo condivido, ma lo condivido per tutti i
Comuni valdostani, con una differenza: che il Comune di Aosta
ultimamente ha avuto un tutore che in parte ha pensato per lui, è
la Regione, è la Regione che ha garantito quei servizi, quelle
risorse, quegli investimenti che da altre parti a volte non sono
possibili, e saremmo curiosi di sapere se per il candidato
Presidente questo modello organizzativo...ha per caso cambiato idea
su questo modello organizzativo. Perché, vedete, è facile parlare,
dire che i 74 Comuni vanno comunque conservati, ma ci sono varie
possibilità di far sparire i Comuni, possono sparire anche
tagliando le risorse oppure, peggio ancora, rincorrendo modelli
organizzativi e riorganizzativi a livello di Stato che poco hanno a
che fare con il sistema Valle d'Aosta.
Ci sarebbe piaciuto sentirci illustrare nel programma, oltre al
fatto che i valdostani sanno l'importanza dell'Autonomia e che la
Valle d'Aosta deve continuare ad essere quel laboratorio politico,
ci sarebbe piaciuta anche una presa di posizione politica, chiara,
a difesa dell'Autonomia, dicendoci che dove abbiamo competenze
primarie esclusive, statutarie, ebbene, in quei casi noi faremo di
tutto per difendere le competenze regionali, e allora basta
trincerarsi dietro a continui ricorsi alla Corte costituzionale, ma
difesa delle nostre prerogative, delle nostre leggi in questo
contesto!
Sentirci dire che l'articolo 19 della
spending review
,
collega Baccega...non si applica al sistema degli Enti locali della
Valle d'Aosta, non si applica alla Valle d'Aosta! E mi piacerebbe
che qualcuno avesse avuto in questo lasso di tempo la volontà di
leggersi la sentenza della Corte costituzionale della Sardegna,
questo perché probabilmente la convinzione dell'applicabilità
dell'articolo 19 è una convinzione che è rimasta al suo Sindaco,
con cui ha collaborato fino ad oggi, e a pochi altri, sfruttando la
poca informazione che gli amministratori locali hanno avuto o,
comunque, in questo momento l'informazione "di parte" che gli
amministratori hanno avuto. La gestione associata è un modello
sicuramente obbligatoriamente da percorrere, nessuno ha dubbi in
merito, ma dobbiamo partire dall'idea che noi abbiamo necessità di
avere un modello diverso, perché noi di "gestione associata" in
Valle d'Aosta ne parliamo già da 15 anni, anzi, la facciamo da 15
anni, da quando noi abbiamo esercitato le nostre competenze. Mi ha
fatto piacere che nella relazione illustrataci dal candidato
Presidente si sia parlato di due livelli di governo, in Valle
d'Aosta, è vero, è assolutamente vero, noi abbiamo due livelli di
governo, sono la Regione e i Comuni, ma si è dimenticato di dire
che c'è un livello intermedio che è quello che gestisce i servizi,
che in questo momento sono le Comunità montane. Nessuno ci muore
dietro questo nome, nessuno ci muore, anche perché non hanno nulla
a che fare con il sistema nazionale, si può cambiare nome come e
quando si vuole. Di certo abbiamo la necessità di ribadire che noi,
quanto è previsto all'interno dell'articolo 19...sono ormai anni
che lo facciamo! Possiamo modificare, possiamo correggere, ma non
dimenticarci il passato, non dimenticarci la nostra storia
dell'Autonomia, che ne ha fatto della Valle d'Aosta un modello
inviso a livello nazionale.
Mi sarebbe piaciuto, magari, sentire...leggere all'interno della
relazione anche la volontà di aprire un tavolo di confronto con lo
Stato sul Patto di stabilità, quel Patto di stabilità che sta
strangolando gli Enti locali, ma un patto di stabilità nel quale il
prezioso tempo del Presidente che verrà eletto...deve veramente
recarsi a Roma, e provare a far capire che il modello Valle d'Aosta
è del tutto diverso, del tutto diverso rispetto al modello
nazionale! Noi non percepiamo più un euro dallo Stato, qualcuno
deve avere la volontà di andarglielo a dire, e dire che il nostro
modello, tenuto conto che il Patto di stabilità è un discorso
meramente economico per lo Stato...noi dobbiamo applicare un
modello di Patto di stabilità totalmente diverso! Noi, se dobbiamo
partecipare per quell'importo a livello regionale, dobbiamo
detrarlo a monte, non ingessare i bilanci!
Arrivo alla centrale unica di acquisto. Io penso che...almeno,
noi pensiamo che sia veramente la scelta più scellerata fatta e che
poteva essere immaginata a livello valdostano. Allora, tenuto conto
che l'ambito che la legge prevede sono 5 mila abitanti, nessuno
mette in dubbio che non si debba fare riferimento alla centrale
unica di acquisto, ma non è giusto, non è corretto che quando
andiamo a parlare di gestione associata che deve comportare dei
risparmi a livello di Enti locali...noi, il modello che scegliamo è
quello di confluire in una partecipata, in una società
in
house,
che ha come prospettiva quella di assumere 12 dipendenti
e 1 dirigente, 350 mila euro, dopo che sono stati diminuiti non si
sa come mai, perché la prima ipotesi era 700 mila euro. Allora,
veramente un modello che ci fa restare basiti, perché? Perché se
noi andiamo a concentrare in un'unica società del genere l'acquisto
e l'appalto anche dei servizi significa che, se da una parte
leggiamo che dobbiamo cercare di incentivare le piccole imprese,
mantenere gli artigiani...beh, sicuramente c'è anche un passaggio
che dice che dobbiamo incentivare le imprese
dall'esterno...sicuramente ci riusciremo, ma a discapito dei
valdostani, delle piccole imprese valdostane, dei fornitori
valdostani, perché se la centrale va fatta, va fatta in un ambito
appena superiore o, comunque, in un ambito che la legge ci permette
di fare, i 5 mila abitanti. Questo è un modello per poter dare una
risposta al momento di difficoltà delle nostre piccole imprese e
dei nostri fornitori! Perché ci aggiungo anche qualcosa: se poi noi
risparmieremo qualche...avremo qualche ribasso un po' più
alto...beh, io ricordo solo che probabilmente se sarà gente che
comunque ha l'impresa fuori Valle o fornitori fuori Valle, i 10
decimi con cui noi andavamo a rimpinguarci o comunque ci
garantivano le risorse per gli Enti locali, beh...non ci saranno
più, saranno ridotte! Allora io non so veramente dove è il gioco e
la candela, perché il problema vero è che da una parte ci sono
delle regole da seguire, è indubbio che ci sono delle regole da
seguire, ma vanno fatte, vanno seguite solo per quello che riguarda
le indicazioni di carattere generale, dobbiamo sfruttare le
possibilità che queste regole ci danno per mettere in piedi un
sistema Valle d'Aosta diverso.
Si è parlato d'interventi minori, favorire l'occupazione
locale...beh, io sono veramente felice, ecco, che ci sia questa
volontà di garantire interventi minori e l'occupazione
locale...beh, allora significa che avremo una stagione diversa
rispetto al passato, nel quale abbiamo ridotto drasticamente quelle
che erano le risorse in conto investimenti dei nostri Comuni,
avremo magari di nuovo il rifinanziamento dei FOSPI, avremo magari
di nuovo alcune risorse per intervenire sul territorio. C'è un
altro passaggio che parla di messa a norma di strutture
esistenti...anche qua, mi fa molto piacere, ecco, spero solo che
non rimanga "il libro dei sogni", ecco, perché nell'ultimo bilancio
abbiamo visto, per quello che riguarda le microcomunità, 1 milione
di euro disponibile per il triennio...significa che non si fa
neanche quella manutenzione ordinaria, altro che antisismico e
adeguamento! Abbiamo visto sparire il finanziamento per la messa in
sicurezza degli edifici scolastici, e tutto questo legato a un
sistema di...non si è fatto nessun cenno sulla necessità di un
modello organizzativo, soprattutto per quello che riguarda il
sociale, legato al modello gestionale di questo sociale, ecco!
Perché in una situazione come la Valle d'Aosta, dove ci siamo
vantati per anni di avere un comparto unico, noi, in questo
momento, pur essendo comparto unico, abbiamo ancora il sociale
legato al territorio e alle micro che è gestito, per una parte,
dalle Comunità montane, tutta la parte del sociale
dall'Amministrazione regionale, e tutta la parte infermieristica
dall'USL...bel modello organizzativo!
Nulla appare poi sul discorso della trasparenza, meritocrazia,
assunzioni, compensi...adesso abbiamo appreso anche dei premi
incentivanti legati al discorso delle partecipate. Beh, a noi
sarebbe piaciuto veramente avere un messaggio diverso e, badate
bene, non c'è rancore, non c'è rabbia, non ci sono volontà di
rivincita...c'è solo la consapevolezza che, ancora una volta, le
promesse sono svanite, quel messaggio di voler cambiare i metodi
della politica nell'Amministrazione, quella volontà di ridare un
po' di fiducia ai cittadini che vivono un momento
difficilissimo...niente, parole al vento, tutto come prima, peggio
di prima! La politica dell'improvvisazione con un regista, pochi
attori e tante comparse, ma con una differenza: questa volta tutti
avranno le stesse responsabilità, perché tutti indispensabili. È
finita l'era di giustificarsi dicendo c'è una maggioranza talmente
ampia che un voto di coscienza, un voto a difesa di quei principi,
di quelle leggi, di quei provvedimenti a beneficio dei cittadini
valdostani non avrebbe cambiato nulla! È finita la possibilità di
dire che ho sostenuto le scelte dell'Esecutivo, ma la penso in
maniera diversa! Tutti egualmente responsabili, responsabili per
non voler dare un segnale diverso di trasparenza nella pubblica
amministrazione, di una politica...nella quale la politica deve
riacquistare credibilità, e non si è credibili se si antepongono
ambizioni ed interessi personali, se non si capisce che la Valle
d'Aosta non può più aspettare. Chi fatica ad arrivare a fine mese,
i disoccupati, i giovani, non potranno mai capirvi, e non possono
accontentarsi di un programma che è un'elencazione di buoni
propositi, senza progetti, senza pianificazione, ma, la cosa più
preoccupante, senza futuro!
Président
- Il y a quelqu'un d'autre qui veut intervenir?
La parole au collègue Ferrero.
Ferrero (M5S)
- Grazie Presidente.
Abbiamo ascoltato con attenzione il lungo discorso programmatico
del candidato Presidente della Regione. Faremo un'analisi che è
scevra da qualsiasi considerazione personale, ma che riguarda
l'opportunità politica e istituzionale della candidatura. Da quanto
è contenuto sarebbe difficile formulare delle critiche sostanziali,
ma dato che qualsiasi casa si costruisce secondo noi prima di tutto
su fondamenta robuste, in questo caso più che di una nuova
costruzione a noi pare si tratti di una ristrutturazione su sabbie
mobili! Bene, anzi, direi "male", dato che il Movimento Cinque
Stelle, per il Movimento Cinque Stelle i Consiglieri regionali non
sono altro che dei semplici dipendenti al servizio dei cittadini,
riteniamo che sia utile, anzi, indispensabile in questi casi
sottolineare qualche nota del curriculum di chi si candida alla
massima carica regionale e dei funzionari che dovrebbero
affiancarlo, questa è una cosa normale, in qualsiasi selezione si
valuta il curriculum. Per capire dove si intende andare è
necessario prima sapere e comprendere da dove si proviene.
Consigliere Baccega, ci spiace, abbiamo urtato la sua
sensibilità, non volevamo farlo, dice che la sua sarà "la Giunta
del fare"...fare...vediamo cosa è stato fatto in passato: 1994,
sentenza in via definitiva della Corte di cassazione con condanna a
16 mesi di reclusione e all'interdizione dai pubblici uffici, reato
di abuso d'ufficio per favoreggiamento in appalto; 1996...stiamo
parlando del candidato...1996, "affaire trasporti", rinvio a
giudizio sui contributi irregolari erogati alle società di
autolinee; 1996, inchiesta sul risanamento del bestiame; 1998,
inchiesta giudiziaria su voto di scambio, buste con 30 milioni di
contanti che giravano, assunzioni al casinò, e due signori, un
certo Raso e Cosentino, coinvolti, condanna a 10 mesi e 100 mila
lire di multa per corruzione elettorale; 1999, inchiesta della
Corte dei conti sugli incassi dei giochi americani con danno
presunto di 4 miliardi di lire dell'epoca (estinta per una
citazione tardiva); 2010, sentenza definitiva della Corte dei conti
con condanna a risarcire 480 mila euro per danni erariali causati
da contribuzioni non dovute alle società concessionarie di
trasporti pubblici di linea; 17 giugno 2013, avviso di garanzia per
abuso d'ufficio aggravato, riguardante un filone dell'inchiesta
sulla realizzazione del nuovo parcheggio pluripiano dell'ospedale
regionale Umberto Parini della Valle d'Aosta.
E come si sono comportati, vediamolo, i dirigenti nominati -
sempre dalla precedente Giunta - a ricoprire certi incarichi e che
non sono stati sfiduciati? Agosto 2012...prendiamo solo l'ultimo
anno...agosto 2012, dicevo, condanna al Sovrintendente Roberto
Domaine da parte della Corte dei conti per 20 mila euro a causa
dell'attribuzione illegittima di mansioni superiori a una
dipendente; gennaio 2013, condanna della Corte dei conti nei
confronti delle dirigenti regionali Paola Ippolito e Vally Lettry
per 72 mila e 38 mila euro in relazione a consulenze
illegittime...sto parlando dell'équipe...marzo 2013, citazione
davanti alla Corte dei conti di due dirigenti regionali, Roberto
Domaine e Fabrizio Savoie, per aver corrisposto un contributo
irregolare di 20 mila euro per lavori mai effettuati; aprile 2013,
citazione da parte della Corte dei conti del dirigente regionale
Pierino Bionaz per danno erariale di 165 mila euro in relazione a
presunte consulenze irregolari; giugno 2013, condanna da parte
della Corte dei conti a risarcire 82 mila euro al dirigente
regionale Pierino Bionaz per una consulenza irregolare...questa è
la squadra, ancora in carica, con la quale voi vi apprestate ad
affrontare la prossima legislatura! Se a questo aggiungiamo poi la
situazione di diffuso malaffare sulla quale si sono già trattenuti
ampiamente i colleghi...beh, la presenza mafiosa riscontrata
soprattutto in questi ultimi due anni, all'interno di tutta la
Valle d'Aosta, ci chiediamo veramente se si tratti di un vero
programma oppure di una fiaba recitata sperando di trovare 35
alunni ingenui e distratti!
Mi sia permesso solo di riflettere poi su alcuni punti del
programma che sono stati trattati, perché tutti sarebbero belli da
discutere. Abbiamo ascoltato il solito
"tout va bien, Madame la
Marquise"
, che viene ripetuto da anni, mentre in Valle i
cittadini poi stanno sempre peggio, ci viene detto che gli
indicatori macroeconomici sono, tutto sommato, positivi. Purtroppo
con gli indicatori macroeconomici non si mangia e i cittadini lo
sanno! Che cosa significa poi "valorizzazione delle risorse
idriche", quando il più piccolo ruscello è stato dato in
concessione a imprese che, tra l'altro, nella grande maggioranza
hanno sede al di fuori della Valle, di proprietà di società
lussemburghesi, di società fiduciarie, della Banca italo-svizzera
oppure di quelle tre o quattro persone in cui spiccano, eh, è noto
a tutti, i nomi di sindaci o altri personaggi direttamente legati
al partito di maggioranza, l'Union Valdôtaine? Che cosa significa
"sostenibilità ambientale", quando abbiamo buttato centinaia di
milioni di euro per il trenino di Cogne, per un inutile aeroporto
senza aerei, per un parco archeologico seppellito in una gabbia di
cemento e acciaio da 35 milioni di euro, mentre non è stato
investito un soldo in una ferrovia che rappresenta una vergogna per
la nostra regione, il biglietto da visita, il brutto biglietto da
visita per chi arriva in Valle d'Aosta? Che cosa significa
"intervenire a favore del piccolo commercio", quando si approvano
leggi come quella recente, di pochi mesi fa, che favoriscono i
grandi supermercati e i centri commerciali, che guarda caso
dovrebbero poi sorgere, e ci riferiamo al comune di Sarre, in
maniera che poi non ci siano dei malintesi, sui terreni di
proprietà di ex Consiglieri regionali, che guarda caso sono, anche
questi, dell'Union Valdôtaine? Si cita la necessità di snellimento
dei controlli sui fondi europei...ottimo! Speriamo vivamente che il
"dubbio" trasferimento con delibera di Giunta, appena posteriore
alle elezioni del primo escluso della lista regionale del Movimento
Cinque Stelle, dottor Luca Lotto, da 15 anni impiegato come
funzionario presso la struttura competente a questo tipo di
controlli, non sia il segnale con cui si intende perseguire lo
"snellimento" di cui si parla, perché ci preoccuperemmo! Forse
bisognerebbe fare un altro tipo di snellimento!
Si è parlato di ridare motivazione ed entusiasmo ai dipendenti
regionali, quando è a tutti noto, a me per primo, che dopo 27 anni
di servizio nell'ambito dell'Amministrazione non ho potuto che
rilevare una progressiva devastazione del sistema amministrativo
regionale, nel quale c'è una disorganizzazione, incompetenza di
molti dirigenti che sono stati presi col sistema dello
spoil
system
, inesistenza di una graduatoria, questa è veramente una
vergogna per i trasferimenti in base a titoli e competenze
specifiche del personale! Quando devi essere trasferito non sai
dove andare, anzi, ti puoi immaginare dove devi andare. Hanno
creato, questi, una gravissima situazione di disagio che si
ripercuote pesantemente sull'efficienza della macchina
amministrativa regionale. Ci chiediamo, dato che la componente
cattolica all'interno di Stella Alpina, ma anche all'interno
dell'Union Valdôtaine...abbiamo il Consigliere Fosson, ci chiediamo
se si ricorda del messaggio a settembre...certamente, a
settembre...certamente e, le dicevo, a settembre, se si ricorda la
lettera pastorale che è stata inviata da Monsignor Lovignana, in
cui si chiedeva espressamente, a chi si candida per legiferare e
per amministrare la cosa pubblica, dobbiamo chiedere intelligenza,
competenza, onestà e trasparenza di vita, i valori cristiani non
possono essere declinati solo a parole. Questo era giusto per
ricordarlo.
Che cosa significa, ancora, nei metodi e nei principi a questo
punto favorire l'onestà? La distribuzione di poche decine di
computer portatili e gli investimenti sulla banda larga sono
serviti a poco se, come ci è segnalato, costantemente in queste due
sedute del Consiglio il 90 percento delle persone non hanno potuto
vedere la seduta! Questi investimenti sono stati fatti sicuramente
male, o comunque non sono stati fatti in maniera oculata! Unica
nota positiva dopo la batosta storica del referendum contro il
pirogassificatore, l'onestà, questa la riconosciamo, c'è stata, di
riconoscere che si deve andare in una nuova direzione indicata dai
valdostani che non vogliono bruciare il loro futuro.
Con queste premesse diventa impossibile sostenere una
candidatura per motivi di opportunità politica, perché a un certo
punto bisogna avere il buon gusto di mettersi da parte, di lasciare
spazio; nessuno vuole fare il giustizialista, ma ci sono dei
momenti in cui - e quello attuale è uno di questi - soprattutto
dall'opinione pubblica viene una richiesta di legalità, di pulizia,
e non ci dev'essere alcun sospetto, non si vuole crocifiggere
nessuno, ma non mettiamoci nelle condizioni di dare adito al fatto
che ci possa essere qualcosa già che inizia male nella prossima
Giunta. Per noi sarà essenziale quindi trasmettere un messaggio di
cambiamento, è per questa ragione che sarà sicuramente in
discussione e ovviamente non daremo parere favorevole alla
candidatura del Consigliere Rollandin.
Presidente
- La parola al collega Donzel.
Donzel (PD-SIN.VDA)
- Grazie Presidente.
Cari colleghi, dopo gli interventi dei colleghi del mio gruppo,
in cui mi riconosco pienamente, e quelli delle altre forze di
minoranza, provo a portare un contributo di riflessione a questo
importante dibattito che si sta svolgendo in quest'aula; importante
perché stiamo parlando di due questioni che si sono mescolate
assieme non per volontà di UVP, di ALPE, di PD-SINISTRA VDA e di
Movimento Cinque Stelle, perché noi avevamo correttamente chiesto,
con una mozione d'ordine, di discutere una questione che riguardava
un ordine del giorno rispetto alle opportunità di candidare o meno
determinati Consiglieri regionali e un dibattito più specifico sul
programma di governo, quindi chi ci segue a casa dirà: "ma di cosa
stanno parlando?", eccetera. È molto chiara la questione, ci sono
due cose che s'intrecciano: uno riguarda l'opportunità di una
candidatura e l'altro riguarda i contenuti specifici del
programma.
Rispetto all'opportunità della candidatura è evidente che il
tentativo che hanno fatto UVP, ALPE, PD-SINISTRA VDA e Movimento
Cinque Stelle è quello di fare una valutazione in un momento
delicatissimo della vita politica della Valle d'Aosta rispetto al
fatto che nelle posizioni di governo, in particolare del Presidente
della Giunta, non ci fossero Consiglieri che potrebbero attirare
impropriamente l'attenzione anche dei media nazionali sulla nostra
regione. E questo era un fatto, guardate, in cui nessuno di noi,
nessuno di noi - e guardo il collega Baccega - si permetterebbe
mai, l'ho detto tante volte in cinque anni, di sostituirsi a
un'aula di tribunale!
Abbiamo parlato di "opportunità", e chiunque legga i giornali si
accorgerà che il fatto di collegare anche solo la parola
'ndrangheta all'attività di un governo regionale è un fatto
gravissimo per l'immagine di una regione...collegarlo, non dire che
effettivamente c'è un reato, collegarlo...tant'è che la Regione
Piemonte in tal senso si sta già muovendo, e altri Comuni, per
chiedere addirittura risarcimenti enormi rispetto al fatto che si
può vedere lesa l'immagine della propria Regione. Di questo
volevamo parlare in un momento specifico...a parte che, con grande
fair play
, con grande disponibilità di dialogo, ci avete
mollato il primo ceffone appena avete avuto l'elezione del
Presidente del Consiglio, altri li vedremo successivamente, col
vostro stile, e ci avete detto: "no, nessuna interferenza, non si
può discutere quest'ordine del giorno"...ma l'ordine del giorno si
discute, si voterà alla fine di questa lunga seduta, quindi tanto
valeva discuterlo subito e affrontare la questione se vi sentivate
sereni! Invece ho come l'impressione, ho come l'impressione che
anche chi dà la caccia ai furbetti del quartiere, chi gioca a fare
il poliziotto, l'Assessore poliziotto che è in giro perché ci tiene
alla legalità...
Presidente
- Colleghi, un po' di silenzio...
Donzel (PD-SIN.VDA)
- ...della sua città che ha
amministrato fino a qualche giorno fa, ci tiene alla legalità, ci
tiene, però si guarda bene dal pronunciare la parola 'ndrangheta e,
pur essendo neo-arrivato in quest'aula, già dà le pagelle dei buoni
e dei cattivi, naturalmente tirando subito le orecchie a chi questo
coraggio lo mette in campo.
Ecco, non è un bel gesto, al primo intervento già dare le
pagelle ai colleghi, caro collega Baccega! Le pagelle lasci che le
diano gli elettori, le pagelle, non spetta a lei dire chi
interviene bene o chi interviene male in quest'aula! Ognuno
interviene secondo la propria coscienza e secondo gli impegni che
ha preso con i propri elettori, non siamo qui a farci giudicare dai
"professorini", ecco, tanto per parlar chiaro! E quindi, visto che
a lei piace dare giudizi, lei, visto che ha voluto dare un giudizio
anche sprezzante di chi ha votato la legge elettorale, ha detto:
"chi avrà votato questa legge elettorale che ci ha messo in questa
condizione", bene, guardi vicino a lei, il suo collega Marco
Viérin, che si vanta spesso di essere stato uno degli artefici di
questa legge che crea lo stallo assoluto, allora anche la
conoscenza della storia legislativa della Valle d'Aosta non è mai
male!
Quindi abbiamo posto una questione di opportunità politica,
l'abbiamo posta rispetto a un fenomeno grave, come quello della
'ndrangheta, parola che "misteriosamente" non c'è nel programma di
governo, non c'è nel programma di governo questa parola, non viene
neppure nominata, facciamo finta che non ci sia! Quindi noi,
rispetto all'ordine del giorno presentato dalle forze di minoranza,
nonostante la maggioranza non abbia neanche voluto parlarne, noi
comunque quest'ordine del giorno riteniamo opportuno comunque
votarlo e far capire qual è il nostro posizionamento rispetto a
questo grave, a questo grave fenomeno.
E quindi vengo all'altra questione, quello che è il programma di
legislatura, si potrebbe dire dalla Alpi alle Piramidi, dal
Manzanarre al Reno, proprio non si è lasciato fuori nulla, si è
cercato di rammassare il più possibile, però dopo tante lezioni
prese in cinque anni di pragmatismo, di concretezza, di smetterla
di fare principi generici, di fare della filosofia...ebbè, mi
aspettavo numeri, dati, proposte di legge, e me le sono inventate
io queste cose nei programmi di governo? No, sono andato a vedere
dei programmi di governo di altre Regioni! Beh, andateveli a
vedere! Il programma...non certo quelli di pericolosi sediziosi
comunisti di sinistra, programmi di governo anche di forze come
quelle...il programma di governo della Lombardia, della Lega, dove
trovate il riferimento a precise iniziative legislative, numeri, e
quant'altro, non impegni generici e vaghi dove si può scrivere di
tutto e di più e, diciamo, non arrivare mai a capire esattamente
qual è il succo della questione! Fra l'altro ho notato che il
nostro è l'unico caso del programma che va in ordine
alfabetico...allora, leggo delle priorità e poi però dentro queste
priorità non riesco a capire qual è il prioritario nel prioritario,
perché un programma di priorità che va in ordine alfabetico così
come anche gli Assessori alla fine sono scrupolosamente messi in
ordine alfabetico. Allora forse l'unica cosa di cui non abbiamo
bisogno in questo momento è l'ordine alfabetico!
Se dovevo dire qual era la priorità per quanto riguardava il
nostro gruppo - e mi ci son buttato a pesce per trovarla - era il
lavoro. E cosa trovo nel confronto tra il programma della XIII
legislatura e della XIV? Il lavoro non c'è più! È stato messo
dentro le politiche del lavoro. Nella XIII legislatura c'era una
pagina di "lavoro", sempre in ordine alfabetico, ma questa volta è
sparita la parola "lavoro". Quindi non sono spariti solo, ahimè,
come ha ricordato bene il collega Nogara, i cantieri forestali; i
cantieri forestali che nella XIII legislatura...i cantieri
forestali della XIII legislatura, si leggeva...mi permetto di
leggere questo perché voi avete detto che le forze autonomiste si
propongono di "operare in piena continuità", c'è scritto nelle
premesse, quindi c'è...la cosa che più mi interessava in questo
programma di governo era leggere la discontinuità, dire: "noi
abbiamo deciso di cambiare, perché c'è una situazione
difficilissima, quindi vogliamo rompere gli indugi, riformare
l'Amministrazione, dare risposte alle imprese, cambiare"...no! È
scritto:
"in piena continuità con quanto fatto fino ad
oggi"
, e quindi leggo nel vecchio programma:
"allo scopo di
favorire il reinserimento lavorativo di coloro che, perso il
lavoro, hanno difficoltà di ricollocazione; esaminare la
possibilità di riorganizzare il reclutamento presso i cantieri
forestali, privilegiando l'assunzione di personale nell'ambito di
quelle categorie"
. Miseria, come avete tenuto fede al programma
di legislatura, li avete spazzolati tutti quanti! Vabbè... Questo
per dire i programmi, no...allora, in piena continuità, non capisco
se la continuità è riferita a quel programma o alla continuità
rispetto al fatto che quei posti di lavoro sono letteralmente
spariti.
Ecco, io mi aspettavo la discontinuità...allora nella
discontinuità, alla lettera A, non trovo più "Agricoltura" ma trovo
"Autonomia". Allora ho detto: ma perché, nell'altra legislatura
l'Autonomia non c'era? No, nell'altra legislatura l'Autonomia era
nei principi fondanti, non era un nucleo programmatico vero e
proprio, è che qualsiasi azione della nostra Regione è ispirata al
rispetto dell'Autonomia; qui, invece, diventa un programmino fatto
tutto di impegni assolutamente generici. Poi non capisco se
l'ordine alfabetico regge, perché nei principi fondamentali
dell'azione che intendono fare Stella Alpina e Union, me li sono
segnati...1, 2, 3, 4...perché sono solo dei pallini...5 e 6, arrivo
al punto 7, finalmente, al punto 7:
"continuare a intervenire,
in questa fase, per controbilanciare gli effetti negativi della
crisi"
. Evviva! Al punto 7, dopo tutte le specificità delle
specificità dell'Autonomia arriva il nodo cruciale che dovrà
affrontare questo Governo regionale, questa legislatura: la crisi
economica, il problema di creare lavoro. E qui siamo partiti con
una premessa che non c'è in questo documento, ma c'è nelle premesse
fatte dal Presidente prima di illustrare, attraverso una lettura
metodica punto per punto, questo documento, c'è un passaggio in cui
il Presidente ha richiamato la questione gravissima della
disoccupazione, riconoscendo che qui siamo a 7.1 e quindi che la
situazione è difficile. Sì, però è interessante andare a vedere i
dati ISTAT dell'ultimo trimestre e del primo trimestre 2013, dove
la Valle d'Aosta ha una disoccupazione che va, nell'ultimo
trimestre, oltre l'8.3 e, nel primo trimestre, oltre il punto
9...oltre 9 punti nel primo trimestre! E ci dà l'idea che questo
fatidico 7 percento che sembrava già una roba terribile per la
Valle d'Aosta che era partita da 4 è completamente scavalcato!
Allora uno dice: mi guardo i dati nazionali, e sicuramente lì
l'indice nazionale è in difficoltà, ma non è così per tutti! C'è
una regione che si chiama "Veneto", dove pure la situazione è
difficile, che ha un tasso di disoccupazione, nel primo trimestre,
inferiore a noi. Beh, una Regione a Statuto ordinario che si
colloca in una condizione migliore della nostra! Signori miei, è
finito il tempo del raccontarci Autonomia, specificità, e
quant'altro, senza collegare questo tema in modo stringente al tema
della crisi economica e della necessità di lavoro! Non è il momento
in cui buttiamo lì la manciata di skipass per dire: "state tutti
buoni, che tanto qualcosa c'è per tutti", quella manciata di
skipass è un affronto rispetto ai gravi problemi della nostra
regione!
E di parole che mancano, di parole che mancano e di indicazioni
puntuali...perché sul tema "Agricoltura" praticamente sono
ricopiati paro paro i passaggi, sono cambiati gli anni del piano
rurale, ovviamente c'è un nuovo piano rurale, quindi si cambiano le
date, ma sostanzialmente il passaggio sull'applicazione del dare
piena attuazione al piano di sviluppo rurale c'è, però è curioso
che non ci sia una parola che dica, tra virgolette naturalmente:
"verde agricolo", qualcosa stavolta faremo! E qual è questo
provvedimento che faremo, e che cosa fate? Voi che siete del fare,
della concretezza, del non raccontarci quegli impegni generici del
vogliamoci tutti bene che sono quelle cose della sinistra, no, voi
siete per dire cosa...qual è la norma? Che norma mettete? Qua non
trovo norme, non trovo riferimenti puntuali a cose importantissime,
non una parola sul fatto che diminuiscono ogni anno le aziende
agricole...non una parola!
Sostenere il settore zootecnico...ma cosa vuol dire "sostenere
il settore zootecnico"? Perché c'è uno qua dentro che non è
favorevole a sostenere il settore zootecnico? Ma io vi dico: cosa,
fate, cosa proponete? La gente vuole sapere come lo sostenete
questo settore zootecnico! Una vaga notizia intorno a politiche di
esclusione degli OGM...noi vi abbiamo chiesto: no agli OGM! Ditelo!
No agli OGM in Valle d'Aosta! Ditelo! Non dite lavoreremo per...che
non si capisce cosa vuol dire!
Altra questione, naturalmente collegata al settore
dell'agricoltura e connessa al turismo, che però, per ordine
alfabetico, sta giù in fondo al programma: lavorare sulla
pluriattività degli operatori...quindi anche cose di buon senso,
come diceva prima la Morelli, ma ci sono anche cose di buon senso,
ci mancherebbe che aveste scritto delle cose non di buon senso, per
forza che sono di buon senso, perché sono generiche! Si dice:
"trasformazione e promozione" e, tra le altre cose, "sviluppare
l'agriturismo...ospitalità rurale in genere". Ma, perché, avete per
caso deciso di riempire quel capitolo vuoto, perché stanno
ferme...quante domande? Ecco, ve lo chiedo, quante domande sono
ferme di valdostani che vorrebbero fare un agriturismo, che
vorrebbero fare un'attività agrituristica e vanno all'ufficio che
dice: "eh, il capitolo è vuoto ragazzo mio, passa in un altro
momento"! E questo è il sostegno all'imprenditoria valdostana, che
si spegne sul nascere perché gli dicono già subito: "per te non ce
n'è", così come non ce n'è per l'acquisto di un mezzo agricolo e
per tante altre questioni per cui uno che vuole lavorare, vuole
fare impresa, va e dice: "c'è una legge, posso avere un contributo,
faccio la domanda"...non si può fare..."passa tra sei mesi, perché
qui il capitolo è vuoto". C'è una riga rispetto alle priorità da
finanziare, le imprese, il sociale, le famiglie, c'è un qualche
elenco di priorità? Qui non si capisce! Qui si finanzia tutto! Qui
si finanzia tutto, salvo che poi chi va a prendere quel
finanziamento non ce l'ha, perché l'ufficio dice: "scusate, è
chiuso finché non si mettono i soldi sul capitolo". E consentitemi
anche di dire che io non sono così sereno neanche sui vostri
impegni riguardo al rispetto della legge referendaria e...perché? È
perché a stare in politica si comincia a diffidare di certe
frasi!
Una frase, al punto 3 di "Ambiente, Energia e Territorio", mi
preoccupa, perché al punto 2 si dice: rispetteremo...
"definire
la gestione dei rifiuti nel rispetto delle normative...e della
volontà espressa dai valdostani"
...e questo ci fa molto
piacere. Poi però nel punto successivo c'è una frase finale che
dice:
"se necessario anche attraverso lo strumento della legge
regionale"
. Allora voglio essere molto chiaro, non sognatevi di
modificare la legge che dice "no" a qualsiasi forma di trattamento
a caldo, è chiaro? La nostra posizione è categorica! Non si mettono
le mani sulla legge votata dai cittadini valdostani, quella è
intoccabile! Quella è votata dalla maggioranza dei valdostani,
quindi non inventiamoci formule che poi aprono spiragli per dire:
però, rispetto a questa cosa qui bisogna tarare meglio...no, c'è
stata una legge votata dai valdostani, quella si rispetta senza
trucchetti che cercano di modificare la situazione.
Un'altra cosa, consentitemi, al punto "Amministrazione e governo
della Regione", consentitemi un'espressione molto chiara:
"continuare l'opera di semplificazione dei
procedimenti"
...posso dirvi uffa? Uffa! Perché questa ce
l'avete "smenata" per cinque anni e non avete concluso
nulla...nulla! È stato uno slogan perpetrato da tutti gli incontri
con tutte le associazioni e tutti hanno detto: è cresciuta la
burocrazia, è aumentato il peso della burocrazia!
Allora, o
le associazioni raccontano frottole o, signori miei, voi, per
cinque anni, avete detto che questo era un punto cardine, lo
trovate anche nel precedente programma di governo, e questo non è
stato fatto. E non è fatto perché? Perché non c'è un solo passaggio
chiave rispetto a questo punto, che invece nell'altra legislatura
si tentò di fare, ma adesso non avete i numeri, non avete la forza
politica per farlo, che va sotto il nome di riduzione dei dirigenti
per salvare il posto ai lavoratori, perché qui è in ballo la
partita! Perché se noi teniamo tutti questi dirigenti, con gli
stipendi che prendono, il prezzo lo pagheranno i precari! Questa è
la vostra visione: difendere i forti e, magari, quelle
ristrutturazioni di cui si parla nelle biblioteche e nei musei
vanno a colpire chi? Il precario, che non è un licenziamento, è
sottilmente un "non rinnovo del contratto", un non rinnovo...non
hanno mica mai licenziato nessuno! Non si rinnova il contratto, che
è la stessa identica cosa, quando si tratta di precari che lo fanno
da decine, decine di anni.
E poi arriviamo al puro "humour anglosassone", una trovata
d'ingegno:
"attivare con tutte le forze politiche il confronto
per verificare la validità..."
, eccetera, non sto a leggere
tutto, anche numerica, del Consiglio regionale e della Giunta, cioè
si dicono nel programma se vogliamo discutere di quanti sono gli
Assessori oppure no, ma ci prendete anche in giro! Cioè pensate: ma
sì, scriviamoglielo, nei cinque anni parleremo della riduzione
degli Assessori, come abbiamo fatto nell'altra legislatura, e tutti
diremo che bisogna, è chiaro che questo è stato un passaggio
difficile, ma poi bisogna...ma avete scritto questo, avete scritto
che volete ridurre il numero degli Assessori e venite qui a
presentarcene otto! Ma come potete fare una cosa...? Ma non
scrivetelo! Scrivete: "per esigenze organizzative manteniamo la
Giunta", ma non scrivete che volete discutere con noi la riduzione
degli Assessori! Ma perché fate cose così? Poi pretendete che
stiamo zitti! Non scrivetelo, scrivete: per esigenze organizzative
ce ne pigliamo otto! No, invece ci scrivete pure che volete
discutere con noi la riduzione della Giunta, dei costi...ma per
cortesia!
E su questa questione dei costi, visto che c'è stato un
importante comunicato della Stella Alpina sui costi della politica,
sicuramente è una cosa che non possiamo non apprezzare, che
naturalmente aveva un po' il piglio anche oggi il Capogruppo
Borrello, dice perché qui, come nei Comuni, come nel Comune di
Aosta, Comune serio, chi ha doppi lavori, eccetera, mica può avere
dei benefici aggiuntivi, quindi doppi stipendi, pensione più
stipendio regionale...allora, voglio ricordare al collega Borrello
che c'è stata una proposta di legge, la n. 157, e è stata proposta
dal gruppo del Partito Democratico, nella scorsa legislatura, che
proprio interveniva su questo tema, cioè ridurre i compensi a
quelli che avevano un doppio lavoro o una doppia pensione. Sa chi è
che non l'ha votata? Il gruppo della Stella Alpina! Cioè, questa è
una legge che è stata presentata in quest'aula e lei ci fa i
comunicati stampa dicendo che lei vuole ridurre i compensi a chi ha
il doppio lavoro e la pensione, e quant'altro! Ma perché non è
intervenuto allora, quando ci fu questo disegno di legge,
presentato in quest'aula, e che ha avuto la compiacenza di avere il
voto dei colleghi dell'ALPE e del PD? Cioè voi pensate che la
memoria breve a cui ci ha ridotto il flusso informativo di
internet, del web per cui tutti i giorni ce n'è una nuova e quindi
quella di cinque minuti fa è vecchia e me la son dimenticata, possa
far passare così, nel dimenticatoio, tutto? Cioè il gruppo della
Stella Alpina è il campione della riduzione dei costi della
politica! E non vi siete accorti nel programma di governo che voi
avete scritto, insieme al Presidente...perché avrete collaborato,
sarà stato un lavoro di forte sinergia tra tutti, non è mica un
programma di uno, è il programma di tutti quanti, e mentre eravate
lì a lavorare sicuramente vi siete accorti che nel 2013 c'era un
capitolo dedicato ai costi della politica, che questa volta è
sparito, è rimasto solo in un comunicato esterno della Stella
Alpina, non c'è nel programma di governo!
E, andando avanti in questo...diciamo "esame delicato delle
questioni", trovo anche una cosa che giustamente è stata richiamata
anche dai colleghi e su cui non mi va per niente di scherzare e
fare umorismo: particolare attenzione sarà data a contrastare la
precarietà. Questo è un impegno che si prende questo Governo
regionale. Guardate che su questo impegno vi incalzerò ogni
Consiglio regionale. Voglio vedere quanti precari riuscite a
spostare dalla condizione di precarietà alla condizione di un
lavoro stabile dopo 10-15 anni di precarietà! L'avete scritto nel
programma, avete scritto che sarete attenti all'inserimento
lavorativo dei disabili, e guardo il Capogruppo della Stella
Alpina...sono persone talmente deboli e fragili che nominarle, dare
loro l'illusione di un'occupazione, quando questi stazionano da
anni in liste di collocamento senza "mai" ricevere quella benedetta
telefonata...avete del pelo sullo stomaco per dire delle cose così!
Quali sono questi provvedimenti? Come volete fare queste cose?
Questo dovete venire qui a dirci, non dirci che vi occuperete di
chi, per cinque anni - almeno per la mia esperienza - ho visto
stazionare lì, senza che sia stata data una risposta a questi temi
delicatissimi!
"Cultura, Identità, Lingue"...manca una parola fondamentale in
questo programma, la parola è: "libertà", la libertà dei valdostani
di fare la cultura che vogliono, non la cultura che gli dice la
Regione, la libertà, perché non c'è cultura senza libertà, non si
finanziano solo i libri che vanno bene al potere, non si finanziano
gli spettacoli teatrali che vanno bene solo al potere, si finanzia
la cultura con la C maiuscola, la cultura con la C maiuscola;
libertà è la parola che serve perché ci sia cultura e, in questo
senso, anch'io apprezzo che ci sia uno spazio molto ampio dedicato
alla questione della ricorrenza del 70° anniversario che ha portato
lo Statuto di Autonomia citando anche la lotta di Liberazione. Mi
riservo però una precisazione anche su questo punto: guardate bene
che questa non sia l'occasione di nuovo per quel grande tentativo
che è di nuovo il finanziamento del libro "x", il finanziamento
dell'iniziativa culturale, vediamo davvero di aprire a
questa...diciamo "organizzazione" uno spazio che sia davvero scevro
da questa logica del controllo anche di queste cose, una cosa
talmente importante per la nostra comunità che merita davvero di
essere trattata col massimo rispetto possibile.
Sulla famiglia sono rimasto sorpreso da un passaggio, perché
dagli interventi anche di alcuni esponenti della maggioranza in cui
mi sono riconosciuto, in questi passaggi, è evidente che c'è una
situazione di crisi, di grossa criticità. Lo diceva...lo diceva lo
stesso collega Baccega: in questi anni si è fatto tanto, talmente
tanto che adesso il problema non riguarda più Aosta sull'emergenza
abitativa, ma c'è un problema da Courmayeur a
Pont-Saint-Martin...allora bisognava fare di più, le dico io,
quindi il problema c'è, il problema c'è. Però la cosa che mi ha
colpito è che bisogna insistere con un'attività di monitoraggio
"per intraprendere azioni correttive rispetto ad eventuali
criticità maggiori e al sorgere delle nuove povertà"
. Mi
permetto di dire che qui non è che devono sorgere, qui ci sono le
nuove povertà, e sono ancora più aspre nel nostro territorio perché
è un territorio dove vivono, convivono a stretto contatto un
benessere reale, forte, di tutte quelle che sono categorie protette
e che si trovano in stretta connessione vicino, invece, a realtà di
estrema povertà, e sono spesso nicchie isolate, per cui c'è un
isolamento in questa dimensione di povertà che è drammatico. Qui
non è che dobbiamo ancora capire se sorgono, qui sono sorte, ahimè,
e dobbiamo aumentare questa azione di contrasto, questo era da
capire nell'elenco di priorità, cosa veniva prima: se veniva prima
il rifacimento di un manto stradale, se le cose erano connesse, se
c'era un ordine all'interno di tante cose messe l'una di fila
all'altra e tutte, naturalmente, che hanno un senso.
Per esempio, molto mi ha lasciato perplesso un passaggio, sempre
che riguarda il lavoro, diciamo realizzare adeguate politiche di
genere no, perché poi le donne non ci sono in Consiglio
regionale...posso usare ancora un minuto? Non faccio la replica,
non faccio il secondo intervento, rinuncio al secondo
intervento...realizzare adeguate politiche di genere in grado di
favorire la famiglia, eccetera. E con che cosa? Con dedicati
istituti contrattuali. Il part-time e il telelavoro? Di nuovo
rispunta il telelavoro...ma quante persone usano il telelavoro in
Valle d'Aosta? Cioè questo telelavoro c'era già nell'altra
legislatura, siamo arrivati ad occuparne 10 col telelavoro? Cioè di
nuovo delle frasi messe lì...voglio capire chi è che ha questa
pensata del telelavoro, quanti si pensano di occupare, in quanto
tempo, perché sarà sicuramente una delle cose su cui m'interesserò
da subito, su questa cosa qui.
E poi sono andato a vedermi altre regioni rispetto alla
questione dell'immigrazione...anche qui, rispetto alla situazione
dell'emigrazione, io dico: ma qual è la vostra idea? C'è scritto:
bisogna integrare e favorire sinergie, iniziative...ma qual è la
proposta? Qual è l'azione? Al di là di dire che bisogna integrarsi
con gli immigrati, qual è l'azione che proponete? Qual è...io non
sono riuscito a capirlo! Sui lavori pubblici sappiamo che verrà
riqualificata la statale, è già un passo avanti, e c'è un passaggio
generico al fatto di fare piccole opere sul territorio.
E poi arrivo ad un punto che per noi è un punto molto delicato:
viene riprodotto, paro paro, copia e incolla, la questione del
contratto, della regionalizzazione, scusate, degli
insegnanti...allora su questo punto mi permetto di fare questa
riflessione. Molto bene, prima di me, ha detto il collega Ferrero
della situazione difficile che vivono i dipendenti regionali, che
sono regionalizzati...allora, io dico chiaro e tondo: qui, finché
non ci sarà un contratto regionale che garantisce per i dipendenti
pubblici regionali le istanze minime del diritto sindacale che c'è
in tutti i luoghi civilizzati del pianeta, dove esiste il sindacato
e il diritto...solo in Valle d'Aosta non esistono queste norme qua
che riguardano il personale...la mobilità del personale pubblico
regionale, che sia affidata a criteri oggettivi, come diceva prima
il collega; se non ci saranno queste cose, noi alzeremo un muro,
perché c'è un altro punto delicato su cui non ho mai avuto il tempo
di scrivere, ma in questa legislatura farò questo sforzo, che
riguarda anche la democrazia sindacale: i dipendenti regionali non
eleggono i loro rappresentanti di base sindacale, ma...cioè roba
che non succede neanche nella FIAT, la libera possibilità di
eleggere i propri rappresentanti sindacali di base! Allora, queste
sono istanze base di democrazia e di libertà della società
valdostana su cui da anni ci battiamo e, di certo, non andremo a
svendere regionalizzazioni altre se prima non si mettono a posto i
contratti regionali in essere! Quindi su questo punto c'è un "no"
secco, finché non si mette a posto tutta la questione che riguarda
le libertà e le garanzie degli altri dipendenti regionali.
Ecco, sulla sicurezza faccio un passaggio veloce, perché
colleghi ben meglio di me hanno detto prima, cioè se è bene che nel
tema della sicurezza si parli della videosorveglianza, dobbiamo
fermare i furti nelle case, le piccole rapine...però una parolina
sul fenomeno della 'ndrangheta...io l'avrei ritenuta assolutamente
indispensabile per dare corpo a questo tipo di programma!
E infine arrivo anche alla questione della ferrovia e del treno.
Allora, irremovibili come sempre, avete detto nella vecchia
legislatura "bimodali" e nella nuova "bimodali"...siete talmente
irremovibili che avete fatto una domanda di finanziamento per i
treni bimodali all'Unione europea, 70 milioni di euro, per
acquistare treni, avete chiesto all'Unione europea, più 5 milioni
per costruire un'immensa autorimessa dove bisognerà fare la
manutenzione di questi treni! E naturalmente la stessa cosa la
state chiedendo anche al Governo nazionale, cioè quel famoso
finanziamento di farlo andare non sull'infrastruttura, ma
sull'acquisto dei treni. Stanno di nuovo lavorando in assoluta
solitudine, in una logica così, in cui andiamo a chiedere a tutti
per comprare treni bimodali, mentre qualcuno, in Piemonte, comincia
a dire: siccome a Torino non vogliono più i diesel, non li vogliamo
più neanche noi in Piemonte! Ecco, vediamo di non costruire, cioè
di non farci fare dei treni che non li vuole nessuno, che non li
vuol veder circolare nessuno! Andiamo invece a fare un ragionamento
di ascolto con il mondo delle associazioni che da anni segue questo
problema e che vi ha chiesto più volte di dare priorità
all'infrastruttura, cioè alla rete, l'elettrificazione, quella è la
priorità, e non i treni bimodali! Ovviamente, voi, forti del vostro
consenso elettorale, insistete: "bimodali a tutto spiano", e
quindi, come dire? volete aprire proprio un dialogo e un
dibattito.
E anch'io, francamente, sui lavori dell'aeroporto non ci ho
capito nulla, quindi non riesco neanche a intervenire, perché per
noi era prioritario il volo sportivo, senza precludere altro tipo
di volo. Qui è ribaltato il concetto, ma non capisco se gli aerei
che atterreranno sono i famosi voli charter da 120 posti...qui,
come al solito, cifre, numeri non ce n'è, così non si sa...vedete
un po' voi, si può dire di tutto e di più, si può dire che atterra
l'aereo grande, si può dire che continua a volare quello da 30
posti, si vedrà, non si sa, è come dire avere le idee chiare no?
parlare chiaro, c'è una visione chiara ai valdostani...questo è il
programma, siete favorevoli o no?
Naturalmente nella parte del turismo si ritorna ad un passaggio
che, secondo me, è di uno splendore letterario che rimarrà negli
annali:
"procedere a una rilettura critica del sistema normativo
regionale a supporto dell'attività turistica e
commerciale"
...beh, un po' di autocritica sul finale ve la
fate, quelle leggi le avete fatte voi, e dite: beh, andiamo un po'
a rimetterci mano, qua e là, perché probabilmente le cose non vanno
bene. Un minimo di autocritica...ma, subito dopo:
"valorizzare
le forme di turismo"
, che sono praticamente tutte, bed and
breakfast, agriturismo, turismo termale, del benessere, costruite
hôtel a 5 stelle, cioè tutto il turismo, e con quali soldi? Voi, di
tanto in tanto, dite che non avete i soldi e dopo un
po'...agricoltura, soldi; turismo, soldi; treni bimodali...cioè
soldi dappertutto, e non si capisce! E poi campionato mondiale del
cerchiobottismo,
sport de noutra téra,
e golf. Cioè, è bello
anche perché sono messi vicini, no? Quindi c'è proprio tutto...come
dire: "ragazzi, guardate che nessuno sta fuori, cioè il faremo
campi a 18 buche...e prima diciamo: no, a difesa del suolo, eh,
l'agricoltura prima di tutto...poi andremo a litigare con gli
agricoltori per tirar loro via il pezzo di terra perché un campo di
golf a 18 buche è mica una roba che fai dietro l'angolo, con tutte
le case, le villette che ci sono sparpagliate...siamo di nuovo a
dire una cosa e contraddirla subito, cioè campo da golf e poi siamo
contro!
E concludo con i due grandi assenti di questo programma, che
sono due grandi assenti e una parola per tutto, i due grandi
assenti sono: uno, l'hanno evidenziato benissimo i colleghi, è
l'ospedale, l'opera più importante che deve essere realizzata per
la nostra comunità...non c'è! Dov'è? Si fa? Non si fa? Si farà?
Quella è la cosa più importante che bisogna fare in Valle d'Aosta,
è l'unica grande opera che non abbiamo messo in discussione, se non
nelle modalità...non c'è! E l'altro grande assente, che aveva
grande spazio nella XIII legislatura, è il casinò...andate a
vedere, nella XIII legislatura, c'è una paginetta...sparito
completamente dal programma di governo! Su una sede che ha qualcosa
come 800 dipendenti, la più grande struttura pubblica dopo la
Regione, non c'è un'idea su che ne sarà del casinò?
La parola che manca in questo programma per quanto mi riguarda è
soprattutto la parola: "uguaglianza". C'è solo una parola "equo"
riferita alle famiglie, non c'è nessuna idea di una società
diversa, non c'è la parola "bene comune", non c'è nessuna idea di
una comunità valdostana che si ritrova, si riunisce, si mette
insieme e cerca, insieme, di affrontare i problemi. Quando ci sarà
in un programma la parola "uguaglianza" ci sarà la parola "bene
comune", allora magari ci si potrà sedere intorno ad un tavolo e
ragionare di trovare soluzioni per i problemi della Valle
d'Aosta...ma così no...una Valle d'Aosta per pochi, per mantenere
questo sistema clientelare, di privilegi, in cui solo alcuni hanno
vantaggi e gli altri sono tagliati fuori...scusate, ma noi non ci
stiamo, e quindi non sosteniamo questo programma di governo.
Si dà atto che dalle ore 19,47 assume la presidenza il
Vicepresidente André Lanièce.
Lanièce (Presidente)
- Grazie. Qualche altro collega che
intende chiedere la parola? Siamo sempre in discussione generale.
Ha chiesto la parola il Consigliere Bertschy, ne ha facoltà.
Bertschy (UVP)
- Intanto volevo chiedere se era
possibile, visto che siamo tanti neo-eletti...capire come
proseguiranno i lavori e, magari, fare un aggiornamento da parte
della Presidenza.
Presidente
- Il punto è iniziato e il punto viene
terminato. Il punto 3 è iniziato, quindi si terminerà con
l'elezione del Presidente della Regione. E poi dopo...
Bertschy (UVP)
- Ecco, io chiedo una mozione d'ordine.
Chiedo una sospensione dei lavori per una Conferenza dei
Capigruppo, per capire come continuiamo.
Presidente -
Va bene. I lavori sono sospesi.
Si dà atto che la seduta è sospesa dalle ore 19,52 alle ore
20,38 e che dalle ore 20,38 riassume la presidenza il Presidente
Emily Rini.
Rini (Presidente) -
Colleghi, possiamo riprendere i
nostri lavori e, come concordato in sede di Conferenza dei
Capigruppo, i lavori verranno sospesi adesso e riprenderanno lunedì
mattina, in una seduta straordinaria, proprio per permetterci di
concludere il nostro ordine del giorno, alle 9 del mattino, con la
previsione anche della seduta notturna. Chiudiamo qui i lavori. Vi
invito solo ad aspettare un attimo perché possiamo così consegnarvi
direttamente la convocazione dell'ordine del giorno. Grazie. Buona
serata a tutti.
Colleghi, consentitemi anche di ringraziare il Parlamentare Rudi
Marguerettaz, che ha avuto davvero la pazienza anche di seguire i
nostri lavori, e consentitemi anche di scusare l'assenza del nostro
Senatore Albert Lanièce, impegnato a Roma per impegni
istituzionali. Grazie. Buona serata a tutti.
---
La seduta straordinaria termina alle ore 20,39.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK