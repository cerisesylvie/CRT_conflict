Consiglio Regionale della Valle d'Aosta - Oggetto del Consiglio n. 1510 del 2 dicembre 2010 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1510 del 2 dicembre 2010 - Resoconto
OBJET N° 1510/XIII - Examen de l'annexe au budget pour le
triennat 2011/2013.
Presidente
- Per quanto è degli allegati del bilancio di
previsione, vi pregherei solo, per questioni di snellimento dei
lavori, soprattutto chi ha fatto delle richieste, di rimanere in
sala.
A pagina 4 c'è una richiesta del Partito Democratico. La parola
al Consigliere Donzel.
Donzel (PD)
- Una richiesta volta a capire come mai,
rispetto alle previsioni dell'anno scorso abbiamo, al punto 1.1.20,
tributi regionali, una riduzione di tributi regionali rispetto al
bilancio previsionale dell'anno scorso. Per l'anno 2011 erano stati
indicati tributi regionali per 124.000.000 euro; quest'anno ne sono
indicati 90. Vorrei capire come mai si va incontro ad una riduzione
così sensibile della voce "Tributi regionali".
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Io le posso rispondere nel dettaglio quali
sono le previsioni e le voci dei tributi regionali per il 2011,
anche perché le previsioni pluriennali poi devono essere
confrontate con i riferimenti dei consuntivi degli anni precedenti.
Per costruire il bilancio di previsione del 2011 facciamo
riferimento al consuntivo 2009; nel pluriennale ci possono essere
degli scostamenti, ma i tributi regionali nel 2011 sono: 800.000
euro quale tributo speciale discariche; 100.000 euro tassa diritto
allo studio universitario; addizionale IRPEF per 17.500.000; IRAP,
72.000.000... totale: 90.400.000. Questo può anche discostarsi
dalle previsioni pluriennali rispetto all'anno in corso; per la
previsione 2011 abbiamo il riferimento preciso all'anno del
consuntivo, come per le entrate dobbiamo avere un riferimento
preciso, quindi ci può essere un discostamento, ma le voci sono
queste. Questi sono tributi regionali, quindi non sono
trasferimenti dallo Stato.
Presidente
- A pagina 5 c'è una richiesta del Partito
Democratico e del gruppo ALPE. La parola al Consigliere Donzel.
Donzel (PD)
- Al punto 1.1.2.50, quota sostitutiva IVA da
importazione, sono indicati 74.000.000 euro: volevo far notare che
nel 2010 ne sono stati messi a bilancio 308.000.000.
Presidente
- La parola al Consigliere Louvin.
Louvin (ALPE)
- Grazie Presidente.
Questa è una tabella che riassume le entrate e i tributi propri
e il gettito dei tributi erariali. Qui siamo già nel nuovo
ordinamento, siamo già nei 10/10, ma registriamo un trend crescente
nella vostra stima per quanto riguarda in particolare le imposte
sul reddito e patrimonio, quindi IRPEF, IRPEG, eccetera. Non
riusciamo a capire su quali basi prognostiche voi immaginiate un
trend di crescita; ci saranno dei motivi, ma noi abbiamo da questo
punto di vista qualche riserva.
La seconda questione riguarda il recupero delle accise su
benzina, il cosiddetto "decimo dello Stato", perché sarebbe bene
darne contezza in modo esplicito, essendo questa una richiesta
formalmente avanzata dalle associazioni dei consumatori che
chiedono quanto venga recuperato dallo Stato su questa partita,
perché fanno delle valutazioni anche in ordine alla redistribuzione
di questo nuovo gettito. Grazie.
Président
- La parole à l'Assesseur au budget, aux
finances et au patrimoine, Lavoyer.
Lavoyer (FA)
- Per l'IVA da importazione mi sembra che la
risposta sia ovvia: è l'entrata dell'IVA da importazione legata
all'accordo del federalismo fiscale.
Invece, per quanto attiene le imposte che hanno un trend in
crescita, la previsione è legata, da una parte, al consuntivo 2009;
dall'altra, al trend di tali imposte fino ad agosto 2010 che
prudenzialmente portano a questa previsione. Sulle accise della
benzina non abbiamo ancora il consuntivo del 2010, quindi siamo
solo ad una previsione, ma non abbiamo ancora il consuntivo
2010.
Président
- La parole au Conseiller Louvin.
Louvin (ALPE)
- Speravo di sentirle dire, Assessore, che
faceva un calcolo abbastanza semplice che era dividere per 10
l'ammontare delle accise sulla benzina, che è di 50.500.000 e
quindi 5.000.000 sostanzialmente, è questo che volevamo sentir
dire: crediamo che sia la cifra che effettivamente recupera lo
Stato. Ma questo per noi entra nel gioco di una redistribuzione che
riteniamo sia funzionale al calcolo futuro del
bon de
chauffage
rispetto all'assegnazione nel corso di
quest'anno.
Sull'altro aspetto credo che qui si sia un po' troppo ottimisti,
perché abbiamo sempre uno scarto quasi biennale, ma... siamo già
sicuri di avere una riduzione del 3,2 percento del prodotto interno
di questa Regione? Sembra singolare che lieviti la base imponibile
quando ci sono questi fenomeni! Sto prendendo dei dati che vengono
dal vostro Ufficio statistica e sono pubblicati sul sito Internet
della Regione: la contrazione in termini reali a PIL, a valori
concatenati, è pari a meno 4 percento nell'anno scorso, quindi è
singolare che continui a lievitare nella vostra proiezione. Poi
abbiamo già esplicitato nel corso del dibattito come mai riteniamo
che ci sia in previsione un effetto di frenata generale, senza
voler essere pessimisti e catastrofisti, ma volevamo solo
sottolineare come ci sembra particolarmente ottimistica questa
previsione. Grazie.
Presidente
- A pagina 7 c'è una richiesta del gruppo
ALPE.
La parola al Consigliere Louvin.
Louvin (ALPE)
- Grazie Presidente. Se lei mi consente,
metterei insieme il riferimento anche alla pagina successiva,
ragioniamo in termini globali sui trasferimenti dello Stato...
Presidente
- ...d'accordo...
Louvin (ALPE)
- Grazie. C'è stato un passaggio
nell'intervento del Presidente Rollandin che mi ha colpito, perché
ha rivendicato in meglio il mantenimento da parte nostra di
trasferimenti dello Stato rispetto alle province autonome che hanno
negoziato in passato. Allora volevo andare a fotografare la
situazione reale, depurata - così mi pare sia necessario fare - dal
permanere, perché questa è una partita che ha un prolungamento nel
tempo, dei fondi di ammortamento sui mutui contratti per gli eventi
alluvionali. Al netto di questa partita - le ripeto, sono fondi di
ammortamenti di mutui per un evento eccezionale, una catastrofe che
ha colpito la nostra Regione ormai dieci anni fa -, i trasferimenti
statali sia di parte corrente che di parte conto capitale a quanto
ammontano?
Guardi bene il Presidente le tabelle... noi abbiamo nei dati
complessivi 2.800.000 euro sulla parte corrente e 15 nella parte di
investimenti, per un totale approssimativo di 16.000.000 di euro;
depurato da quella cifra, a quanto ammonta ancora il trasferimento
statale e per quali poste sostanziali? Cosa c'è di importante che
ci trasferisce ancora lo Stato, perché per il resto discutiamo
ormai di un bilancio che è quasi interamente generato da
compartecipazione su tributi e non più da trasferimenti. Per me è
un aspetto di carattere politico, più che di carattere puramente
contabile, ma dal dato contabile possiamo trarre qualche
valutazione di tipo politico. Grazie.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Proprio questa domanda sui trasferimenti
dello Stato di parte corrente a pagina 7 e in conto capitale a
pagina 8, mi dà lo spunto per fare rimarcare che si tratta di fondi
dello Stato sulle leggi di settore e voglio sottolinearlo, che nel
nostro accordo sul federalismo fiscale, al di là di quelle
sull'alluvione (sulle quali dirò poi qualcosa), a differenza di
Trento e Bolzano, non sono stati eliminati, mentre Trento, Bolzano
e Friuli Venezia Giulia sono stati tutti eliminati per il futuro.
Questo è un altro spunto per evidenziare la bontà dell'accordo,
perché tutti questi trasferimenti sono stati mantenuti solo per la
Regione Valle d'Aosta. Nel bilancio di previsione sono iscritti i
fondi già assegnati con decreti già effettuati dallo Stato, ma una
parte importante viene iscritta solo nel corso dell'anno, in fase
di variazione di bilancio, con delibera di Giunta.
Per rispondere all'ammontare, l'importo complessivo è di
26.800.000 euro, che si riferisce ai trasferimenti in conto
capitale 2009 e che noi iscriviamo nel 2010. Le voci singole sono
sui lavori pubblici, sull'edilizia residenziale pubblica,
sull'agricoltura, territorio e ambiente, beni culturali, fondi per
la montagna e aree sottoutilizzate, formazione, sanità, istruzione,
commercio, turismo, protezione civile, energia, trasporto pubblico
e finanza locale. Questi fondi vengono iscritti nel bilancio 2010
nel momento in cui avviene il trasferimento, ma sono riferiti al
2009 e vengono iscritti con delibera di Giunta di variazione di
bilancio.
Presidente
- La parola al Consigliere Louvin.
Louvin (ALPE)
- Assessore, non ci siamo, o non ci
capiamo... bisogna fare un po' di chiarezza! Stiamo parlando di
trasferimenti e non di cofinanziamenti statali rispetto a programmi
europei, eccetera; non vedo i 26.000.000 di euro, ne vedo
semplicemente 2,8. Siamo a 1.2.1., trasferimenti statali di parte
corrente e trasferimenti statali in conto capitale, abbiamo un
totale di 17.000.000 di euro... non vedo i 26, e non capisco da
dove vengano fuori queste ulteriori somme. Ripeto: abbiamo fatto un
calcolo sulla base delle informazioni in nostro possesso e ci
risulta che i fondi per l'ammortamento dei mutui su eventi
alluvionali assommino, da soli, già a 13.000.000; quindi il
ragionamento glielo concludo molto semplicemente: è che quello che
residua di trasferimento statale sono circa 3.000.000 di euro,
questo è il dato crudo. Se vuole precisarlo, ci chiariamo magari
meglio anche il concetto; comunque interrompo il mio intervento per
un'ulteriore precisazione se è il caso, altrimenti sono costretto
ad andare alle conclusioni.
Si dà atto che, dalle ore 20,03 alle ore 20,04 assume la
presidenza il Vicepresidente André Lanièce.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Per precisare - poi produrrò la tabella al
collega Louvin - che nella previsione questi fondi di trasferimento
statale in conto capitale non vengono iscritti finché non c'è il
decreto attuativo, non possono essere iscritti nella previsione, ma
sono fondi... e le ho fatto l'elenco... non sono fondi di
compartecipazione, ma trasferimenti a favore delle amministrazioni
che solo la Regione Valle d'Aosta ha - dicevo che per Trento,
Bolzano e Friuli Venezia Giulia questi fondi sono stati eliminati
per il futuro -, noi li possiamo iscrivere. La previsione dalla
tabella 2009, che sono i fondi 2009 che hanno già il decreto,
ammontano a 26.800.000 euro... mi conferma anche la parte tecnica,
e non sono compartecipazioni.
Sull'alluvione voglio sottolineare che il meccanismo è quello
dell'esternalizzazione che facciamo noi con le società di scopo,
perché questa è solo la rata per rimborsare i mutui contratti dalla
Regione, lo Stato ci paga la rata. Comunque le produrrò tutta la
tabella.
Presidente
- La parola al Consigliere Louvin.
Louvin (ALPE)
- Concludo brevemente. Ci interessa
conoscere questo andamento, perché in termini generali quando si
prende è sempre bene; in termini generali, però, credo che la
scelta fatta da Trento e Bolzano e forse il Friuli è una scelta che
ha un significato politico. Rispetto a questo mi sarebbe piaciuto
conoscere le ragioni del diverso posizionamento, che fa parte forse
anche di un approccio magari diverso, perché avendo rafforzato le
dinamiche di compartecipazione e addirittura i tributi che vengono
interamente introitati dalla Regione, il fatto di limitare le
assegnazioni di settore ha un significato preciso anche in termini
generali, di presentazione della nostra autonomia.
Prenderemo comunque conoscenza, la prego veramente di
trasmetterla; immagino che si tratti in alcuni casi di quelle poste
che vengono introitate in corso d'anno con delibera della Giunta
regionale che portiamo negli atti di comunicazione al Consiglio
regionale, i classici atti di comunicazione al Consiglio regionale.
Non abbiamo cognizione delle partite in atto, quindi gentilmente se
ne faccia avere la specifica. Grazie.
Presidente
- A pagina 12 c'è una richiesta del gruppo
ALPE.
La parola al Vicepresidente Chatrian.
Chatrian (ALPE)
- Grazie Presidente. Solo per delle
informazioni: nel bilancio di gestione 2010-2012, per quanto
riguarda l'area omogenea, entrate patrimoniali e proventi del
demanio, l'unità 80, restituzione, recupero e rimborsi e concorsi
vari, le somme previste nel vecchio bilancio di gestione erano di
13.000.000 di euro; in questo nuovo bilancio di previsione sono
21,4... quali sono le maggiori entrate su questa unità di
previsione di base?
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Il totale del punto 1.01.80 è di
21.458.000; adesso, entrare nel dettaglio, quali sono gli
aumenti... le posso dare il dettaglio che sono una ventina di voci,
trasporti eccezionali, diritti generi contingentati, diritti
catastali, contributi sorveglianza, diritti di segreteria su
contratti, recuperi somme sull'erogazione di spese correnti,
rimborso Comuni compattatore di Brissogne, le posso dare l'elenco
nel dettaglio delle singole voci che, sommate, portano a questo
importo.
Presidente
- La parola al Vicepresidente Chatrian.
Chatrian (ALPE)
- Grazie. L'intenzione era di avere
l'ordine di grandezza, perché c'era questo cambiamento da 13 a
21.000.000 di euro e le poste in bilancio erano tre principalmente,
era lì la risposta. Non mi interessava avere i 20 dettagli, ma
nell'ordine di grandezza vedo: recupero di somme sull'erogazione di
spese correnti, 4.000.000 di euro, 4.000.000 su recupero rimborsi e
proventi ulteriori diversi e nuovamente sulla compattazione di
Brissogne. Visto però che le poste in bilancio raddoppiano quasi su
questa unità, l'interesse era di avere non le voci, ma l'ordine di
grandezza.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Allora, se mi chiede una voce, le posso
dare l'elenco di tutte le voci che compongono la previsione
dettagliata. Adesso, se la domanda è come mai nel 2011 sono 250.000
per il recupero spese riscaldamento anziché... io, su questo, non
ho il raffronto, perché dovrei avere il consuntivo 2010. Queste
sono previsioni molto corrette e su questo abbiamo la
documentazione, perché il bilancio di previsione è quello del
2011.
Presidente
- A pagina 18 c'è una richiesta del Partito
Democratico. La parola al Consigliere Donzel.
Donzel (PD)
- Spero non mi accusi di nuovo di
catastrofismo l'Assessore, quando gli chiedo di spiegarmi che, a
fronte delle previsioni degli anni passati, che prevedevano per il
2011 e per gli anni a venire nella voce entrate oltre 1.700.000.000
di euro, adesso siamo scesi a 1.500.000.000... se, come più volte
ha fatto riferimento sulle cifre in calo, anche negli anni
successivi incida la questione del patto di stabilità. La cosa che
voglio capire è se anche in una situazione di ripresa economica,
come quella che i dati ottimistici di
Repubblica
riportavano, nel prosieguo degli anni avremo comunque un calo delle
risorse disponibili a bilancio.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Mi sembra che sono mesi che diciamo le
stesse cose: questa è la capacità di spesa imposta dal patto di
stabilità, indipendentemente dalle nostre entrate. Come lei sa, nel
federalismo fiscale la manovra negli anni 2012-2013 impatta
maggiormente rispetto al 2011: questo è il tetto che possiamo
spendere, indipendentemente dalle nostre entrate; quindi la
riduzione è la conseguenza delle manovre che impongono il
contenimento della spesa.
Per certi versi, poi, la diminuzione delle entrate viene anche
calibrata della parziale riduzione del mutuo, che è previsto come
indebitamento, ma questo è il tetto che ci è imposto; come gli anni
scorsi, non è che avevamo entrate per 1.650.000.000, le entrate
erano ben superiori, ma non potevamo spendere più di 1.650.000.000.
Per il 2011-2012-2013 il patto di stabilità impone questo tetto di
spesa, e automaticamente iscriviamo nelle entrate di previsione il
tetto imposto dal patto di stabilità.
Presidente
-La parola al Consigliere Donzel.
Donzel (PD)
- Grazie Presidente. Questo per far notare
che comunque da parte nostra si voleva evidenziare come fosse
esagerato quel termine "catastrofista", rispetto a qualcuno che
cerca di far capire ai cittadini cosa sta accadendo. Le risorse
sono importanti, ma c'è un limite da rispettare, c'è qualcuno che
si sta battendo per modificare il patto di stabilità per quelli che
operano correttamente nella spesa e quindi ci tenevamo a far
presente che questa cosa non è mai stata presa in considerazione
dal fatidico "governo amico".
Presidente
- A pagina 26 c'è una richiesta del Partito
Democratico e del gruppo ALPE. La parola al Consigliere Louvin.
Louvin (ALPE)
- Grazie Presidente. Il trattamento
economico del personale regionale subisce una notevole compressione
dovuta agli effetti della manovra di Tremonti; se non capiamo male,
abbiamo 7.000.000 di euro in meno sul 2011 rispetto alle stime e
10.000.000 in meno nel 2012. È effetto diretto del contenimento del
numero di persone che potranno essere impiegate e credo che saltino
in questa dimensione i contratti a tempo determinato, che sono poi
tramutati nella vostra proposta in acquisizione di servizio. Se
così non è, lo spiegherete meglio.
Ma vediamo in parallelo anche la scomparsa dei rinnovi
contrattuali, per i quali erano messi a bilancio 12.500.000 per il
2011, 17.000.000 nel 2012... questi sono totalmente azzerati! Ci
preme capire questo. Dei 133.000.000 di euro che ancora abbiamo nel
trattamento economico del personale quanto rimane nella vostra
stima quest'anno per il personale a tempo determinato, che non è
sparito come categoria contrattuale, alle dipendenze
dell'Amministrazione... nei 133.000.000 ci è stato detto anche in
commissione che rientrano sia i contratti a tempo indeterminato che
quelli a tempo determinato che potranno ancora essere rinnovati.
Quindi, quanti di questi 133.000.000 ritenete che saranno ancora
destinati a contratti a tempo determinato? La parte più cospicua
andrà per la remunerazione del personale alle dipendenze della
Regione in via continuativa, ma non è sparita totalmente dal
bilancio la fattispecie dei contratti a tempo determinato, ne
abbiamo una pluralità. Ci interessa capire qual è il quantitativo
residuo e accessoriamente se permane ancora in essere l'indennità
di risultato al personale di qualifica unica dirigenziale, che
credo fosse una voce a sé, o se è stata travolta dagli effetti
della manovra.
Presidente
- La parola al Consigliere Donzel.
Donzel (PD)
- Grazie Presidente. Domanda simile:
12.400.000 spariscono perché c'è il blocco dei rinnovi
contrattuali, ma la differenza rispetto al bilancio di previsione
dell'anno scorso è di 19.000.000 di euro; mi risulta che ci sia uno
scarto di 6.500.000 ancora di riduzione del costo del personale...
non riesco a spiegarmi le ragioni di questa riduzione.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Partendo dalle risposte più semplici: il
costo del personale a tempo determinato è di 1.099.024 (questo su
progetti europei); poi, il costo a tempo determinato più generale è
di 8.678.746; l'indennità di risultato permane per i dirigenti.
Sullo scostamento tra il 2010 e il 2011 - domanda del collega
Donzel - ci sono diverse problematiche: la riduzione complessiva
della spesa pari al 2 percento rispetto alla spesa preventivata, in
una logica di contenimento della gestione del personale,
applicazione di quanto disposto dall'articolo 9, comma 1 del
decreto legge 31 maggio 2010 che dispone che il trattamento
economico complessivo dei singoli dipendenti non può superare
quello ordinariamente spettante per il 2010, applicazione di quanto
disposto dal comma 2bis che prevede che il trattamento accessorio
del personale al 1° gennaio 2011 non può superare il corrispondente
2010, applicazione del comma 17 che dispone il blocco dei rinnovi
contrattuali. Quindi tutti questi fattori fanno sì che, al di là
dell'importo che era previsto dal rinnovo contrattuale -
chiaramente viene decurtato -, ci sono tutti gli altri aspetti che
comportano quella differenza.
Presidente
- Consigliere Louvin.
Louvin (ALPE)
- Sono stato incompleto nella domanda,
semmai lo approfondiremo in altri momenti. Questi 8.600.000 euro
sono destinati ancora a personale interessato a cantieri forestali,
eccetera, oppure si tratta di contratti a tempo determinato di
sostituzioni di natura più ordinaria?
(interruzione dell'Assessore Lavoyer, fuori
microfono)
...quelli dei cantieri sono personale regionale. Non a contratto
privatistico? Qui stiamo parlando solo di contratti di pubblico
impiego, quindi essenzialmente sono sostituzioni, maternità...
perfetto, grazie.
Presidente
- La parola al Consigliere Donzel.
Donzel (PD)
- Ringrazio l'Assessore. Mi premeva far
rilevare come nel concorrere al risanamento della spesa pubblica si
vadano a colpire quei lavoratori che spesso hanno degli stipendi
che non sono certo quelli da scialare. Questo lo faccio notare
perché sono milioni di euro che vengono sottratti alla comunità e
questo spiega perché in altre situazioni chiediamo di intervenire a
sostegno delle famiglie: perché comunque questo dimostra che c'è
una reale diminuzione del potere di acquisto degli stipendi in
Valle d'Aosta.
Presidente
- A pagina 27 c'è una richiesta del Partito
Democratico.
La parola al Consigliere Donzel.
Donzel (PD)
- Volevo far notare come sul pezzo della
scuola c'era una riduzione, ma assai più contenuta - mi pare -
rispetto ad altri... volevo avere conferma dall'Assessore.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Qui lo scostamento in diminuzione, fermi
restando i criteri di calcolo della previsione di spesa, deriva dal
blocco della maturazione delle posizioni stipendiali, previsto dal
comma 23 dell'articolo 9 del decreto legge n. 78/2010 convertito
con la "122".
Presidente
- La parola al Consigliere Donzel.
Donzel (PD)
- Siccome prima polemicamente si è fatto
notare che noi siamo quelli che fanno vedere solo gli aspetti
negativi, qualche volta ci scappa anche di dire qualcosa, cioè
leggiamo le carte; quindi, quando parliamo in negativo, è in
negativo, ma sappiamo vedere anche dove non c'è il taglio.
Presidente
- Sulla pagina 28 la parola al Vicepresidente
Chatrian.
Chatrian (ALPE)
- Volevamo conoscere qualche dettaglio in
più in merito all'area omogenea personale per interventi di
settore, nelle spese correnti "personale assunto con contratto
nell'ambito del settore delle risorse naturali": l'anno scorso
c'erano 17.000.000 di euro a livello di disponibilità, quest'anno
ce ne sono 11; un terzo - ci è stato spiegato - saranno trasferiti
in un altro contenitore. Volevamo solo capire se, per quanto
riguarda i capitoli, la ripartizione avveniva equamente con questa
percentuale.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- La riduzione complessiva sta nel fatto che
una parte è riclassificata in un altro contenitore che andrà
eventualmente ad ottenere i servizi dalla società. Nei dettagli
sono: 2.800.000 per retribuzioni oneri previdenziali e
assistenziali per operai idraulico-forestali a tempo indeterminato;
1.870.000 per retribuzioni oneri previdenziali e assistenziali
impiegati idraulico-forestali, sempre a tempo indeterminato;
1.030.000 per retribuzioni oneri previdenziali e assistenziali per
impiegati a tempo determinato; 10.030.000 per retribuzioni degli
operai idraulico-forestali a tempo determinato. A questi bisogna
aggiungere le spese di 100.000 euro per i responsabili del servizio
prevenzione e protezione, 35.000 euro per la gestione e formazione
del personale, 360.000 euro per fondo accantonamento TFR degli
operai, 280.000 per servizio sostitutivo di mensa, 8.000 per spese
vive di trasferta.
Presidente
- A pagina 29 c'è una richiesta del Partito
Democratico.
La parola al Consigliere Donzel.
Donzel (PD)
- Su questa riduzione di quasi 30.000.000 di
spese correnti sul personale, che farà plaudere magari quelli che
non vedevano l'ora di ridurre gli stipendi ai dipendenti, noi
vorremmo capire quant'è la parte di riduzione legata ad una
questione contrattuale e qual è quella che va ad incidere sulla
riduzione del numero del personale. In ogni caso si tratta di
risorse che dovevano andare a dei cittadini valdostani che non ci
sono più; questo, a nostro avviso, giustifica altre misure in altre
sedi.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- La riduzione complessiva è di 22.770.850
euro, di cui - quindi è facile fare la differenza - 10.000.000 è
l'azzeramento dei fondi per i rinnovi contrattuali e gli altri per
la retribuzione del personale.
Presidente
- La parola al Consigliere Donzel.
Donzel (PD)
- Mi premeva far notare che non era
assolutamente un atteggiamento irresponsabile dire che questa è una
situazione delicata, perché lei ha avuto modo nella sua replica di
dipingere la minoranza come fanfarona, ma su queste cose volevo
approfittare del fatto che prima non potevamo parlare di questi
numeri in dettaglio; ci siamo però guardati questi numeri prima di
fare il nostro intervento, quindi che non era così campato in aria
come pareva!
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Consigliere, lei mi ha chiesto com'è la
riduzione di questo capitolo, però non è che sono ridotti, a parte
i 10 dell'azzeramento dei fondi per i rinnovi contrattuali, gli
altri permangono, perché saranno utilizzati dalla società di
servizi che assorbirà questo personale. Lei mi ha detto la
riduzione del capitolo... mi ha chiesto quanto incide l'azzeramento
dei rinnovi contrattuali, io le ho dato la differenza, ma se mi
chiede... gli altri rimangono, quindi non entrano nella logica... a
domanda io rispondo!
Presidente
- A pagina 30 c'è una richiesta del gruppo
ALPE.
La parola al Consigliere Louvin.
Louvin (ALPE)
- Grazie Presidente.
Siamo sul capitolo centrale che è quello delle spese per
l'attività della Regione, nel quale vediamo lievitare le spese
generali in modo non lineare con l'andamento abituale, con uno
scostamento abbastanza significativo. Gentilmente l'Assessore vorrà
spiegare il perché di questo salto in avanti delle spese generali
della Regione, se ha una motivazione particolare... è il punto 10,
il primo nell'ambito dell'area omogenea servizi e spese
generali.
La seconda problematica è una problematica che abbiamo trattato
già più volte anche in quest'aula: è quella relativa agli studi e
alle collaborazioni tecniche che sono cadute, anche queste, sotto
la scure della manovra della legge n. 122 del luglio scorso. Qui
abbiamo, da una spesa dell'anno scorso di 7.680.000, una caduta a
1.900.000; se non ricordo male, la percentuale di mantenimento è
dell'ordine del 20 percento rispetto alla spesa del 2009, quindi
siamo in quell'ordine di grandezza. Su questo secondo aspetto credo
che, più in termini politici che strettamente contabili - perché
saranno ancora da determinare gli atti consequenziali -, volevamo
chiedere a quali criteri si atterrà la Giunta per poter utilizzare
queste somme residue. Da quello che vediamo, sono delle somme che
andranno essenzialmente spese sulla legge n. 18 come utilizzo, ma
immagino che qui ci sarà già un'idea di approccio, perché il
rischio è di rallentamenti o paralisi di alcuni servizi, in quanto
queste persone vengono utilizzate per dei servizi specifici...
quindi sapere come vengono utilizzati questi fondi residui avendo
dovuto subire una decurtazione di questa entità.
Presidente
- La parola al Presidente della Regione,
Rollandin.
Rollandin (UV)
- Proprio riferito ai termini che - come
ha detto il collega - sono in applicazione della "18", che dopo
l'ultima sentenza della Corte costituzionale che è stata ripresa
con riferimento alla Corte dei Conti, la legge n. 18 verrà rivista.
A breve presenteremo una proposta di revisione per gli incarichi
con le modalità nuove di attivazione del servizio di consulenza,
quindi ci sarà una riduzione piuttosto drastica per queste ragioni;
però, il tutto, nell'intertempo: quelli che avevano già gli
incarichi vanno ad esaurimento e poi entrerà in vigore questa nuova
legge. Le scadenze sono a marzo, aprile; a gennaio sono poche,
sennò vengono rinviate minimo tre mesi, il tempo di operare con
questa situazione.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Mi prenderei l'impegno di farle avere la
tabella, ma le posso già dire che la differenza da 16.109.000 a
16.879.000 è di circa 800.000 euro: 500 - che non c'erano nel 2010
- sono spese per acquisti servizi e istruttoria valutativa nel
settore della pianificazione del territorio, della tutela e della
valorizzazione ambientale; 300.000 sono per studio, ricerca,
indagini, gestione dati nel settore delle opere pubbliche, cioè due
voci che si discostano molto dall'anno precedente, ma nel dettaglio
ci possono essere degli scostamenti. Le faccio avere nel dettaglio
la tabella.
Presidente
- Sulla pagina 33 la parola al Vicepresidente
Chatrian.
Chatrian (ALPE)
- Volevamo sapere le motivazioni di
scostamento sulle spese di investimento per quanto riguarda gli
investimenti per la valorizzazione delle strutture di proprietà sul
2011 rispetto al 2010, e soprattutto sul 2012-2013, visto che
l'indirizzo è abbastanza importante come scelta.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Più che il riferimento al 2010... io poi
sul triennio le posso dire quali sono gli investimenti più
importanti. Lo scostamento fra 2011, 2012 e 2013, è perché c'è
tutta una serie di interventi che sono
in itinere
e che
riguardano prevalentemente i problemi della sicurezza, messa a
norma e salubrità dei luoghi di lavoro. Quindi questi dobbiamo
concentrarli nell'immediato e questa particolarità c'è sugli
interventi su tutti gli immobili; c'è una particolare urgenza e
quindi saranno concentrati molto nel 2011; poi, nel 2012-2013, ci
sarà un trend di manutenzione degli immobili nella normalità. Gli
interventi più significativi sono circa una quindicina, le farò
pervenire l'elenco.
Presidente
- Sulla pagina 36 c'è una richiesta del gruppo
ALPE.
La parola al Vicepresidente Chatrian.
Chatrian (ALPE)
- Metterei insieme la pagina 36 con la
pagina 38. Questa mattina, con il mio intervento, ho cercato di
sintetizzare la posizione sulla situazione della finanza locale,
premettendo che c'era più disponibilità per la finanza locale e che
però, dall'altra parte, c'era una minore disponibilità reale, in
quanto certe poste che fino al 31 dicembre 2010 impegnavano
l'Amministrazione a pagarle, sarebbero state caricate dal 1°
gennaio 2011 sulla finanza locale.
A pagina 35 salta un po' all'occhio la disponibilità all'area
omogenea... 127.000.000 di euro, quindi sul trasferimento senza
vincolo di destinazione, ci sono 10.000.000 di differenza fra
127.000.000 che erano quelli nel 2010-2012 e 117 quelli nel
2011-2013; e poi, come il Presidente questo pomeriggio ha detto,
nero su bianco, c'è quasi un dimezzamento sul discorso "programma
FOSPI"... su quello penso che non possiamo dire altro, è stata una
scelta, rispettiamo la scelta dei Comuni. Non la condivido, ma è
una posizione nostra come gruppo sulla programmazione dei Comuni, è
un posizionamento sulla pianificazione. Poi, anche in commissione,
avevamo chiesto delle delucidazioni su questa posta così importante
legata al BIM, al rimodellamento della finanza locale di 23.000.000
di euro, una posta importante rispetto all'anno scorso che era solo
di 1.000.000, ma è stato detto che l'obiettivo era quello di far
partire subito questi lavori, quindi avere la disponibilità della
finanza locale da subito e quello ci ha permesso di dire che anche
su quella posta ha ridotto la disponibilità reale sul 2011
dell'utilizzo di quelle risorse, all'interno del pacchetto di
180.000.000 previsti per far decollare tutti i progetti.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Sugli aspetti generali mi pare che il
collega si sia già risposto.
Sulla pagina 38 abbiamo i trasferimenti di finanza locale, che
sono relativi al finanziamento speciale al Comune di Saint-Vincent,
trasferimento al Comune di Aosta, erogazione dei contributi per il
manto di copertura e tetti in lose, in pietra, i contributi ai
Comuni per gli ostelli della gioventù. Nel dettaglio i
trasferimenti di pagina 36 e tutte le leggi sono elencate
nell'allegato A della legge finanziaria.
Presidente
- La parola al Presidente della Regione,
Rollandin, per supplemento di risposta.
Rollandin (UV)
- Trenta secondi, per correttezza, a
proposito degli interventi per il ciclo idrico integrato: non
dimentichiamo che erano poste scritte già da tempo e non
utilizzate. Purtroppo sono già due anni che scriviamo queste poste
e non siamo mai partiti.
L'ultima cosa sul BIM... vorrei dire che in questa colonna dovrà
essere integrato il fondo successivo del BIM che porta da 21 a 28
il contributo che non c'è, quindi sono altri 5.000.000 che vanno
agli enti locali, che non sono mai stati calcolati e vanno
rimodulati, perché sono liberi per i Comuni, quindi sono 5.000.000
di euro in più.
Presidente
- La parola al Vicepresidente Chatrian.
Chatrian (ALPE)
- Solo un chiarimento sulla pagina 38,
spese di investimento: nel triennale dello scorso anno c'erano
14.000.000 disponibili, quest'anno ce ne sono 8; forse mi ha già
risposto l'Assessore, ma non ho colto la risposta su questo
scostamento... sulla pagina 38, interventi per altri investimenti
di finanza locale, spese di investimento: lo scostamento fra l'anno
scorso e quest'anno è di 7.000.000 di euro... forse mi ha risposto
prima, ma non ho colto la risposta.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Ho risposto indirettamente, elencando
quali sono gli interventi: Comune di Saint-Vincent, di Aosta...
quindi le previsioni sono in base alla rimodulazione delle cifre;
ad esempio, Aosta, riqualificazione del capoluogo regionale, per il
2011 sono 2.600.000 euro; 2012: 4.200.000; 2013: 4.600.000. Quindi,
a seconda della modulazione degli interventi poi vanno a impattare
su... infatti, dipende in quegli anni quali sono i finanziamenti...
ad esempio, per il Comune di Saint-Vincent, per il 2011, sono solo
550.000.000 euro... dipende dallo stato di avanzamento dei lavori
che sono stati rimodulati.
Presidente
- A pagina 41 c'è una richiesta del Partito
Democratico e del gruppo ALPE.
La parola alla Consigliera Carmela Fontana.
Fontana (PD)
- Contributi per il funzionamento di
istituzioni scolastiche non regionali: vedo, nel 2011, 8.297.100
euro; poi, nel 2012 e nel 2013, cala quasi di 3.000.000 di euro...
volevo capire come mai questo calo di risorse.
Presidente
- La parola alla Consigliera Patrizia
Morelli.
Morelli (ALPE)
- Ad integrazione di quanto richiesto
dalla collega Fontana, in commissione era stata fatta la richiesta
e ci è stato risposto che è per la necessità di adeguarci alla
legge n. 30/2009. Vorremmo capire quanta parte di questo incremento
è riservato a questo adeguamento e come funziona possibilmente
questo adeguamento.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- La risposta principale, che riguarda anche
il quesito della collega Fontana... praticamente nell'impostazione
precedente i contributi venivano dati, una parte nel 2010, e la
seconda parte nel 2011. Allo stato delle cose bisogna dare
interamente il contributo nell'anno in corso, quindi nel 2011
ereditiamo ancora la metà del 2010 e diamo l'intero contributo del
2011, poi dopo si andrà a regime; quindi sostanzialmente non c'è un
aumento, c'è solo una rimodulazione per uniformarsi ad un aspetto
di tipo contabile: questo è il motivo principale.
L'altro aspetto: l'aumento degli stanziamenti rispetto al 2010
non si traduce in un importo... quello che vediamo qui, perché è
pari importo... invece l'incremento reale è di circa 170.000 euro,
cioè al di là dell'aspetto tecnico c'è un incremento reale di
170.000 euro, che è determinato dall'assunzione di personale
richiesto dalle scuole in sede di presentazione dei conti
preventivi. Assunzioni che sono ammissibili ai sensi dello schema
di convenzione che è stato adottato con delibera n. 2035/2009 e
prevedono due insegnanti di sostegno, un'assistente mensa e una
unità part-time di personale ausiliario e, in ultimo, dal passaggio
da part a full time di una unità di personale di segreteria. Questo
è l'effettivo aumento che è di 170.000 euro finalizzato a questo
tipo di problematica.
Presidente
- A pagina 42 c'è una richiesta del Partito
Democratico.
La parola alla Consigliera Carmela Fontana.
Fontana (PD)
- Spese generali nell'ambito dell'istruzione
primaria e secondaria: qui è invece al contrario... adesso non so
come funziona... come prima: nel 2011 ne abbiamo 2.158.528, invece
nel 2012-2013 aumentiamo di quasi 2.000.000 di euro... qui andiamo
ad incrementare. Non so se aumenta o funziona al contrario della
domanda precedente.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- La domanda ha una sua logica, ma la
differenza fra le previsioni del 2011 e quelle degli anni
successivi dipende dal fatto che fino al 30 giugno 2011 la Regione
si avvale di personale assunto direttamente, il cui costo è
rappresentato in bilancio dell'UPB relativo al personale regionale,
poi questo viene modificato.
Presidente
- A pagina 46 c'è una richiesta del Partito
Democratico.
La parola al Consigliere Rigo.
Rigo (PD)
- Riguardo alle spese per la promozione
dell'istruzione universitaria, questi 20.000 euro sono rimasti a
memoria perché sono somme già impegnate che erano già previste
l'anno scorso... quindi per la promozione non c'è nulla?
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Direi che il discostamento dai 125.000 ai
20.000 euro prevalentemente è una riduzione, perché è determinata
dalla contrazione delle spese a carico della Regione, relativa alle
convenzioni con il Politecnico di Torino e il polo universitario di
Verrès.
Presidente
- La parola al Consigliere Rigo.
Rigo (PD)
- Forse non è opportuna la dicitura "Spese per
la promozione dell'istruzione universitaria", che non è
promozione.
Presidente
- A pagina 48 c'è una richiesta del Partito
Democratico.
La parola al Consigliere Rigo.
Rigo (PD)
- Abbiamo visto che le spese di investimento
grosse sono andate da un'altra parte, sono rimasti 200.000 euro,
queste sono manutenzioni ordinarie con 200.000 euro... che tipo di
spese potrebbero essere?
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Con questi sono praticamente mantenuti gli
impegni degli anni precedenti che ammontavano a 200.000, mentre
dopo sarà l'università che...
Presidente
- A pagina 49 c'è una richiesta del Partito
Democratico, già data la risposta.
A pagina 50 c'è una richiesta del Partito Democratico e del
gruppo ALPE.
La parola alla Consigliera Carmela Fontana.
Fontana (PD)
- Organizzazione e partecipazione a mostre o
manifestazioni: nel 2011 vedo 4.555.200 euro; nel 2012: 349; nel
2013 addirittura scende a 2.659.600... volevo capire come mai
questa differenza.
Presidente
- La parola al Consigliere Bertin.
Bertin (ALPE)
- Volevo alcuni dettagli di queste
spese.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Il collega Bertin ha chiesto il dettaglio,
l'1.07.01.10, spese per organizzazione e partecipazione a mostre e
manifestazioni: l'importo di euro 4.555.200 per il 2011 deriva dal
fatto che queste erano già manifestazioni con impegni in essere. Le
iniziative più importanti sono
Aosta Classica, Celtica, Festival
del Medioevo, Châteaux en musique, Eventi nel tratto romano, Premio
Mogol, Festival des peuples minoritaires, Salone di Ferrara, Salone
di Paestum, Assemblea del Canto Corale
... eventualmente le
faccio avere l'elenco.
Presidente
- A pagina 51 c'è una richiesta del gruppo
ALPE.
La parola al Consigliere Louvin.
Louvin (ALPE)
- La posta principale di queste
assegnazioni ad enti culturali per il loro funzionamento credo che
sia ineludibilmente il Forte di Bard, nel quale il Presidente
Rollandin è richiedente ed erogante al tempo stesso. Gli anni
passati si era stabilizzata su 3.350.000 euro, la spesa era
prevista così... mi pare che sia lievitata su questo fronte, mentre
sul resto delle associazioni culturali non ci sono scostamenti
significativi, le bande continuano ad andare avanti come al solito.
Il blocco più significativo dell'aumento, mezzo milione di euro
circa, è di nuovo il Forte di Bard.
Allora, per capire bene cosa sta succedendo, gli altri pagano o
paghiamo solo noi nella fondazione, anche altri soggetti
intervengono... perché qui la dizione era curiosa nel bilancio di
gestione degli anni scorsi: quota di ammissione straordinaria per
l'associazione Forte di Bard; ora, è piuttosto ordinaria...
insomma, questa è la quota di finanziamento che eroghiamo dove
confluiscono sia fondi per il personale, per l'attività di
gestione, sia per le manifestazioni perché è un'unica
enveloppe
, non è suddivisa. Chiedevo: gli altri soggetti, i
soggetti bancari, gli enti locali che fanno parte della fondazione
pagano oppure no? E se questo - come credo - va anche a finanziare
gli eventi, volevo essere sicuro, è totalmente sottratto questo
dalla limitazione della manovra finanziaria trattandosi di ente
esterno oppure cade, anche questo, sotto vincoli particolari
essendo finanziato con fondi pubblici?
Presidente
- La parola al Presidente della Regione,
Rollandin.
Rollandin (UV)
- Per quanto riguarda gli altri enti, come
il collega sa, sono l'Unicredit e San Paolo; pagano regolarmente,
anche se un po' in ritardo, e devo dire che con alcuni c'è stata
un'intesa proprio per le manifestazioni di fare progetti specifici
per alcuni interventi sui 50-100.000 euro, cioè se la mostra è di
rilievo e può essere sponsorizzata anche da loro intervengono in
più. Per quanto riguarda l'attivazione delle stesse misure di
contenimento, di fatto le applichiamo, ma non è in forza della
"122"; abbiamo ridotto perché sono ridotti i contributi. Per la
gestione, adesso darò il dettaglio, è un quarto, circa 1.000.000 di
euro per la gestione personale; il resto sono, in parte, eventi e,
in parte, è la gestione ordinaria di tutte le mostre perenni.
Presidente
- A pagina 52 c'è una richiesta del Partito
Democratico e del gruppo ALPE.
La parola al Consigliere Louvin.
Louvin (ALPE)
- In questa pagina figura, al punto 10,
interventi per la gestione di beni culturali, una quota di quei
servizi che verrebbero commissionati alla costituenda S.p.A. di
servizi e, da quanto ci è stato detto attraverso progetti
obiettivo, quantitativi variabili, 70-80 unità dovrebbero essere
utilizzabili. Però la cosa che ci colpisce è che questo va nella
voce "Interventi per la gestione di beni culturali"; volevo capire
bene se si tratta di personale delle mostre o di personale per
funzioni museali, quindi riuscire a distinguere bene questi
aspetti.
Poi, se possibile, capire il senso del decremento molto
significativo sulla legge n. 27, che è il punto successivo,
investimenti per i beni culturali: qui stiamo parlando di restauri
per le cappelle... ecco, questo tipo di arretramento molto netto a
cosa sia dovuto, se ad una difficoltà di spesa... Qui - se non
ricordo male - c'era un programma di interventi concordato con la
diocesi, mi sembra strano che il trend abituale: 3.430, 5.230,
addirittura era in crescita nella previsione, sia calato così
massicciamente. Ci deve essere qualche spiegazione legata ad altri
aspetti, non credo che si siano registrate frenate così brusche nel
rapporto con la diocesi.
Presidente
- La parola al Consigliere Rigo.
Rigo (PD)
- Ha già detto bene il collega Louvin, nel
totale generale di questa pagina più o meno le cifre corrispondono,
il totale di 19.630 rispetto al totale dell'anno scorso; sono
aumentati gli interventi per la gestione dei beni culturali, mentre
sono diminuiti tutti gli altri due interventi per quanto riguarda
gli investimenti per i beni culturali e gli investimenti diretti
per i beni culturali. Però non abbiamo visto un aumento rispetto ad
affido all'esterno di interventi in questo campo, quindi ci
chiediamo come mai questo calo repentino da 4.430.000 a 1.640.000 e
da 17.124.000 a 14.046.000.
Presidente
- La parola all'Assessore all'istruzione e
cultura, Laurent Viérin.
Viérin L. (UV)
- Per una parte di risposta. La questione
della riduzione che in parte si riferisce alla legge n. 27
sull'intesa, che poi però si ritrova nel ragionamento globale, è
una riduzione derivante dal fatto che abbiamo tantissimi cantieri
aperti che derivano da investimenti di questi ultimi tre anni, che
non riusciamo a portare avanti, che avrebbero portato dei fondi
residui e che invece riporteremo più avanti. Questa è una questione
semplicemente di programmazione, come è stato evidenziato in
commissione. Sì, sono gli interventi su tutto il patrimonio
ecclesiastico per i quali in questi ultimi anni è stato fatto tanto
e che, da un punto di vista della cantierabilità, è stato anche un
invito all'interno del Governo di andare ad agire sull'effettiva
spendibilità dei fondi; altrimenti questo significa capacità
dell'Amministrazione di programmare e quindi di spendere.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Per quanto concerne la domanda relativa ai
circa 2.000.000 di euro di differenza fra lo stanziamento 2010 e
2011, questa è dovuta all'inserimento delle spese per l'acquisto di
servizi che riguardano, da una parte, la valorizzazione e la
custodia dei beni culturali, ma anche la gestione di attività
culturali o fieristiche. Qua fare l'elenco... penso che il collega
Louvin le conosca meglio di me: riordino degli archivi
ecclesiastici, inventariazione e schedatura dei beni culturali,
aggiornamento banche dati, produzione di materiale esplicativo,
realizzazione di campagne fotografiche, stampa di
brochures,
dépliants
, eccetera. Tutto ciò rientra nel discorso dei servizi
che dovranno essere svolti dalla società con questo impegno di
circa 2.000.000 di euro.
Per quanto attiene il dettaglio di investimenti diretti e beni
culturali, diciamo che...
(interruzione di un Consigliere, fuori microfono)
Presidente
- La parola al Consigliere Louvin.
Louvin (ALPE)
- Il fuoco della questione era un altro.
Sappiamo che negli interventi per la gestione dei beni culturali
rientra una molteplicità di situazioni... il punto è un altro.
Queste unità di personale servono per attività museali, servono per
assistenza nei musei o assistenza alle mostre? Questa è la domanda
a cui non è stata data una risposta. Se vuole precisare meglio
l'Assessore, se lo ritiene utile... perché qui il punto è di nuovo
se siamo in un ambito corretto di intervento o se è puramente
elusivo. Questo è un quesito posto anche dall'altro lato
dell'emiciclo.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- La risposta non soddisferà il collega
Louvin, ma questo è lo stanziamento di una somma; l'attuazione con
la società di servizi è ancora di là da venire.
Presidente
- La parola al Consigliere Louvin.
Louvin (ALPE)
- La risposta è effettivamente elusiva e
fumosa. Grazie.
Presidente
- A pagina 55 c'è una richiesta del Partito
Democratico.
La parola al Consigliere Donzel.
Donzel (PD)
- Grazie Presidente. Solo per ribadire, in
questo riepilogo, rispetto a cultura e sport, che abbiamo un calo
sensibile della voce "investimenti"; in parte mi pare già chiarito
dagli interventi precedenti, ma se c'è qualcosa di ulteriore da
aggiungere...
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Essendo questa la pagina riassuntiva, non
può essere che il riassunto degli interventi che abbiamo fatto
prima; non è che posso entrare qua nel dettaglio, se i dettagli che
fanno il titolo finale...
(interruzione del Consigliere Donzel, fuori
microfono)
Presidente
- A pagina 56 c'è una richiesta del gruppo
ALPE.
La parola alla Consigliera Patrizia Morelli.
Morelli (ALPE)
- C'è un decremento di circa il 10
percento, nonostante ci sia un incremento nelle spese di
investimento, rispetto all'anno precedente, che sappiamo riferito
al CEA di Gressan. Per quanto riguarda le spese correnti, visto che
dal bilancio di gestione dell'anno scorso vediamo che ci sono voci
molto importanti: fondo regionale per le politiche sociali, spese
per convenzione con Istituto Don Bosco di Châtillon, spese per
convenzioni per la rete di servizi, vorremmo capire il decremento
dove si registra.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Come ha già detto, l'intervento previsto è
quello relativo alla realizzazione del CEA di Gressan di 1.346.000
euro, e questo è il dettaglio 1.8.1.20. Per quanto attiene la
riduzione specifica, diventa difficile entrare nel dettaglio; io le
posso dare l'elencazione di tutti gli interventi, e questa è la
quantificazione che è stata fatta dagli uffici... le posso dire
quali sono quelle più pesanti... Si aggiungono, quest'anno, le
spese di finanza locale: il totale ammonta a 34.900.000.000 di
euro, più 3.000.000 rispetto al 2010; si trovano i seguenti
interventi, vale a dire i nuovi servizi previsti a seguito
dell'entrata in vigore del Testo Unico sull'assistenza economica,
quindi: anticipo dell'assegno di mantenimento, servizio di
doposcuola, passaggio dalla finanza locale al fondo regionale
politiche sociali degli stanziamenti per il
voucher
tate,
aumento degli stanziamenti necessari per i laboratori occupazionali
per persone disabili e per il finanziamento dei contributi per
assistenza anziani a domicilio e di quelli per il minimo vitale,
aumento del costo del personale - come ha detto la collega -
dell'Istituto Don Bosco di Châtillon; in questa unità previsionale
rientra la quasi totalità degli interventi di parte corrente,
finanziati con risorse del fondo regionale per le politiche
sociali, istituito con legge n. 18 e 21; è incluso anche il costo
degli interventi previsti dalla nuova legge unica sull'assistenza
economica, in particolare i contributi che vengono erogati a
minori, ospiti di collegi e convitti, in situazioni di disagio, ad
adulti ad integrazione del minimo vitale per l'integrazione delle
rette a favore degli anziani, contributi in alternativa al ricovero
in struttura, contributi a favore di persone disabili. Nell'ambito
poi della disabilità sono garantiti una serie di servizi sia
residenziali che semiresidenziali e domiciliari. Sono poi gestiti
direttamente dall'Amministrazione i CEA per i disabili, per i quali
è necessario sostenere le spese di funzionamento e quelle per
l'acquisto di materie prime che permettono la produzione di piccola
oggettistica artigianale. Infine è prevista la collaborazione
dell'Agenzia del lavoro con l'allestimento di un nucleo
sperimentale di laboratorio occupazionale.
Presidente
- La parola all'Assessore alla sanità, salute
e politiche sociali, Albert Lanièce.
Lanièce A.
- Grazie Presidente. Era solo per completare i
dati che ha dato l'Assessore Lavoyer.
Partiamo da un dato stanziato di 31.000.000 di euro dell'anno
scorso: quest'anno ci troviamo a 27.000.000, quindi apparentemente
sembrerebbe esserci un calo. Siccome... vi ricordate che in
commissione abbiamo detto che 6.250.000 li abbiamo spostati nella
finanza locale e sono: per la gestione del Père Laurent, del Festaz
e delle case private; però, in più, in realtà si incrementa il
fondo delle politiche sociali, con l'intervento per l'applicazione
del nuovo Testo Unico dell'assistenza economica, per i nuovi
servizi come il servizio per la tutela della violenza alle donne, e
l'implementazione del servizio sull'emergenza abitativa e poi,
ultima cosa, l'implementazione del servizio sollievo al CEA di
Châtillon.
Presidente
- A pagina 59 c'è una richiesta del gruppo
ALPE.
La parola alla Consigliera Patrizia Morelli.
Morelli (ALPE)
- Era per conoscere il valore relativo
alla mobilità sanitaria passiva, che dovrebbe essere compreso in
questa unità.
Presidente
- La parola all'Assessore alla sanità, salute
e politiche sociali, Albert Lanièce.
Lanièce A.
- Quello che è previsto quest'anno: abbiamo,
per l'acconto 2011, 2.000.000 di euro per quanto riguarda la
mobilità sanitaria passiva, invece il saldo 2008 che è previsto è
di 3.450.000, in totale sono 5.450.000.
Presidente
- A pagina 60 c'è una richiesta del Partito
Democratico.
La parola al Consigliere Rigo.
Rigo (PD)
- Grazie Presidente. Questa per me è l'ultima
domanda che pongo alla Giunta; allora mi permetta, Presidente, una
considerazione. Mi sono limitato a due o tre domande perché
considero l'aula consiliare poco opportuna per sviluppare questo
dibattito, ma non abbiamo avuto neanche il tempo, come ha rilevato
il Presidente Rosset nella sua relazione, di esaminare attentamente
la documentazione e gli allegati di bilancio. Io non sono riuscito
a leggere con determinazione il bilancio, e fare i raffronti con
l'anno scorso, in tempo per l'audizione con gli Assessori, quindi è
mancata proprio la coincidenza temporale. Spero che il prossimo
anno sia consentito a noi e anche a voi di svolgere un lavoro più
concreto.
Torno alla pagina 6, chiudo questa digressione. È una pagina
nuova, ci sono l'11 e il 12, unità previsionale di base che non
c'erano nel bilancio scorso. Due domande, la prima: l'intervento
nel settore sanitario in parte corrente di 800.000 euro quale
destinazione dovrebbe avere, proprio perché è in parte corrente e
nuova; la seconda: l'intervento a favore della ricerca in ambito
sanitario, anche questa non era prevista lo scorso anno, ma una
legge approvata quest'anno lo consente... se è già operativa la
convenzione e se per il 2010 c'è un intervento anche finanziario a
favore di Candiolo.
Presidente
- La parola all'Assessore alla sanità, salute
e politiche sociali, Albert Lanièce.
Lanièce A.
- Rapidamente, gli 800.000 euro sono il
finanziamento per il funzionamento della Coup, la società Ospedale
Umberto Parini; invece la fondazione Candiolo verrà poi finanziata
con il milione di euro e la settimana prossima il Presidente andrà
a firmare l'atto per attivare tutti i passaggi previsti.
Presidente
- A pagina 61 c'è una richiesta del Partito
Democratico e del gruppo ALPE.
La parola alla Consigliera Carmela Fontana.
Fontana (PD)
- Investimenti per strutture e attrezzature
nel settore sanitario: nel 2011 4.382.000 euro; nel 2012,
1.382.000, e così nel 2013. Volevamo sapere dall'Assessore come mai
nel 2011 ci sono delle attrezzature particolari che poi negli altri
anni non si investe... come mai questa differenza?
Presidente
- La parola alla Consigliera Patrizia
Morelli.
Morelli (ALPE)
- Sappiamo che una differenza di
10.000.000 di euro è il trasferimento alla Coup, che sono stati
liberati dal bilancio... i lavori del triangolo sono compresi nella
Coup o rimangono qui?
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Penso che, rispondendo alla domanda della
collega Morelli, rispondo indirettamente anche alla collega
Fontana.
Lo stanziamento nel 2010 era di 14.700.000 euro, nel 2011
passiamo a 4.300.000: la contrazione è evidenziata perché il
finanziamento per interventi di edilizia sanitaria è, nel 2010, di
6.400 euro; l'adeguamento tecnologico delle apparecchiature
sanitarie - 3.000.000 -, la realizzazione degli ambulatori, il
triangolo - 1.000.000 -, sono finanziati tramite l'indebitamento
previsto presso Finaosta ai sensi dell'articolo 34, comma 8, della
legge finanziaria regionale. Su quell'articolo c'è uno specifico
emendamento - colgo l'occasione per annunciarlo - che corregge un
refuso, in quanto era mancante il richiamo all'adeguamento
tecnologico delle apparecchiature sanitarie, però la motivazione è
che questi interventi, compreso il triangolo, sono stati...
Presidente
- A pagina 64 c'è una richiesta del Partito
Democratico e del gruppo ALPE.
La parola al Consigliere Donzel.
Donzel (PD)
- Anche qui si cerca di mettere insieme i
pezzi di un dibattito che c'è stato prima con le cifre che abbiamo
riportato in questa sede. È evidente che rispetto all'anno scorso
abbiamo una sensibile riduzione delle risorse su questa unità
previsionale di base e si tratta di capire bene a cosa si fa
riferimento rispetto a questa cosa, se sono solo delle demagogiche
nostre supposizioni di riduzione di risorse ad un settore tanto
caro o se, invece, rispetto a questa cosa, ci sono delle riduzioni
reali.
Presidente
- La parola al Vicepresidente Chatrian.
Chatrian (ALPE)
- Se posso integrare, per quanto riguarda
la pagina 63 ci è già stato spiegato in commissione - oltretutto è
stato anche oggetto di dibattito in Consiglio - che in questi
ultimi due anni si è impegnato tanto e non si è ancora speso tanto,
quindi la volontà è stata quella di rimodulare soprattutto la posta
in bilancio legata ai consorzi di miglioramento fondiario, pertanto
la differenza di 17.000.000, dai 53 ai 36... e condividiamo, nel
momento in cui non si è speso, di andare a rimodulare gli impegni
assunti e fatti.
Per quanto riguarda pagina 64, qualche spiegazione in più, se
possibile... innanzitutto le motivazioni di questo scostamento, e
se il Governo intende finanziare successivamente nel 2011 questo
scostamento come e quanto, soprattutto perché c'è uno scostamento
sul 2011 e poi c'è di nuovo un quasi allineamento nel 2012 e
2013.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Per quanto attiene il totale complessivo,
lo scostamento è dovuto alla soppressione dello stanziamento per i
contributi per i controlli sanitari e di qualità sui prodotti della
filiera zootecnica e alla riduzione di 1.000.000 di euro dallo
stanziamento per le azioni di risanamento del bestiame.
Invece, per la domanda più puntuale del collega Chatrian, la
riduzione nel 2011, come abbiamo avuto occasione di sottolineare
nel dibattito generale, in considerazione delle somme anticipate
per conto dello Stato, che ammontano a oltre 20.000.000, si è
ritenuto di ridurre l'impegno sul bilancio solo per il 2011, in
previsione che queste somme che rientrano nel bilancio regionale,
in corso d'anno, se ci saranno le esigenze, possano esser
ripristinate.
Presidente
- La parola al Vicepresidente Chatrian.
Chatrian (ALPE)
- Innanzitutto volevamo avere un
chiarimento soprattutto per un primo allineamento 2011 legato al
2012 e al 2013. In seconda battuta vorremmo sapere se c'è la
volontà da parte del Governo di riallineare le risorse rispetto al
2010: mi riferisco sempre a pagina 64 e non mi riferisco ai
consorzi. In sintesi, nel 2010 gli stanziamenti erano 17.700.000
euro, guardando solo il 2012, perché per il 2011 è una discussione
inutile, mancherebbero 4.000.000 se c'è la volontà... qual è la
volontà?
Presidente
- La parola al Consigliere Donzel.
Donzel (PD)
- Abbiamo capito il meccanismo, quindi non
possiamo che auspicare il rientro di queste somme. Quello che ci
preme far notare è che, essendo importante il rientro, cioè quello
che dobbiamo introitare dal livello nazionale e che abbiamo già
anticipato agli allevatori, e sappiamo che ci sarà da gestire
questo rientro, eccetera, comunque le cifre qui scritte, a parte
quest'anno, non si riallineano alla situazione precedente. Cioè,
visto che dovremo introitare questo, se è solo un problema tecnico
non averlo scritto e quindi c'è una garanzia di riallineamento alla
condizione precedente, che non c'entra niente con i ragionamenti
fatti per altri capitoli. Su questo della zootecnica, visto che
adesso non ci sono, ma poi arrivano, quando arrivano torniamo alla
situazione precedente o ci tariamo più in basso? Dalle cifre
scritte in bilancio non risulta; quello che si cerca di ottenere è
almeno un impegno.
Presidente
- La parola all'Assessore all'agricoltura e
risorse naturali, Isabellon.
Isabellon (UV)
- Alla luce di quello che è stato detto,
l'impegno c'è, nel senso che, fatta salva la verifica con le norme
comunitarie per quel che riguarda la situazione specifica dello
stato di crisi, per quello che è dei tetti massimi ammissibili di
aiuti compatibili con l'ambito del
de minimis
, valutati
tutti questi aspetti, la volontà del Governo è quella di
reintegrare i fondi.
Presidente
- A pagina 65 c'è una richiesta del gruppo
ALPE.
La parola al Vicepresidente Chatrian.
Chatrian (ALPE)
- Per quanto riguarda il titolo II, spese
di investimento, interventi finalizzati alla promozione di
investimenti nel settore agricolo, ci risulta un grosso scostamento
fra quello che era stanziato nel 2010 e gli stanziamenti del
2011... quali sono le motivazioni?
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Diciamo che non parliamo di cifre
impattanti, perché parliamo di 1.186.891 di euro; la differenza
nasce dalle richieste, in quanto questi interventi sono finalizzati
prevalentemente a contributi per l'abbattimento delle rate di
ammortamento di mutui contratti da aziende agricole per la
costruzione di fabbricati rurali prevalentemente negli anni '90:
questo incide per poco più di 300.000 euro. Vi è inoltre lo
stanziamento di 600.000 per i contributi a favore degli
investimenti in immobili ed attrezzature delle aziende
agrituristiche: qua bisogna dire che gli uffici hanno fatto un
approfondimento preciso e, nello spirito di cercare di contenere il
più possibile le spese, hanno quantificato il fabbisogno reale.
Presidente
- A pagina 67 c'è una richiesta del Partito
Democratico e del gruppo ALPE.
La parola al Consigliere Louvin.
Louvin (ALPE)
- Prego... avrei ceduto volentieri la
parola per cavalleria...
Presidente, ci è stata data una risposta in commissione che non
ho capito bene... siamo alle partecipazioni azionarie e
conferimenti, punto 21, utilizzo dei fondi in gestione speciale
Finaosta; il mantenimento di elevati livelli di spesa su questa
gestione speciale, già preventivati addirittura, poi con crescite
che salgono in impennata nel triennio verso il 2013, da quanto ci è
stato detto sarebbe ricollegato a rate di mutui delle partecipate,
la NUVV, le operazioni ospedale e università Testafochi. Volevo
capire se questo è effettivamente l'utilizzo di questi fondi, cioè
se già attraverso questi fondi in gestione speciale andiamo a
pagare i ratei degli investimenti futuri e se c'è un'idea di
attivarli con partenza immediata tutti quanti, perché - se non
capisco male - sono le spese indicate dall'articolo 39 della
finanziaria. Partono tutti già nel 2011 e quindi abbiamo già dei
ratei anticipati, perché alla fine, questo - per anticipare poi il
discorso di domani - ci porta ad un volume di investimento
complessivo... di quanto? È stato indicato un 180.000.000, ma non è
il volume complessivo degli investimenti; possiamo avere un'idea
complessiva anche di uno scaglionamento futuro della spesa, perché
con 8.000.000 non ci caviamo molto in termini di ratei. È per
capire la dinamica e se ci sono, in parallelo, altri interventi che
si immagina di attivare attraverso Finaosta. Un po' di shopping in
questi anni è stato fatto, non è che resti più molto sul mercato da
comperare, ma sapere a cosa servono questi per noi è utile, visto
che, una volta licenziato il bilancio, di questo sentiremo parlare
più che poco.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Intanto lo scostamento fra il 2010 e il
2011 scaturisce dal fatto che nel 2010 c'era l'acquisto degli
immobili Finaosta, quindi c'era quella somma più importante. Nel
2011 e 2012, oltre alle autorizzazioni delle partecipazioni
azionarie ed i conferimenti, c'è - come ha detto bene il collega
Louvin -, legata all'articolo 39, commi 1 e 2, la previsione
sull'onere dell'indebitamento di 180.000.000 di 2.500.000 euro per
il 2011, di 7.500.000 per il 2012 e di 14.000.000 per il 2013,
quando l'intero utilizzo del mutuo sarà a regime.
Presidente
- La parola al Consigliere Louvin.
Louvin (ALPE)
- Non voglio pregiudicare l'eventuale
approfondimento della collega, ma a spanne mi pare che non ci
siamo, perché l'ospedale sono 140.000.000 di euro, la Testafochi...
siamo già oltre quello che lei sta dicendo. Io volevo capire il
complesso della somma che si intende portare a mutuo, attraverso
l'operazione di indebitamento Finaosta; non può essere 180 la
risposta, perché siamo già fuori. Il nostro spannometro non è molto
scientifico come metro di giudizio, ma ci porta già oltre i
300.000.000 di euro di investimento complessivo, perché abbiamo la
Testafochi, abbiamo l'ospedale, abbiamo la caserma della Protezione
civile, abbiamo l'Institut agricole, abbiamo il Monte Bianco,
abbiamo le funivie, eccetera... siamo molto al di là dei 180, ma
credo sia abbastanza evidente questo. Allora, o non portiamo tutto
a mutuo... ma qui sono state aspirate dal bilancio tutte queste
poste, non troviamo più niente di tutte queste voci, le carichiamo
tutte attraverso il sistema dei mutui. Vorrei capire quanto è
questo "tutto"... la
corbeille
complessiva di quanto è?
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Dal punto di vista contabile possiamo
quantificare solo il triennio, questo è l'importo sul triennio. Se
lei chiede una fotografia complessiva degli investimenti non è
strettamente legato a queste cifre, questo è l'importo complessivo
nel triennio, con la suddivisione dei trasferimenti delle rate dei
mutui in base all'articolo 39. Quando facciamo un impegno
pluriennale, perché l'impegno pluriennale può anche essere per un
lavoro pubblico, può anche esserci un impegno nell'appalto che
supera il triennio, ma nel bilancio ragioniamo solo sul
triennio.
Presidente
- A pagina 68 c'è una richiesta del gruppo
ALPE.
La parola al Vicepresidente Chatrian.
Chatrian (ALPE)
- Chiedevamo all'Assessore Marguerettaz
se poteva dettagliarci i macrocapitoli, titolo I, promozione
turistica. Torno indietro alla pagina 65, perché non trovavo il
bilancio di gestione 2010-2012 quando ho fatto la richiesta. Non
sono riuscito a capire perché, nel bilancio di previsione
2011-2013, nelle spese di investimento lo stanziamento è di
50.000.000 di euro, interventi finalizzati alla promozione di
investimenti nel settore agricolo e agroalimentare; nel bilancio di
gestione 2010-2012, sempre interventi finalizzati alla promozione
di investimenti nel settore agricolo e agroalimentare era di
530.000 euro con uno scostamento importante. Volevo capire le
motivazioni... prima non trovavo il bilancio di gestione
2010-2012... scusatemi.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Glielo farò pervenire, perché
dall'elencazione delle richieste che ci avete fatto, ci avevate
messo il dettaglio 1.10.21; allora del dettaglio 20 dobbiamo fare
l'approfondimento. Voi avevate dato i dettagli e noi abbiamo preso
le informazioni nei vari servizi, comunque glielo faccio avere
domani.
Presidente
- La parola all'Assessore al turismo, sport,
commercio e trasporti, Marguerettaz.
Marguerettaz (UV)
- Sulla domanda che mi ha fatto sulla
pagina 68, mi permetto di dare una risposta anche all'intervento
della collega Morelli, nel senso che effettivamente le spese per
iniziative pubblicitarie non sono state indicate per errore a
250.000 euro per il 2011, ma semplicemente per l'applicazione di un
calcolo che era quello della finanziaria del 20 percento. Accolgo
volentieri i suggerimenti della collega Morelli di andare a vedere
su MySwitzerland... ci eravamo già andati e, rispetto a questo,
volevo solo dirle che, a fronte di quella riduzione, avevamo fatto
anche noi l'appunto, nel senso che il dettaglio per la promozione
da 4.000.000 era diventato 5.550.000; quindi, rispetto a quelle
iniziative - nel senso letterale - della pubblicità le avevamo
ridotte, ma avevamo dato la possibilità.
Ora, avendo trovato un accordo nell'ambito del federalismo
fiscale e avendo a questo punto definito i risparmi, voi domani
troverete un emendamento già discusso in commissione, là dove quel
risparmio di cui bisogna tenere conto - perché sono delle norme di
indirizzo - viene contenuto al 50 percento, quindi avremo dei
margini in più rispetto all'anno precedente. Comunque l'attività di
promozione rimane inalterata, anzi, c'è qualche centinaio di
migliaia di euro in più in virtù dell'attenzione che è stata data.
Rispetto a questo, all'inizio dell'anno, con l'approvazione del
bilancio, avremo la possibilità di prendere da questa previsione
della promozione che - ricordo - è comunque pubblicità, è comunque
in senso lato esattamente nella direzione che ha auspicato la
collega Morelli.
Presidente
- A pagina 69 c'è una richiesta del gruppo
ALPE.
La parola al Consigliere Louvin.
Louvin (ALPE)
- Per non lasciare nell'oblio l'Assessore
Pastoret, avrei piacere di sentire nel dettaglio come si articola
la distribuzione dei contributi per investimenti nel settore
dell'industria, perché dal bilancio di gestione dell'anno
precedente le due voci più significative erano gli investimenti a
favore delle imprese industriali di tipo produttivo e gli
investimenti in ricerca: queste, a noi, risultano essere le due
voci principali di questo titolo II. Mi pare di avere capito che
c'è la volontà di mettere sulla bilancia qualcosa in più sulla
ricerca, ma non ne ho certezza. L'altro aspetto che ci interessava
sentire è se all'interno di questi contributi c'è un'indicazione di
indirizzo più selettiva oppure no.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- In particolare sugli interventi legati
alla ricerca, rispetto al 2010 c'è un forte incremento: passiamo da
420.000 euro a 530.000; questi sono destinati proprio alle
convenzioni con Finaosta per l'istruttoria delle domande di
contributo per attività di ricerca e sviluppo di nuovi prodotti e
processi produttivi; un altro aspetto importante è anche lo
sviluppo dell'imprenditoria giovanile. Vi sono anche, in base alla
legge n. 6/2003, contributi a favore di imprese industriali a
sostegno di iniziative promozionali per la commercializzazione dei
prodotti. Comunque c'è un notevole incremento rispetto al 2010 per
tutto il triennio nel settore della ricerca.
Presidente
- La parola all'Assessore alle attività
produttive, Pastoret.
Pastoret (UV)
- Cerco di fornire un complemento di
informazione. Diciamo che lo schema è lo stesso di quello che lei
ha potuto verificare sul bilancio di gestione dell'anno precedente,
perché i riferimenti sono precisi e fanno riferimento alla legge n.
6 e alle diverse forme di finanziamento di questa legge. Analoga
risposta per quanto riguarda i criteri di erogazione dei
contributi, perché non siamo intervenuti a portare delle modifiche,
eccezion fatta per quanto riguarda la legge n. 84, che ha avuto
delle modifiche in questa sala, ben due nel corso del 2010; una è
del tutto recente, e ha previsto l'aumento dei massimali per quanto
riguarda la zona della
Pépinière
di Pont-Saint-Martin e le
modifiche attuative sono previste in una delibera di Giunta
recentemente approvata. Ma di modifiche sostanziali, però, non ne
sono state apportate; sono delle modifiche che consentono di avere
un'applicazione per quanto riguarda i massimali della
Pépinière
di Pont-Saint-Martin analoghi a quelli in essere
per la
Pépinière
di Aosta. Per quanto riguarda le altre voci
riferite alla legge n. 6, sono analoghi i metodi di attribuzione di
finanziamento. Non so se servono nel dettaglio delle cifre... le
posso poi dare.
Presidente
- A pagina 70 c'è una richiesta del gruppo
ALPE.
La parola al Consigliere Louvin.
Louvin (ALPE)
- Grazie Presidente.
Non siamo stati gli unici a sorprenderci di vedere in costanza
di trattamento e di sostegno gli interventi sull'artigianato di
tradizione e, invece, in flessione gli interventi nel settore
dell'artigianato. Da questo punto di vista ci ha dato già alcuni
ragguagli l'Assessore rispetto al riparto fra contributi per
investimento in istruttoria automatica, in istruttoria valutativa,
eccetera... ma, nel concreto, perché scendiamo? Ipotizzate minori
richieste, ipotizzate minori disponibilità? Ci deve essere una
spiegazione rispetto a questo, perché c'è un 10 percento buono in
meno nel volume di spesa sulle attività artigianali... siamo
naturalmente al titolo II e al punto 20. Grazie.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- La risposta puntuale su questa pagina
gliela posso dare riferita al dettaglio 10, perché questo era il
dettaglio che avevate chiesto voi. Se vogliamo andare a vedere
anche in altri... però penso che posso estendere quanto si
riferisce al dettaglio 10... la motivazione, in generale, è questa:
l'attenzione degli uffici va nella direzione di rimodulare le somme
anche in base all'effettivo utilizzo e all'impegno; prendiamo ad
esempio il dettaglio 10: su una previsione di 240.000 euro per il
2010, che abbiamo portato a 130.000 nel 2011... perché allo stato
delle cose sono stati impegnati 26.000 euro su 240.000. Tenuto
conto delle domande delle istruttorie in essere, correttamente
l'Assessorato ha previsto per il 2011 la somma che secondo loro può
soddisfare tutte le richieste.
Presidente
- La parola al Consigliere Louvin.
Louvin (ALPE)
- Chiedo scusa, noi abbiamo fornito
l'indicazione di voler discutere sulle pagine, non abbiamo fatto
precisazioni di dettagli. Comunque, il punto è molto semplice, ma
credo che l'Assessore Pastoret sia in grado di dare una risposta.
Qui il punto è che scendono del 10 percento gli interventi di
investimento nel settore dell'artigianato; c'è una spiegazione,
immagino, l'Assessorato competente sa perché li va a ridurre. Può
darsi che sia quella la spiegazione che ha dato l'Assessore
Lavoyer, che non si immagina che ci siano richieste, ma mi
interessa sentirlo.
Presidente
- La parola all'Assessore alle attività
produttive, Pastoret.
Pastoret (UV)
- Credevo che fosse sufficiente la
spiegazione corretta che ha dato l'Assessore Lavoyer; confermo. In
effetti - faccio due esempi -, per quanto riguarda i contributi in
conto capitale a favore di imprese artigiane in istruttoria
automatica, siamo scesi da una previsione che avevamo nel 2010 di
2.600.000 euro a 2.400.000 euro, ma perché qui è stato fatto un
calcolo banale sulle richieste e la proiezione, alla fine del 2010,
ci porta a dire che quelle somme che abbiamo individuato per il
2011 dovrebbero - a meno che non succedano chissà quali imprevisti
- essere largamente sufficienti. Analogamente per quanto riguarda
la valutativa, le domande sono già inferiori, ma rispetto a
1.110.000, anziché 1.100.000 del 2010, abbiamo previsto, per il
2011, 1.000.000 di euro.
Presidente
- A pagina 73 c'è una richiesta del gruppo
ALPE.
La parola al Consigliere Giuseppe Cerise.
Cerise G. (ALPE)
- Per la parte che riguarda gli
interventi di investimento finalizzati all'uso razionale e alla
valorizzazione delle risorse energetiche, nel 2010 c'era un impegno
di 3.119.000 euro; qui non ci troviamo di fronte ad uno
scostamento, ma ad un azzeramento brusco per quanto riguarda il
triennio di programmazione. Credo che sia una scelta politica.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Semplicemente perché vanno in Finaosta in
gestione speciale.
Presidente
- A pagina 74 c'è una richiesta del Partito
Democratico e del gruppo ALPE.
La parola alla Consigliera Carmela Fontana.
Fontana (PD)
- Interventi di formazione professionale a
valere sul fondo per le politiche del lavoro: nel 2011 vedo 271.992
euro; nel 2012, 120; nel 2013 questo sparisce. Poi avrei una
domanda sul 20... non so se farla dopo o farla adesso, visto che è
la stessa pagina... rispondiamo ad una per volta, così magari non
facciamo confusione.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- L'analisi di questa unità previsionale di
base non è significativa nelle aree omogenee che contengono delle
unità previsionali di base (fondi); è il caso del fondo per le
politiche del lavoro. Tuttavia l'Agenzia del lavoro ci ha precisato
che la sostanziale differenza di importo è generata da una
riduzione dello stanziamento su questa unità previsionale di base,
dove andranno a confluire dopo l'approvazione del piano annuale le
risorse del piano, in quanto, non avendo necessità di impegnare ad
inizio anno, si è ritenuto di mantenere solo la dotazione del
fondo.
Per quanto riguarda la dotazione finanziaria del piano,
relativamente all'Agenzia del lavoro, per il 2011 sono sufficienti
i previsti 2.000.000 di euro, in quanto l'attività che certamente
si intraprenderà sono le terze annualità dei percorsi triennali
integrati di istruzione e formazione, totale 800.000 euro, numero
quattro percorsi per 200.000; trattasi delle terze di coloro che
non avevano la copertura finanziaria anche per il 2011. I fondi
saranno sufficienti per attivare i percorsi biennali di qualifica
per i giovani fra i 16 e i 20 anni, bando nuovo da realizzare ad
inizio 2011, totale 1.200.000 euro, suddivisibili in tre percorsi
biennali per 400.000 cadauno. La riduzione complessiva del fondo è
motivabile dal fatto che per il 2010 sono già state finanziate per
l'anno scolastico 2010-2011 le seconde, che sono quattro percorsi,
ed alcune terze annualità che sono addirittura otto percorsi:
questa è la motivazione.
Presidente
- La parola alla Consigliera Carmela
Fontana.
Fontana (PD)
- Non ho capito bene come mai nel 2013 non
c'è niente.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Mi fa diventare un esperto, perché il
fondo è nel titolo II, spese di investimento; viene ridistribuito
poi negli altri titoli con delibera successiva, quindi dove lei non
vede niente nel 2013 ai punti 10 e 11, trova queste somme a
disposizione nel 20, poi vengono ridistribuite con delibera nei
vari settori.
Presidente
- La parola al Consigliere Louvin.
Louvin (ALPE)
- Molto rapidamente, nei contributi alle
fondazioni per la formazione professionale ci dà gentilmente la
distinta di intervento? Credo che si scindano fra l'agricoltura e
la fondazione turistica, ma forse uno dei due deve avere un leggero
balzo in avanti. Solo per capire se ci sono dei progetti speciali,
perché a me risulta una crescita significativa rispetto all'anno
scorso sul totale, per capire che direzione ha preso. L'Institut
agricole è uguale?
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Per quanto attiene l'UPB che comprende
anche i fondi per l'Institut agricole, lo stanziamento per il 2011
è di 5.075.000 euro; 5.155.000 per il 2012 e 2011... quindi è
praticamente uguale.
Presidente
- A pagina 75 c'è una richiesta del Partito
Democratico.
La parola alla Consigliera Carmela Fontana.
Fontana (PD)
- Programmi di cooperazione territoriale
2007-2013: vedo un importo di 9.454.152 euro; nel 2012 cala a
4.437.000 per finire, nel 2013, a 585.000... volevamo capire come
mai.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Per spiegare l'intero meccanismo qua avrei
tre pagine da leggere... eventualmente le faccio avere una copia,
ma la sostanza dal punto di vista finanziario è che si esaurisce il
piano.
Presidente
- A pagina 76 c'è una richiesta del Partito
Democratico e del gruppo ALPE.
La parola al Consigliere Donzel.
Donzel (PD)
- Volevo evidenziare, perché mi porterà ad
una conclusione all'ultima pagina, che anche per quanto riguarda il
riepilogo della funzione investimenti c'è un sensibile segno
meno.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Lo so che è un rilievo, però voglio
rispondere perché a questo stanziamento lei deve aggiungere gli
investimenti effettuati tramite le società partecipate, la cui
quota afferente allo sviluppo economico per il 2011 è pari a
29.200.000 euro, quindi se lei aggiunge questa cifra di 30.000.000
euro a 135, passiamo a 165 rispetto a 145; pertanto è coerente con
quanto abbiamo affermato.
Presidente
- La parola al Consigliere Donzel.
Donzel (PD)
- Grazie Presidente. Ma perché questo è il
primo anno che le società partecipate fanno investimenti? C'era già
anche l'anno passato l'investimento delle società partecipate?
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Lei fa le domande sempre nella pagina dove
c'è il totale... il totale è la somma di tutti i particolari, però
in questo caso può anche aver ragione. In questo riepilogo rientra
anche il
bon chauffage
che gli altri anni era
specificatamente individuato sul bilancio e quest'anno viene
eseguito tramite Finaosta e già lì siamo attorno a 25.000.000 di
euro.
Presidente
- Colleghi, in due ore e circa dieci minuti
abbiamo risposto a 40 domande. Abbiamo fatto una riunione per
concordare una cosa, se si cambia vediamo di farlo in maniera
formale.
La parola al Consigliere Louvin.
Louvin (ALPE)
- A beneficio della posterità,
effettivamente siamo stati richiesti per una disponibilità, e noi
volentieri la diamo per procedere fino ad esaurimento dell'esame di
queste tabelle.
Presidente
- A pagina 79 c'è una richiesta del Partito
Democratico.
La parola alla Consigliera Carmela Fontana.
Fontana (PD)
- Investimenti per la viabilità: vedo che
nel 2011 e nel 2012 ci sono 18.233.500 euro, e cala quasi di
5.000.000 nel 2013... volevo capire come mai.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Essendo che questi interventi
prevalentemente vengono fatti con appalti aventi impegni
pluriennali, con questa impostazione del bilancio andiamo a
soddisfare tutti i progetti che sono a disposizione. Chiaramente
con il bilancio di previsione 2012 probabilmente possiamo andare,
se ci sarà l'esigenza, a rimodulare il 2013. Allo stato delle cose
siamo in grado, rimodulando con precisione e facendo combaciare
l'impegno con la cassa, di avere una gestione corretta del bilancio
tenendo queste somme.
Presidente
- A pagina 81 c'è una richiesta del gruppo
ALPE e del Partito Democratico.
La parola alla Consigliera Patrizia Morelli.
Morelli (ALPE)
- C'è una riduzione del 44 percento del
totale dell'area omogenea sui trasporti su rotaia: ne chiederemmo
la ragione, e anche una ragione sulla riduzione del finanziamento
relativo all'Aosta/Pré-Saint-Didier, di cui ho perso gli estremi,
che passa da 1.070.000 euro a 120.000 recati dalla legge n.
15/1992.
Presidente
- La parola all'Assessore al turismo, sport,
commercio e trasporti, Marguerettaz.
Marguerettaz (UV)
- La riduzione
sull'Aosta/Pré-Saint-Didier, come avrà potuto vedere nelle nostre
delibere, è conseguente all'approvazione dello studio PAR FAS, dove
vengono utilizzate una serie di risorse per fare tutta l'attività
progettuale, quindi rispetto a questo è stato definito risparmio,
perché al termine di questa procedura ci saranno tutti gli elementi
per fare le valutazioni del caso: questo è il motivo. Abbiamo già
dato l'incarico, c'è l'ing. Tullio Russo che sta lavorando; adesso
a dicembre scade la seconda fase, nei primi mesi del 2011 la terza,
quindi ha tutti gli elementi nel corso del 2011 per fare gli
investimenti.
Presidente
- La parola al Consigliere Donzel.
Donzel (PD)
- Concretamente però quello che voglio
capire, nel 2011, al di là che lei ci dice che c'è un progetto in
atto... concretamente, quanto denaro verrà impegnato su questa
linea? Quindi quanti soldi vengono messi lì, che siano direttamente
in bilancio o attraverso altra fonte, nel 2011... non che c'è un
progetto che poi si vedrà e sboccherà chissà quando!
Presidente
- La parola all'Assessore al turismo, sport,
commercio e trasporti, Marguerettaz.
Marguerettaz (UV)
- L'incarico che è stato dato nei fondi
PAR FAS per fare la progettazione è di circa 230.000 euro e si
concluderà nel corso del 2011. Al termine di questo ci saranno gli
elementi per fare tutti gli investimenti del caso, quindi questo è
il ragionamento.
Presidente
- A pagina 82 c'è una richiesta del Partito
Democratico.
La parola alla Consigliera Carmela Fontana.
Fontana (PD)
- Investimenti per l'aeroporto: dedichiamo
l'ultima richiesta all'Assessore Marguerettaz, sennò pensa che lo
dimentico, invece gli faccio notare che sono molto attenta. Senta,
Assessore, ho visto che nel 2011 e nel 2012 ci sono 4.740.000 euro
e poi nel 2013 arriviamo a 200... questo cosa vuol dire, che non ci
sono più investimenti? Come mai questa differenza?
Presidente
- La parola all'Assessore al turismo, sport,
commercio e trasporti, Marguerettaz.
Marguerettaz (UV)
- Gli investimenti per l'aeroporto
arrivano a conclusione, nel senso che abbiamo definito
l'aerostazione, quindi le previsioni sono per definire tutti i
lavori compresi negli APQ; rispetto a questo è finito.
Presidente
- A pagina 83 c'è una richiesta del gruppo
ALPE... passiamo? A pagina 85 c'è una richiesta del gruppo
ALPE.
La parola al Consigliere Giuseppe Cerise.
Cerise G. (ALPE)
- Mi riferisco alla parte relativa ad
investimenti per la tutela, recupero e valorizzazione dell'ambiente
e del paesaggio: presumo che si tratti di interventi per favorire
l'interramento delle linee elettriche aeree. A fronte di un impegno
nel 2010 di 4.780.000 euro, passiamo a 1.497.000 per il 2011...
volevamo capire la ragione di questo decurtamento.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Per quanto concerne questa unità
previsionale di base relativa agli investimenti per la tutela,
recupero e valorizzazione dell'ambiente, che contiene
esclusivamente spese in conto capitale, l'importo complessivo
decresce da 2.065.000 di euro del 2010 a poco meno di 1.100.000 di
euro per il 2011, per effetto dell'azzeramento dello stanziamento
relativo ai programmi di investimento discendenti dalla legge n.
1/2004 in materia di interventi di interesse regionale, realizzati
da Comuni, aventi per oggetto la riqualificazione e valorizzazione
di beni urbanistici, e della legge n. 32/2006 in materia di
elettrodotti. Restano invece invariate le previsioni di spesa per
il 2011 relative al trasferimento di risorse finanziarie in capo
all'ARPA.
Presidente
- La parola al Consigliere Giuseppe
Cerise.
Cerise G. (ALPE)
- Questo è un taglio indiretto sulle
finanze dei Comuni, credo che gli enti locali avessero salutato con
favore l'intesa fra la Regione, Consiglio permanente degli enti
locali e DEVAL per la parte di interramento delle linee elettriche.
Mi pare che ci sia una serie di interventi programmati, almeno
richieste di finanziamento su questo contesto; con queste risorse
che sono messe a disposizione per il futuro credo che ben
difficilmente si potranno soddisfare queste esigenze.
Presidente
- La parola al Vicepresidente Chatrian.
Chatrian (ALPE)
- Solo un chiarimento sulla pagina
precedente. Avevamo chiesto in commissione all'Assessore se ci
faceva pervenire le richieste dei Comuni su questa legge discussa
dal collega Cerise, qual era l'elenco dei Comuni che avevano
chiesto il finanziamento e soprattutto quali erano le vostre
intenzioni... di non finanziare le richieste dei Comuni?
Presidente
- La parola all'Assessore al territorio e
ambiente, Zublena Manuela.
Zublena (UV)
- Al momento sono pervenuti progetti per
circa 3.000.000 di euro. Va precisato che se si considera il
triennio 2011-2013, complessivamente le risorse a disposizione per
questo tipo di interventi sono coerenti, circa 3.500.000; quindi è
ipotizzabile nel triennio di poter intervenire almeno per le
domande già pervenute.
Presidente
- A pagina 86 c'è una richiesta del gruppo
ALPE.
La parola al Consigliere Giuseppe Cerise.
Cerise G. (ALPE)
- Per quanto riguarda gli investimenti
per parchi e riserve naturali, a fronte di un impegno del 2010 di
3.212.000 euro, ci troviamo con una previsione per il 2011 di
2.614.000 per poi ripassare a 3.789.000 nel 2012 e tornare a
2.566.000 nel 2013... volevamo capire la ragione di questa
modulazione.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Diciamo che la cifra di 2.614.900 del
2011... poi vede che nel 2012 risaliamo a 3.789.000... è stato
fatto un esame dettagliato degli interventi quando partono in base
all'impegno effettivo per far corrispondere l'impegno con la cassa;
poi, se vuole, le do tutti gli interventi.
Presidente
- A pagina 87 c'è una richiesta del gruppo
ALPE.
La parola al Consigliere Louvin.
Louvin (ALPE)
- Chissà se riesce a illuminare questa
questione, sulla quale non ho chiarezza di idee. Nel 2011 avrebbero
dovuto esserci circa 6.000.000 di euro in interventi di
investimento per la realizzazione e manutenzione straordinaria di
impianti per la gestione dei rifiuti, invece quattro di questi
milioni sono spariti. Non era evidentemente una spesa a regime e
siamo tornati in costanza di spesa, intorno a 2.000.000 di euro
poco più. Questa sparizione - abbiamo già sondato in commissione -
non sono riuscito a capirla; se gentilmente può... siamo al 20,
1.14.3.20.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Relativamente agli interventi di
investimento per la realizzazione e manutenzione straordinaria di
impianti per la gestione dei rifiuti, si realizza un sostanziale
mantenimento degli stanziamenti di spesa rispetto al 2010, pari a
2.200.000 euro nel 2011 e a 2.000.000 nel 2012-2013. Gli
stanziamenti previsti consentiranno di realizzare una parte degli
interventi della pianificazione regionale in materia di gestione e
trattamento dei rifiuti nell'ambito dei subATO, come le opere
elettromeccaniche di alcuni centri periferici, tenuto conto che la
copertura finanziaria del principale intervento - è questo
l'aspetto che forse non riesce a cogliere il Consigliere Louvin -
del 4° lotto della discarica presente nel centro regionale di
Brissogne è di competenza dell'esercizio 2010. Occorre precisare
che la gara per l'affidamento del servizio di trattamento e
smaltimento finale dei rifiuti, la cui procedura è in corso di
perfezionamento, non prevede oneri a carico del bilancio regionale,
perché sarà a carico del gestore.
Presidente
- A pagina 89 c'è una richiesta del gruppo
ALPE.
La parola al Consigliere Giuseppe Cerise.
Cerise G. (ALPE)
- Riguardo al discorso interventi per la
tutela del patrimonio forestale, qui abbiamo già la distinta del
coordinatore, ma volevamo evidenziare un aspetto. Avevamo visto con
favore la legge n. 3/2010, disciplina degli aiuti in materia di
foreste; avevamo partecipato attivamente con delle proposte
emendative, alcune sono state accolte, altre no. Una delle nostre
preoccupazioni era quella che ritenevamo opportuno fissare una
percentuale massima per la parte riguardante la viabilità. Credo
che la distinta che abbiamo qui ci fa capire quanto era pertinente
quella preoccupazione, perché a fronte di 2.933.000 euro, ci
troviamo per l'attuazione di questa parte una voce di 750 per
finanziamento ad imprese e concorsi per la realizzazione di
infrastrutture e altre iniziative; poi abbiamo altre voci minori
che sono contributi per la realizzazione di interventi in
silvicoltura (quelli erano strettamente pertinenti al discorso);
abbiamo un'altra voce di 100.000 euro per la concessione di
contributi a privati per la realizzazione di infrastrutture - anche
qui la stessa cosa -; un'altra voce, sempre in questa direzione, di
50.000 euro per arrivare ad un intervento realizzato dalla Regione
di 1.783.000 euro per la realizzazione e manutenzione di
infrastrutture viarie, opere antincendio, eccetera. Credo che
questa preoccupazione che avevamo manifestato... al momento,
Assessore, lei ha detto che non intendeva mettere dei limiti in
percentuale, fissare degli sbarramenti, ma credo che sarà
necessario ritarare il ragionamento, perché crediamo che la
viabilità debba essere funzionale alla valorizzazione, che è lo
spirito della legge. Qua mi pare che invece lo spirito della legge
sia funzionale a realizzare la viabilità. Questa considerazione
volevamo chiaramente farla. Il dettaglio di quanto avevamo
richiesto è stato già fornito.
Presidente
- Si tratta di considerazioni, non c'è
replica; andiamo avanti.
A pagina 93 c'è una richiesta del Partito Democratico.
La parola al Consigliere Donzel.
Donzel (PD)
- So che le dà fastidio che intervenga sul
riepilogo, però c'è una riduzione fortissima rispetto ad un titolo
importante come il governo del territorio. Visto che arrivo sul
riepilogo, qual è la ragione per una voce così importante e cara
alla maggioranza, per indursi ad una riduzione così sensibile?
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Non c'è nessuna riduzione. Una delle
motivazioni principali è che alcuni interventi - ma prevalentemente
quello più importante è il sistema idrico integrato regionale -, a
parte gli interventi per la difesa del suolo di cui alla legge n.
5/2001, come da accordo fatto con gli enti locali saranno
finanziati con risorse della finanza locale.
Presidente
- A pagina 95 c'è una richiesta del gruppo
ALPE.
La parola al Consigliere Louvin.
Louvin (ALPE)
- Per quanto mi riguarda sarà l'ultimo
intervento, quindi colgo l'occasione per ringraziare gli Assessori,
soprattutto l'Assessore alle finanze e il Presidente per le
risposte.
La curiosità riguarda gli interventi a sostegno
dell'informazione e la comunicazione istituzionale. Siccome ci sono
due corni qui, uno riguarda il sostegno all'editoria e questo
riguarda anche tutte le forze politiche e tutti i soggetti che
hanno necessità del sostegno di questa attività di stampa, e
l'altro è la comunicazione istituzionale vera e propria, volevo
sapere qual è dei due rami a pesare. Siccome a quanto ne sappiamo
siamo intorno a 1.000.000 di euro per quanto riguarda la
comunicazione istituzionale e 630.000 invece per l'informazione nel
2010, c'è un aumento di quasi 250.000 euro, ma... sono su un
versante oppure sull'altro?
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Se è solo l'aspetto tecnico, lo stiamo
cercando, poi lo fornisco, perché se invece è nel dettaglio quali
erano le voci... ma quelle le conosce.
Presidente
- La parola al Presidente della Regione,
Rollandin.
Rollandin (UV)
- Le previsioni dell'unità 11 sono, per il
2010-2012, di 860.000 euro e 1.015.000 per l'altra voce.
Presidente
- A pagina 96 c'è una richiesta del gruppo
ALPE.
La parola al Vicepresidente Chatrian.
Chatrian (ALPE)
- Solo per sapere quali sono ancora i
capitoli che incidono su questa UPB... sicuramente sono delle
modifiche importanti.
Presidente
- La parola all'Assessore al bilancio, finanze
e patrimonio, Lavoyer.
Lavoyer (FA)
- Partendo dagli interventi più
significativi... sono gli interventi finanziati con il contributo
agli edifici di culto, che vengono valutati di volta in volta su
richiesta dei vari enti religiosi, il completamento del Centre
d'Etude et Musée Abbé Trèves, la manutenzione straordinaria
dell'immobile in Comune di Introd per l'accoglienza del Papa
previsto dalla legge finanziaria. Le risorse del 2010 comprendono
anche 1.500.000 euro relativi alla realizzazione del presidio unico
regionale Umberto Parini. A decorrere dal 2011 tale intervento
viene finanziato sul fondo di dotazione previsto dalla legge n.
7/2006 nell'ambito della gestione speciale presso Finaosta.
L'ulteriore riduzione è dovuta alle misure sul contenimento della
spesa dovuta alla manovra finanziaria estiva e alle disposizioni
sul federalismo fiscale.
Presidente
- A pagina 101 c'è una richiesta del Partito
Democratico.
La parola al Consigliere Donzel.
Donzel (PD)
- Grazie Presidente. Ringrazio in particolare
l'Assessore Lavoyer e il Governo regionale per le precisazioni che
hanno fornito.
Volevo rilevare in questo ultimo passaggio e riepilogo che tutti
gli interventi che ho fatto, erano tutti registrati dal segno
meno... è chiaro che sono uno dei più inesperti in questo Consiglio
regionale, ma nelle due precedenti tornate mi ricordo che
generalmente la risposta era: ma qui abbiamo aggiunto delle
risorse, ma qui abbiamo messo delle cose in più... Arriviamo alla
fine di un dibattito in cui, al di là delle battute, ci sarà da
riflettere, perché qui sono stati tutti segni meno. È un bilancio
che si chiude con un segno meno. Risorse disponibili: segno meno.
Il collega Chatrian dell'ALPE è contento, io sono scontento.
Presidente
- Erano delle considerazioni. Ringrazio tutti.
Con questo terminiamo qui i lavori di oggi.
La seduta è tolta.
---
La seduta termina alle ore 20,26.
avevamo intuito che quei 3.000.000 in meno volevano dire che
magari 30 o 50 persone erano di nuovo a rischio. meno, c'è un
emendamento
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK