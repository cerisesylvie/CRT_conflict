Consiglio Regionale della Valle d'Aosta - Oggetto del Consiglio n. 2951 del 4 ottobre 2017 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
CONSIGLIO REGIONALE
Attività consiliare d'aula
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 2951 del 4 ottobre 2017 - Resoconto
OGGETTO N. 2951/XIV - Dibattito sulla situazione politica.
(Approvazione di una risoluzione)
Rosset (Presidente) -
Con 32 Consiglieri presenti
possiamo riprendere i lavori pomeridiani.
Siamo in discussione sulla crisi politica e siamo ancora in
discussione generale. I primi interventi, come concordato questa
mattina, saranno di dieci minuti, e la replica di cinque. Qualcuno
intende prendere la parola? Ha chiesto la parola il Consigliere
Perron; ne ha facoltà.
Perron (UV) -
Solo per chiedere lumi su come proseguiamo
nel dibattito. Questa mattina diversi di noi hanno portato il loro
contributo sulla crisi politica e soprattutto hanno chiesto un
indirizzo a lei, Presidente Marquis. Ora, questa mattina, noi
abbiamo assistito al suo silenzio. Se non ho capito male, però, non
si prevede ancora la chiusura della discussione, quindi per dare
degli elementi al dibattito credo sarebbe utile e opportuno che lei
ci fornisse la sua posizione. Stamattina in Conferenza dei
Capigruppo le avevo espressamente chiesto quale sarebbe stato il
suo atteggiamento e lei mi ha risposto: "il mio sarà un
atteggiamento di responsabilità"; se ce lo declina, se lo fa capire
all'aula, credo sarebbe utile a tutti noi per capire in che modo
proseguiamo questo dibattito.
Presidente -
Ha chiesto la parola il Consigliere Bertin;
ne ha facoltà.
Bertin (ALPE) -
Farò un breve intervento in discussione
generale.
Questa legislatura forse è nata male e finirà anche peggio:
cinque cambi di Governo! Certamente abbiamo offerto uno spettacolo
non all'altezza della situazione. Dicevo, cinque cambi di Governo,
cambi di maggioranza; l'ultimo Governo - come sappiamo - è nato il
10 marzo di quest'anno e faceva seguito ad altri cambi di
maggioranza e allargamenti, è nato in una situazione piuttosto
anomala, ma vi erano obiettivi piuttosto precisi.
Il mio rapporto con questa maggioranza è stato chiaro: ho fatto
una dichiarazione di voto con la quale ho illustrato le motivazioni
e anche declinato quale sarebbe stato il mio comportamento. Su
quanto ho detto in quell'occasione mi sono attenuto, niente di più
e niente di meno. Anche oggi la situazione non è cambiata. Vedevo i
limiti di questa nuova situazione, li avevo anche espressi in
quell'occasione, e i limiti che c'erano il 10 marzo ci sono anche
oggi. Poco è cambiato dal 10 marzo ad oggi: se compattezza non
c'era allora, non c'è oggi; se il progetto non c'era allora, non
c'è oggi. La situazione non è cambiata in modo radicale, anzi, è
rimasta sostanzialmente la stessa. In quell'occasione non ho voluto
peraltro far parte di compagini di Governo o altro, anche perché ne
ho visti i limiti. Ho garantito il mio voto, come nell'accordo,
perché in quel momento ne vedevo la necessità.
Oggi non è cambiato niente rispetto alla situazione di sei mesi
fa: niente di nuovo, se non un cambio da parte di una forza
politica, legittimo, ma che non cambia nulla oggi rispetto ad un
progetto politico che dice non esserci; probabilmente non c'era
neanche il 10 marzo questo progetto politico, ma allora andava bene
a tutti poter utilizzare quell'occasione per cambiare una
maggioranza con un'altra maggioranza, un vecchio Governo con un
nuovo Governo. Oggi però si sente la necessità di un qualcosa di
diverso. A mio avviso, ognuno dovrebbe prendersi le proprie
responsabilità, e da questo punto di vista credo vi sia stata
chiarezza, se non altro in questi ultimi giorni, su quelle che sono
le posizioni.
Non ho partecipato - e l'ho detto pubblicamente, subito - al
cosiddetto
Rassemblement
, ma non perché non fossi
interessato all'autonomia o al federalismo, poiché una parte del
mio interesse per la politica è dedicato a questi aspetti; non ho
partecipato perché quel progetto aveva poco a che fare con
l'autonomia. Era anche chiaro che il progetto politico che si
voleva realizzare prevedeva addirittura un soggetto politico.
Queste sono le dichiarazioni fatte in quei giorni lì: un nuovo
soggetto politico. Personalmente non credo sia questo il modo
migliore per alimentare la nostra autonomia, che ha bisogno invece
di avere nuove idee, nuovi progetti e una nuova vitalità. Bisogna
ridare vitalità a questa autonomia.
Il discorso fatto dal Presidente Rollandin - ex Presidente, e
magari nuovo Presidente - per alcuni aspetti è certamente anche
interessante, ma non vedo in questo progetto una nuova direzione,
per come è nato il
Rassemblement
non vedo una cosa positiva.
Credo sia stato un grave errore da parte di ALPE partecipare a
questo progetto che nasceva per realizzare una nuova aggregazione
con lo scopo - lo dite tutti - di raggiungere il 42 percento.
Secondo me, non aveva soltanto lo scopo di raggiungere il 42
percento previsto dalla legge elettorale, ma ha anche avuto
purtroppo quale effetto il ritornare indietro nel tempo, bloccando
un sistema e creando una situazione nella quale non vi è
alternativa: si va ad elezioni e si sa già chi vince. È una
situazione che abbiamo conosciuto negli anni e che ha determinato
le degenerazioni che abbiamo visto. Non è la presenza di una
persona piuttosto di un'altra, quelli sono gli effetti collaterali
dell'amministrare una Regione per oltre quarant'anni con le stesse
persone, soggetti e partiti, cosa che succede inevitabilmente. C'è
bisogno invece di alimentare una democrazia che favorisca il
cambiamento e che non blocchi un sistema. L'autonomia ha bisogno di
vitalità e certamente bloccare un sistema non è un fatto
positivo.
È un progetto legittimo, per carità, più che legittimo e
all'UVP, che lo ha lanciato, riconosco anche una certa coerenza. Lo
dicevo anche nel 2016, l'anno scorso: nel motto del UVP c'è scritto
"Riunire e riuscire", pertanto da un certo punto di vista non mi
stupisce questo fatto, è una dichiarazione esplicita. L'anno scorso
dicevo anche che non ho mai visto nell'UVP lo strumento del
cambiamento intravisto da altri o che altri hanno fatto finta di
intravedere. Non sono stato deluso da questa cosa, vedevo una certa
lucidità, forse addirittura coerenza con quella strategia, anche se
cambiare idea ogni sei mesi oggettivamente non è comprensibile. A
mio avviso, vedere in generale nell'UVP lo strumento per un
cambiamento di lungo periodo - per dichiarazione stessa dell'UVP -
era un'illusione; purtroppo era un dato di fatto, sin
dall'inizio.
Oggi ci troviamo in un'altra situazione di stallo determinata da
questa confusione che negli anni si è venuta a creare, ed è grave
per la nostra Regione. Speriamo che questa situazione si sblocchi
per il bene di questa Regione, che non diventi una sorta di stallo
"alla messicana" - come chi è appassionato di
film western
conosce - e che ognuno si prenda le proprie responsabilità. Se si
vuole cambiare il Governo, lo si cambi, gli strumenti per cambiarlo
ci sono, e si vada avanti senza tenere in stallo una Regione intera
per questioni che, francamente, oggi si sono chiarite. Se qualcuno
vuole cambiare il Governo - e a tal proposito credo che arriverà
una risoluzione sostenuta da numeri sufficienti - lo faccia e non
tenga in ostaggio la Regione.
Presidente -
Ha chiesto la parola il Consigliere
Norbiato; ne ha facoltà.
Norbiato (AC-SA-PNV) -
Parliamo di crisi politica. Ieri
sera ho apprezzato molto la chiara ed incisiva interpretazione del
termine "maggioranza" da parte della Presidente dell'UVP, la
signora Bonin: "elementi imprescindibili per formare una
maggioranza sono avere una visione comune in presenza di un
progetto politico". Peccato però che poi, cari amici dell'UVP, non
siete stati in grado di risponderci quando vi abbiamo richiesto di
ricondurre a questi due elementi le vostre decisioni, unitamente
alle nostre, che hanno costituito la nostra maggioranza il 10 marzo
scorso. Sto dicendo quindi che il 10 marzo vi erano sia visioni
politiche (quali?), sia un progetto politico (quale?) da voi
condivisi e che ad oggi non esistono più. Da parte mia, invece, la
scelta fu assolutamente a ragion veduta, senza secondi fini e credo
di averla già ampiamente specificata all'epoca. Ricordo comunque
che la mia adesione fu anzitutto motivata dal fatto di assicurare
una maggioranza e, di conseguenza, un Governo in un momento di
grave crisi istituzionale (di certo da me non provocata) che
attanagliava la nostra Regione. Ricordo a tal fine i sette
Assessori dimissionari e la Giunta paralizzata e priva di
maggioranza. Stamani, come ahimè sta diventando consuetudine,
abbiamo (o avete) praticato in abbondanza lo sport del "lancio
degli stracci sporchi". A tal fine, nonostante tutta la mia buona
volontà, non vi nascondo che mi diventa veramente difficile
accettare lezioni di comportamento da parte della collega Rini;
credo che il riferimento a situazioni vissute in quest'aula da
parte di suo padre siano sufficienti per indurla, gentile
Consigliera, ad una maggiore prudenza.
Riguardo poi ai
dossier
quali quello di CVA, dei
collegamenti intervallivi o del bilancio, credo che i miei colleghi
di maggioranza siano stati sufficientemente esaustivi: le criticità
di vedute non esistono, perché non le abbiamo mai portate in
discussione. Pertanto, se mi metto nei panni del cittadino comune,
diventa difficile spiegare e ancora più giustificare questa crisi
politica. A ciò si aggiunga anche il vuoto pneumatico tra le
dichiarazioni di chi vuole la crisi, ma non è stato in grado di
concretizzarla con un atto che sancisce un'alternativa attraverso
la presentazione di una mozione di sfiducia costruttiva. In
difetto, come è noto, un Presidente responsabile non può certo
lasciare una Regione senza alternativa e senza Governo.
Presidente -
Ci sono altre richieste di intervento? Se
non ci sono altre richieste, chiudo la prima tornata degli
interventi. Ha chiesto la parola il Presidente della Regione; ne ha
facoltà.
Marquis (AC-SA-PNV) -
È stato evidenziato da parecchi
colleghi intervenuti che questa è stata una legislatura difficile,
caratterizzata da parecchi capovolgimenti di maggioranze, una
legislatura in cui il 10 marzo, in ultimo, è stato intrapreso un
nuovo percorso. Il percorso originava da questo autunno, quando non
c'era più una condivisione all'interno del Consiglio su parecchie
tematiche e quattro o cinque mesi hanno portato a costituire una
proposta politico amministrativa tra molte componenti presenti
all'interno del Consiglio regionale. Ciascuno ha dovuto conciliare
la propria agenda in virtù di un percorso nuovo, di un progetto che
aveva al centro un cambiamento per la Valle d'Aosta caratterizzato
dalla progettualità e dalla gestione di temi sicuramente
delicati.
Non è stata un'impresa facile, siamo stati chiamati a gestire
situazioni molto delicate, a partire dal Casinò per arrivare alle
ferrovie, a tutte le leggi di settore, alle riforme
sull'agricoltura, alla definizione della norma di attuazione. Sono
state gestite tante tematiche e alcune hanno trovato una
risoluzione, mentre altre sono in fase di definizione. Abbiamo
lavorato intensamente concentrandoci sui temi. Siamo arrivati alla
fine dei mesi di maggio-giugno a predisporre la nuova legge
elettorale, obiettivo ambizioso che ci eravamo dati. Sicuramente è
una legge perfettibile, è il risultato di una mediazione
all'interno del Consiglio tra tutte le forze con un'ampia
condivisione. Da quel momento le cose hanno iniziato a cambiare, ci
si è interrogati su quale fosse il futuro, le prospettive per la
prossima legislatura sotto il profilo politico, quindi si è
cominciato a camminare su due binari: da una parte
l'Amministrazione è andata avanti e, dall'altra, qualcuno ha
intrapreso delle riflessioni sotto il profilo politico. Sono stati
lanciati dei progetti, che non sono discutibili sotto il profilo
della legittimità. Abbiamo sentito parlare di due livelli: quello
politico e quello amministrativo; sicuramente c'era la
consapevolezza che erano strade da gestire con attenzione, tenuto
conto che un progetto contemplava anche la partecipazione di gruppi
con un ruolo diverso all'interno del Consiglio regionale.
Credo che sotto il profilo amministrativo si sia fatto molto; si
poteva fare di più, ma i risultati li rivendichiamo e sono positivi
per la Regione, per la Valle d'Aosta e per i valdostani. Alcune
cose non siamo riusciti a risolverle, di questo me ne dispiaccio, e
faccio l'esempio dei mutui (i mutui per far ripartire il settore
dell'edilizia). Credo che questa sia una grande proposta politica
che darà rilancio agli investimenti in edilizia.
Caro amico Baccega, mi dispiace registrare la melina che viene
svolta all'interno delle Commissioni. Quando tutti i valdostani
stanno aspettando il varo di un'iniziativa, quando qualcuno dice
"sentiamo anche il Presidente dell'ARER, sentiamo anche il
rappresentante degli amministratori di condominio", queste sono
tutte strategie politiche tese a non risolvere i problemi e a non
dare risposte ai valdostani.
Credo che noi oggi dobbiamo parlare di problemi concreti, più
che di raggiungimento del 42 percento, perché il 42 percento è
sicuramente un obiettivo importante per dare stabilità al Governo,
ma occorre anche sentir parlare di contenuti. Francamente in questi
mesi, sotto il profilo politico, non abbiamo avuto modo, né noi, né
i valdostani, di sentir parlare di progettualità. Io credo che i
valdostani non abbiano nel loro interesse e tra le loro priorità il
varo di un'iniziativa politica per dare governabilità alla Regione
e per dare garanzie di stabilità. I valdostani vogliono sapere
quali sono le risposte e i progetti che la politica mette a
disposizione per la comunità valdostana.
Ritengo pertanto, con senso di responsabilità, che in questa
fase occorreva tenere conto della difficile situazione del contesto
che stiamo vivendo. È una fase da gestire sicuramente in modo
delicato. Sono in atto dei rapporti da gestire con lo Stato, la
situazione delle finanze Stato-Regione non è sicuramente una
questione che nasce da questa primavera, è nata nel tempo, e
comunque oggi si trova in una fase delicata. Sicuramente la
definizione di questa situazione ha delle ripercussioni sul
bilancio della Regione. Dall'altra parte, siamo prossimi ad un
momento difficile che è quello della predisposizione del bilancio
regionale e del documento di economia e finanza. In questo contesto
delicato è affiorato malessere politico, non sicuramente sulla
progettualità e sui temi di carattere amministrativo, perché
dobbiamo essere chiari con i valdostani: non dobbiamo dare degli
alibi, non c'è nessuna mancanza di condivisione su temi
amministrativi che porta ad originare questa crisi, c'è solamente
una volontà di natura politica che è "legittima". Ma bisogna essere
chiari, non possiamo dire che la colpa è di qualcuno che si è
dimesso dalle Commissioni o del fatto che non c'è una visione
comune sulla CVA, che sulla scuola di Tzamberlet uno ha una visione
e l'altro ne ha un'altra. Potremmo stare qui delle ore a parlare di
questi temi, ma credo che i valdostani siano stufi di questi
teatrini della politica. La politica è chiamata, con senso di
responsabilità, a dare delle risposte.
Proprio per senso di responsabilità abbiamo lanciato a questo
punto una proposta: cerchiamo tutti insieme di arrivare alla
definizione del bilancio, a chiudere questa fase dei rapporti con
lo Stato. Questa settimana abbiamo la visita del Primo Ministro e
del Ministro degli interni, non credo che capiti tutti i giorni
alla Valle d'Aosta di ospitare i rappresentanti dello Stato a
questo livello. Sicuramente ai rappresentanti dello Stato non
verranno i brividi - come diceva il collega Marguerettaz - a venire
in Valle d'Aosta, ma sicuramente diamo prova di un degrado delle
istituzioni, di una non adeguatezza della classe politica in una
fase difficile. Sicuramente ne va della nostra credibilità,
soprattutto ne va della credibilità della Valle d'Aosta. Questa
scelta di togliere la fiducia alla maggioranza riteniamo che sia
intempestiva, quantomeno per il momento in cui avviene, perché le
scelte si possono fare magari anche in modo meno affrettato, più
ragionate, raggiungendo gli obiettivi legittimi che ciascuno cerca
di perseguire. Riteniamo pertanto che non sia responsabile aprire
una crisi al buio, perché ci pare, da quello che abbiamo sentito
questa mattina, che non ci sia ancora la soluzione. Io mi auguro,
se crisi deve essere, che ci sia una soluzione nel più breve tempo
possibile per rimettere la Valle d'Aosta in una situazione
normale.
A questo punto mi sono posto delle domande. Mi rivolgo ai
colleghi Consiglieri dell'UVP e mi chiedo, a livello di coerenza,
se non sia venuto loro in mente di chiedere il ritiro della
delegazione all'interno del Governo regionale, perché quando non si
condivide e non si appoggia più il Governo credo che occorrerebbe
fare anche una riflessione in questa direzione. Ho sentito il
collega Marguerettaz che dice: "se si dimette il Presidente non c'è
problema, c'è il Vicepresidente". Questo caso mi sembrerebbe
addirittura paradossale, perché il Vicepresidente è espressione del
partito che non appoggia più la maggioranza e dovremmo delegargli,
in questa fase, la gestione del Governo.
Ritengo che la legge mette a disposizione gli strumenti per
poter risolvere questa situazione in modo legittimo e la via
maestra è quella della legge n. 21/2007, che ha introdotto
l'istituto della mozione di sfiducia costruttiva. Se c'è la volontà
di creare un Governo alternativo, se ci sono idee concrete, credo
che questa possa essere la via più veloce, quella che si può
percorrere nel solco della legittimità per dare una soluzione a
questa crisi. Diversamente non è una scelta del Presidente, lo sa
benissimo il Presidente Rollandin che l'ha ripetuto in più
occasioni: la scelta di abbandonare la gestione e la funzionalità
del Governo non è una facoltà. Occorre dare continuità: se da una
parte non esiste una maggioranza perché entra in crisi, dall'altra
parte occorre che ne avanzi un'altra. Nel frattempo il Governo deve
governare. Oggi il Governo è nel pieno delle sue funzioni; come
dicevo prima, non mi risulta che ci siano delle dimissioni da parte
dei membri del Governo, pertanto noi siamo nella situazione che
dobbiamo garantire questa continuità e nel frattempo che la
politica trovi una definizione. Se, come credo, queste due esigenze
possono conciliarsi, si può lavorare su due binari paralleli
qualora non si voglia percorrere la strada della mozione di
sfiducia. Per quanto ci riguarda, noi, con senso di responsabilità,
saremo a disposizione come gruppo consiliare a rapportarci con
tutti, purché questo avvenga con alta responsabilità e con
serietà.
Presidente -
Ha chiesto la parola l'Assessore Viérin; ne
ha facoltà.
Viérin (UVP) -
Abbiamo ascoltato con attenzione l'ampio
dibattito che approda in questo Consiglio dopo la pausa estiva con
un Consiglio intermedio, ma che già prima dell'interruzione estiva
aveva visto, proprio in questa sede, un'analisi politica sia sulla
prospettiva futura che sul momento attuale. Tutto partiva da una
"evoluzione politica" annunciata in una conferenza stampa. Oggi non
l'abbiamo più sentita evocare, da nessuno, ma c'era una legittima
operazione politica che aveva visto delle forze politiche
eterogenee esistenti unirsi in questo Consiglio - peraltro senza
avvisare uno degli alleati dell'epoca, l'UVP, e senza che nessuno
di noi fosse al corrente - e che, alla vigilia di un Consiglio
delicato che avevamo tra l'altro dovuto fare ad agosto per problemi
procedurali, vedeva la nascita di un gruppo, senza che nessuno lo
sapesse. È lo stesso Consiglio in cui il Consigliere Gerandin
lamentava, tirandoci le orecchie, i metodi che lui ha sempre
riconosciuto non essere dei metodi cambiati nel Governo. Poi,
quando si è in un Governo, si è un po' tutti assimilati, quindi noi
ci siamo sentiti molto toccati da queste considerazioni, si è
staccava la spina e abbiamo lasciato un po' al caso la venuta
dell'autunno.
Noi, come UVP, avevamo lanciato quella che noi vedevamo come una
via d'uscita ad una crisi già annunciata. Per tutta l'estate
abbiamo poi letto sui giornali a volte che due o tre Consiglieri
non erano d'accordo su una certa cosa, a volte che altri non erano
d'accordo su altro. Venivamo fuori dal discorso sui vaccini e
avevamo comunque avuto visioni diverse per un progetto che
legittimamente era nato il 10 marzo - l'ha detto qualcuno - "contro
qualcuno". È stato un progetto che è nato per dare un segnale di
rottura di un certo sistema. D'altronde l'UVP è nata per
questo.
Il collega Bertin ha fatto bene a ricordare "
Réunir
,
réussir
". Noi abbiamo sempre detto di voler rompere un certo
metodo per ricostruirlo con presupposti diversi, non sulle persone
o sui pregiudizi, ma con dei metodi rinnovati per ricostituire una
grande famiglia, quella in cui noi crediamo: la famiglia unionista.
Non tutti sono stati chiamati o obbligati ad aderire a questo
Rassemblement
, ma noi ci abbiamo creduto. Quella era la via
d'uscita che noi vedevamo, soprattutto per la prospettiva, e mai
abbiamo mischiato la parte politica con la parte amministrativa, ma
ci rendevamo perfettamente conto che c'erano dei grandi ossimori
politici, visioni diverse, anche legittime, e soprattutto che
quello era un Governo di scopo. Forse qualcuno oggi si dimentica
che quel Governo - come ci ha ricordato qualche collega - era uno
dei Governi non eletti, perché noi le elezioni le abbiamo perse, e
che, per emergenza e per scopo, abbiamo ereditato un percorso
transitorio per attuare alcuni punti segnati in quel "foglio" -
così l'ha definito il collega Gerandin, un compitino di quattro
punti - dove c'era la legge elettorale (che è stata fatta), la
questione del Casinò (che con l'ultima delibera di lunedì dà una
risposta, va nella direzione di portare fuori dall'emergenza), con
tutti i problemi che ancora esistono ed è legittimo che continuino
ad esistere. C'erano altri punti che noi abbiamo già sollevato
quest'estate, ma per quanto ci riguardava quello era un compito
assolto, perché non ci sentivamo legittimati da un voto popolare
che potesse dare con le nostre idee la pianificazione futura della
Valle d'Aosta.
La nostra Presidente ieri ha fatto bene a ricordare, in fase di
verifica politica, che per governare ci vogliono due presupposti;
uno di questi è la visione sui temi comuni, e sono stati ricordati.
È legittimo avere visioni diverse, ma non si possono fare dei
programmi di governo futuri, soprattutto non si può predisporre un
bilancio i cui contenuti non siano ancora noti, anche perché non
c'è stato - e il collega Gerandin ieri ce lo ha ricordato - alcun
confronto per dire dove allochiamo le risorse. È chiaro che uno dei
temi è quello dei collegamenti funiviari, perché se vogliamo
portare avanti un tema di fronte ai valdostani bisogna inserire nel
bilancio alcune scelte.
Senza polemica, ma l'UVP aveva lanciato già prima dell'estate,
in modo chiaro - certo non con conferenze stampa senza avvisare gli
altri - qui, in Consiglio, qual era la nostra visione: provare a
mettere insieme i quattro soggetti, perché i soggetti che uscivano
dall'Union Valdôtaine avevano già fatto un'altra scelta e con
quella conferenza stampa si erano collocati in un altro soggetto
politico. Questo per rispondere a chi non è stato invitato. Noi non
abbiamo invitato chi aveva fatto altre scelte, legittime, ma non
comunicate.
Il
Rassemblement
, che quindi vedeva già un pezzo
mancante, si è riunito. Abbiamo fatto delle bellissime discussioni
e ognuno aveva delle sensibilità da portare, ma tutti eravamo
d'accordo, tutti, da chi come MOUV' aveva portato l'idea di fare
subito "un soggetto unico" a chi come ALPE ha portato altre
sensibilità - sono state ricordate negli interventi - dall'UVP e
dall'UV. Poi nello scorso Consiglio sono state ricordate dal
collega Bertschy le interpretazioni giornalistiche, i
gossip
dell'estate, che vedevano ogni volta il ribaltone del Governo. Noi
abbiamo fatto un percorso alla luce del sole per cercare di mettere
assieme un progetto, il
Rassemblement
, che poi nelle sue
alleanze avrebbe guardato alle altre forze politiche, quelle
presenti in Consiglio e che poi hanno manifestato anche
pubblicamente l'idea di essere interessate al
Rassemblement
.
Dopodiché alcuni si sono defilati, un po' come succedeva con
Penelope, probabilmente noi di giorno costruivamo e qualcuno di
notte disfaceva.
Noi non ci siamo mai scoraggiati, perché crediamo in quel
progetto politico, e più quel progetto politico poteva avere
sensibilità appartenenti a quel mondo, e più noi avremmo avuto nei
nostri obiettivi ciò che ci eravamo prefissati. Purtroppo non è
stato colto fino in fondo, né da chi ha partecipato al tavolo del
Rassemblement
, né da chi avrebbe fatto parte della "Casa
degli autonomisti", cioè l'alleanza del
Rassemblement
con
altri soggetti e con altre sensibilità, che magari potevano e
possono darci un apporto anche a livello nazionale. Il
Rassemblement
è stato smontato pezzo per pezzo. Dal
Rassemblement
qualcuno ha lanciato
Les États
Généraux
, che volevano essere sostitutivi del
Rassemblement
, avevano già annunciato probabilmente altri
accordi. La politica si è messa in moto.
Questo autunno, con la ripresa, non abbiamo fatto altro che
prendere atto di non aver saputo utilizzare l'estate per costruire
tutti assieme un progetto, ma non tanto un progetto che arrivasse
al 42 percento, bensì uno che fosse coerente con quello che noi
stessi abbiamo votato come legge elettorale. Ci chiediamo che cosa
abbiamo votato come legge; anzi, ci viene il dubbio che qualcuno
abbia aderito alla legge elettorale sperando che questo 42 percento
mai si raggiunga per fare poi gli accordi dopo, perché così dovrà
essere, alla faccia del rispetto degli elettori. Noi vorremmo che
questa volta fosse il Consiglio a decidere se andare a votare
subito, perché non è una scelta unilaterale.
Mi permetta, Presidente Marquis, lei sabato su
Facebook
ha lanciato il discorso delle elezioni. È stato ricordato: fino al
giorno prima che si stava a galla le elezioni non andavano bene,
adesso si lanciano. Noi non ci siamo mai sottratti alla possibilità
di andare a votare, l'abbiamo sempre detto; anzi, l'abbiamo
lanciata noi prima dell'estate questa cosa, ma vorremmo che tutte
le forze politiche si confrontassero su un tema così delicato. Non
è che si può dire "o ci sono io, o si va a votare", è un po'
riduttivo nei confronti di questo Consiglio.
Questa maggioranza aveva quindi un progetto nato per rompere gli
schemi e per andare a risolvere le urgenze, dopodiché il suo
obiettivo era terminato. Ci eravamo detti di affrontare le sfide
future con progetti politici codificati, o comunque con le
elezioni. Per arrivare alle elezioni, però, noi vorremmo che gli
elettori abbiano almeno una possibilità di scelta sulle coalizioni
che possono andare a governare. Tutto questo non è avvenuto. Oggi
siamo pertanto di fronte ad una crisi che è arrivata in Consiglio
non perché l'UVP ha voluto a tutti i costi portarla in Consiglio,
ma perché non c'è peggior sordo di chi non vuole sentire. È
dall'estate che politicamente ripetiamo, in prospettiva delle
elezioni, che bisogna dare ai valdostani dei progetti chiari;
l'abbiamo detto qui, la nostra visione è stata esplicitata in
Consiglio; invece si è preferito voler vivacchiare, settimana dopo
settimana, giorno dopo giorno, pensando che dopo il bilancio
sarebbe arrivato il Natale, poi il Carnevale, dopodiché la Pasqua
per poi arrivare alla fine della legislatura.
Chiedo dell'altro tempo, Presidente. Noi crediamo invece - ed è
stato giusto anche farlo in Consiglio, anche se la politica si è
messa in moto tutta l'estate e avremmo potuto trovare delle
soluzioni da portare in Consiglio - che oggi sia arrivato il
momento di aprire quei tavoli, a cui tra l'altro il
Rassemblement
si è allargato incontrando l'EPAV e in parte
il PD-Sin.VdA (avevamo chiesto anche di incontrare l'altro soggetto
che nasceva). Chiaramente diventava difficile parlare di
prospettiva con chi dal
Rassemblement
si è sfilato dicendo
che non governerà mai con l'Union, perché noi siamo per un progetto
inclusivo. Questo sta avvenendo anche a livello nazionale, ci si
interroga nei confronti delle elezioni che arriveranno dando una
possibilità agli elettori di capire che cosa sta succedendo. È
chiaro che se una forza si autoesclude dicendo che non governerà
mai con un'altra forza, in un tavolo in cui è rimasta tutta
l'estate, diventa difficile capire chi fa demagogia e chi cambia
idea ogni momento. Allora era meglio non sedersi a quel tavolo,
come ha detto il collega Bertin! Perché invitare due forze
politiche nella propria sede, il giorno in cui si decide di rompere
il
Rassemblement
con un comunicato stampa già preparato, con
una cannibalizzazione mediatica dicendo: "ecco, si rimettono
assieme, riesumano chi non doveva essere riesumato", ha accelerato
questa nostra volontà di non continuare in un'ambiguità che non può
più esistere. Noi rimaniamo fedeli a ciò che abbiamo sempre detto,
"
Réunir, réussir
" significa che vogliamo rimettere assieme i
valdostani e dobbiamo fare dei progetti inclusivi.
Ieri la nostra Presidente ha chiesto un gesto di responsabilità;
l'ha chiesto al Presidente, ma è chiaro che siamo tutti pronti a
dimetterci, l'abbiamo anche già fatto in tempi non sospetti,
rivendicando delle possibilità di crescere attraverso questi
momenti. Noi crediamo che se un Governo può contare su dodici
voti... ma lo abbiamo sbandierato prima di marzo, dal giorno delle
Ceneri, in cui ci siamo ritrovati qui con una parte di Giunta
dimissionaria fino al 10 marzo, dicendo che chi resisteva in quel
posto lì era attaccato alla sedia con la
Bostik
.
Noi oggi semplicemente abbiamo preso atto che c'è una crisi.
Vogliamo costruire un qualcosa di diverso e di inclusivo, ma
chiaramente la costruzione di un progetto può arrivare, secondo
noi, solo attraverso il passo indietro del Governo regionale.
Questo era lo spirito, anche perché "passo indietro del Governo"
significa comunque che il Governo rimane in carica per gestire
l'ordinaria amministrazione (è stato ricordato), ma dà la
possibilità alla politica di mettersi in moto per trovare una
soluzione a tale crisi. È chiaro che se si arriva alla mozione di
sfiducia costruttiva i tavoli non sono inclusivi, ma saranno
limitati alle forze politiche che effettivamente hanno una reazione
alla posizione di arroccamento.
Noi abbiamo sempre inteso, quest'estate e quest'autunno, di
creare un tavolo aperto per includere. Presidente, al di là di
Gentiloni - che peraltro ci risulta non arrivi in veste
istituzionale, né per un incontro con il Governo, ma per la "Scuola
della democrazia", un'iniziativa della Presidenza del Consiglio -
non vorremmo, una settimana perché c'è Gentiloni, la settimana dopo
perché c'è il DEFR e la settimana ancora successiva perché c'è il
bilancio, che questo fosse l'alibi per vivacchiare in un progetto
politico che noi oggi non vediamo. Non vogliamo continuare, anche
per coerenza con gli elettori, in un'esperienza che ci vedrà poi
divisi alle elezioni. Raggiunti gli scopi di questo Governo, quel
minimo che avevamo scritto e le cose enunciate che abbiamo
risollevato per il poco che questa coesione dava la possibilità di
fare, oggi ci devono vedere interpreti di un momento diverso. Se
non si vuole vedere - come non si è voluto vedere durante tutta
l'estate - che effettivamente c'era la necessità di costruire,
difficilmente si potrà fare nelle prossime settimane.
Noi vorremmo che oggi si potesse uscire da questo Consiglio con
soluzioni che possano effettivamente rimettere in moto la politica
e, soprattutto, risolvere in tempi rapidissimi questa crisi, perché
- lo abbiamo dimostrato anche nei mesi scorsi - se c'è la volontà
si possono risolvere le problematiche. Noi lo diciamo senza
polemica, perché crediamo che la politica sia anche e soprattutto
assumersi delle responsabilità.
L'UVP in questa legislatura ha sempre lavorato con un obiettivo
finale: quello di dimostrare, assieme agli altri, che questa Valle
può avere una governabilità, una unione sui temi dell'autonomismo e
può, attraverso i movimenti rinnovati, costruire una seconda
autonomia che possa effettivamente dare lo slancio. In questo
momento, con questo progetto che era un progetto d'emergenza, noi
non vediamo quella prospettiva che noi vorremmo dare. È per questo
che, con senso di responsabilità, abbiamo manifestato questa crisi,
ed è lo stesso senso di responsabilità che noi chiediamo affinché
effettivamente non si continui a gestire il momento delicato del
bilancio come sinora. Oggi, peraltro, non è ancora costruito per
niente, perché - è stato anche ricordato - è stata semplicemente
richiesta la compilazione delle schede, quindi non ci sono state
scelte politiche.
È quindi urgente che tutti o, meglio, le forze politiche che
hanno oggi la volontà di sedersi attorno ad un tavolo per
traghettare questa Regione da qui alla fine legislatura, quando
decideremo di votare, si assumano la responsabilità per un Governo
che possa effettivamente portare alla fine questa legislatura,
uscendo dagli ossimori e dalle contraddizioni che in questo stesso
periodo ci hanno fatto divorziare.
Presidente -
Ha chiesto la parola il Consigliere Perron;
ne ha facoltà.
Perron (UV) -
L'Union Valdôtaine prende atto con
soddisfazione della "fine dell'esperienza Marquis". È un'esperienza
che noi avevamo giudicato negativamente nella sostanza sin dalla
nascita, perché quel progetto - è stato evocato anche da altri -
era nato "contro qualcuno" e collocava il principale movimento
eletto dai valdostani all'opposizione. Questo va contro la volontà
popolare. Questo progetto politico lo abbiamo criticato anche nella
forma, perché secondo noi non aveva seguito tutti i crismi per
permettere al Consiglio un ragionamento sereno nella fase della sua
formazione.
Tuttavia, credo vada riconosciuto all'Union Valdôtaine di aver
avuto in questi mesi un approccio collaborativo in quest'aula;
prova ne è che il ricorso che avevamo presentato contro gli atti
dell'insediamento della Giunta Marquis in una fase successiva fu
ritirato, proprio per favorire il dialogo e per alleviare la
tensione all'interno delle istituzioni. Voglio dire che anche sugli
argomenti abbiamo cercato di avere nelle nostre visioni un
approccio costruttivo. Credo non possa essere imputato all'Union
Valdôtaine di aver avuto in quest'aula un atteggiamento
ostruzionistico. Gli argomenti che secondo noi erano necessari e
urgenti - penso alla legge o ai provvedimenti che intervenivano per
le difficoltà relative al settore agricolo - hanno trovato un
nostro contributo e sono stati votati da quest'aula all'unanimità.
Questo è il passato.
Oggi ci troviamo a gestire il presente. Noi, in questo periodo,
alla luce del sole, abbiamo lavorato - ecco la progettualità,
Presidente Marquis - ad un progetto politico diverso, perché
credevamo e crediamo che la disgregazione, la frammentazione che in
questi anni c'è stata nell'area autonomista, e anche in quella
unionista, sia stato nel tempo un disvalore per questa comunità.
Noi oggi non siamo qui a dire che è colpa di altri e che noi
avevamo ragione, non siamo alla ricerca di primogeniture. Credo che
gli errori in questo decennio li abbiamo commessi forse un po'
tutti. Poco importa in questa fase stabilire chi ha avuto ragione e
chi ha avuto torto. Il dato di fondo è che noi, in questa fase -
ecco la progettualità - abbiamo sentito e sentiamo il bisogno di
ricostruire, di rimettere insieme tutte quelle energie, quelle
intelligenze, quelle sensibilità, secondo noi quei valori aggiunti
che hanno fatto dell'area unionista nel tempo, con i suoi limiti,
con i suoi errori, un grande valore politico per questa comunità
valdostana. In questo percorso abbiamo accettato anche volentieri
di mettere intorno al tavolo sensibilità diverse dalle nostre,
proprio perché ci si potesse sedere, si potesse provare a vedere se
si superavano quelle difficoltà che ci hanno caratterizzato nel
tempo. A noi è spiaciuto constatare che ALPE e MOUV' abbiano
abbandonato questo tavolo. Noi abbiamo avuto nei confronti di quel
tavolo un atteggiamento assolutamente collaborativo, disponibile al
confronto e al dialogo, nel tentativo e con la volontà di superare
quelle differenze che nel tempo ci hanno caratterizzato, politiche
e anche programmatiche. Noi oggi prendiamo atto di questa crisi
politica, della fine di un'esperienza politica che, a nostro modo
di vedere, poco ha prodotto in questa fase per la Valle
d'Aosta.
Presidente Marquis, mi rivolgo a lei, perché francamente il
dibattito di oggi ha messo in luce in modo inequivocabile quali
sono i numeri all'interno di quest'aula. Io mi sarei aspettato, noi
ci saremmo aspettati da parte sua un atteggiamento di
responsabilità radicalmente diverso, perché lei oggi - credo
l'abbia constatato - non dispone più dei numeri per governare. Lei
reagisce accusando una forza politica di irresponsabilità. Oggi la
cosa che le vogliamo e le dobbiamo chiedere, che quest'aula si
aspetta e i valdostani si aspettano - e glielo chiedo guardandola
negli occhi - è che lei compia un gesto, sì, di responsabilità, ma
che si dimetta. Si dimetta per favorire un dialogo, per favorire
immediatamente l'apertura di una crisi e per permettere alle forze
politiche che stanno lavorando di proporre un progetto politico
diverso, di trovare in tempi rapidi una soluzione. Noi non crediamo
che ora debbano essere poste troppe questioni programmatiche,
perché ci confronteremmo su temi che ci hanno diviso in questa
fase.
Oggi viene calata l'esigenza del bilancio e del DEFR, ma è da
agosto - e guardo il collega Testolin - che noi sollecitiamo
all'interno delle Commissioni competenti la possibilità di avere
dei dati, delle argomentazioni e delle valutazioni. Il DEFR, voglio
ricordarlo - e mi dispiace che sia uscito l'Assessore Chatrian che
continua a magnificare il fatto di non averlo presentato - è un
documento previsto dalla legge nazionale. È detto in modo chiaro e
inequivocabile, è un obbligo di legge: le Regioni "devono" (non
possono) presentare un documento di programmazione economica
finanziaria entro il 30 giugno. Che oggi, in una fase di crisi,
venga evocata la necessità di presentare il DEFR, quando sono mesi
che sollecitiamo l'adozione di questo documento, è un po'
singolare!
Torno alla questione, Presidente Marquis. Glielo dico con molta
serenità: si dimetta. Firmi le sue dimissioni, renda palese il
fatto che all'interno di quest'aula non c'è più una maggioranza che
la sostiene. Lei non ha più i numeri. Ha una forza politica che
esprime due Assessori, tra i quali il Vicepresidente della Regione,
il quale ha detto in modo molto chiaro che non ci sono più le
condizioni politiche e programmatiche per proseguire in questo
cammino. Noi chiediamo questo come gesto di chiarezza, di
responsabilità.
Al tempo stesso, noi, come Union Valdôtaine, affermiamo il
nostro totale impegno sin da oggi per dare una soluzione politica a
questa crisi che vogliamo rapida, seria e comprensibile per la
gente; una soluzione politica che non guardi agli interessi di chi
siede in quest'aula, ma agli interessi della comunità. Presidente,
noi le chiediamo un gesto e, in assenza di questo, annuncio che
presenteremo una risoluzione. È un documento che la invita a
dimettersi per il valore che questo ha, ma credo sia un
rafforzativo del messaggio politico: lei non ha più i numeri in
quest'aula per poter governare. Deposito quindi alla Presidenza del
Consiglio questa risoluzione e chiedo che in una fase successiva
venga messa in discussione e al voto.
Presidente -
Ha chiesto la parola l'Assessore Bertschy;
ne ha facoltà.
Bertschy (UVP) -
Il dibattito è stato talmente ampio
sulle questioni politiche che le posizioni sono chiare e
comprensibili. Per non dimenticarmelo, lo dico subito: io credo che
le dimissioni sarebbero il primo ponte per ricostruire; il
resistere, invece, è il sistema giusto per continuare a
dividere.
Intorno al Consiglio regionale si sprecano i commenti, come se
qui si giocasse, mentre tutte le volte io sono convinto che ogni
collega ha tentato di fare un percorso serio, anche di attenzione
rispetto al proprio incarico. Quello che il mondo degli autonomisti
probabilmente non ha voglia di fare è superare una fase e
continuare a rimanere diviso. L'ho detto l'altra volta: ci sono
forze politiche nuove, i Cinque Stelle presentano agli elettori e
ai cittadini un modo diverso, si sta affacciando la Lega, le
Sinistre, le Destre. Quello è un mondo che ha un suo elettorato,
una sua connotazione chiara, e cercherà con i suoi programmi e i
suoi progetti di catturare l'interesse dei cittadini giustamente
per portare qui le proprie posizioni, i propri progetti per la
comunità. Nel mondo dell'autonomia abbiamo rimarcato la differenza
in cinque anni di battaglie, in tutte le leggi che qua sono state
votate, e sono state votate da chi le ha proposte dall'opposizione,
ma sono state votate da chi le ha proposte - e a volte le ha subite
- in maggioranza, e viceversa. La legge sulle partecipate ne è un
esempio, come ne è un esempio il fatto che, spinti forse da
un'ossessiva volontà di fare certe scelte, oggi siamo visti come
coloro che, governando, si sono visti costretti a proporre già
delle soluzioni correttive a quella legge.
Non sempre le spinte populistiche portano a leggi buone e
definitive. Bisogna sempre riuscire ad essere razionali e, a volte,
questa razionalità è mancata. La legge sulla ferrovia e la legge
elettorale hanno però visto di nuovo un'espressione unanime di
questo Consiglio. Per superare questa fase - è stato ben detto -
c'è stato il tentativo di mettere insieme chi aveva un'origine
ideologica comune, ed è sempre stata una fase di transizione. Mi
sorprende che gli stessi colleghi che hanno votato questo Governo
non si ricordino come si è arrivati al 10 marzo, soprattutto come
si è arrivati alla presentazione della mozione di sfiducia
costruttiva.
L'assenza del collega Gerandin dal Governo la diceva già lunga
sulla volontà di sostenere un progetto politico. Sull'adesione alla
fase della conclusione del vecchio sistema, del vecchio progetto
politico sì, ma sulla valutazione di questo progetto politico
evidentemente siamo rimasti subito monchi di una forza politica,
che allora era una forza di opinione. Era stata molto chiara con
noi: non credeva ancora questo il progetto giusto per cambiare la
Valle d'Aosta, e l'ha fatto osservare in ogni occasione, a volte
con ragione e, a volte, come si fa in politica, speculando un po',
ma ci sta. Il fatto che una forza politica - allora non lo era -
non avesse accettato di far parte del Governo la diceva lunga: non
era ancora questo il progetto giusto. In quel momento l'UVP andava
bene a tutti, perché portava sei voti, lasciava spazio, non puntava
i piedi, metteva in condizioni di rilanciare anche certe posizioni
a livello personale e a livello politico. Certo, non si discuteva
come oggi sull'inopportunità della nostra posizione.
L'UVP andava bene allora, ma se adesso non va più bene non sta
bene nemmeno a noi, perché i nostri voti sono serviti per
eleggerla, Presidente, e oggi i nostri voti non ci sono, ma non a
livello personale. Anzi, c'è stato modo anche di poter lavorare
insieme in Giunta con tutti i colleghi, che rispetto e ringrazio
comunque per la difficoltà con cui abbiamo avuto a portare avanti
certi
dossier
. La politica, però, va al di sopra del piano
personale. Se lei non si ritrova in una posizione come quella che
viene espressa ormai da tre giorni, prima in un incontro politico,
e dopo oggi, con la posizione del gruppo espressa chiaramente, non
ci stiamo più noi.
Ripeto: i nostri voti sono serviti per lanciare un progetto, per
caricare ambizioni - che ci stavano - e anche per sostenere questa
fase di cambiamento. La fase di cambiamento però non ha trovato una
sua consacrazione, è inutile che ci giriamo intorno. Le cose si
sono subito messe in difficoltà, e noi ci siamo trovati purtroppo a
subire una scelta politica che voi, maggioranza, avete già fatto,
perché oggi le "non dimissioni" sono la conseguenza di accordi che
noi abbiamo probabilmente scoperto un po' troppo tardi, ma che
portano a dire che c'è già un altro progetto politico, "il vostro
progetto politico". Altrimenti oggi lei si dimetterebbe,
Presidente, perché riaprirebbe una discussione politica per
tutti!
Non giochiamo al contrario. Noi siamo stati chiari e
trasparenti, abbiamo detto dove volevamo andare, e mentre noi
sostenevamo questo qualcuno faceva altro. Oggi scopriamo che c'è un
progetto politico che la porta a non dimettersi per resistere. Mi
permetta, non giochiamo a fare le vittime, perché qui di vittime
non ce ne sono, stiamo parlando di politica! Oggi ci sarebbe
tranquillamente la possibilità di dimettersi e aprire alle forze
politiche una discussione. Stia tranquillo che il collega Viérin
non intende fare il Presidente precario. Il giorno che noi dell'UVP
saremo eletti a fare quello, lo faremo, ma non per fregare il posto
per qualche giorno, non è quello il discorso.
Vogliamo provare a fare una discussione finale tra movimenti
autonomisti o avete già deciso che voi avete un progetto e vedremo
se ne nasceranno degli altri? Perché è questa la condizione. Non
siamo noi che abbiamo detto di non voler governare con gli altri, è
qualcuno che ha detto di non voler governare con qualcun altro. E
per noi, per mettere insieme la
Maison des Autonomistes
,
questo non è accettabile. Poi vedremo se il documento che abbiamo
firmato nel
Rassemblement
si concretizzerà nelle sue
intenzioni e nei suoi obiettivi, perché su questo siamo - l'Union
Valdôtaine per prima, credo, prima ancora di noi - molto
determinati. Le cose dovranno ripartire cercando di garantire
quello slancio che bisogna riprendere tutti insieme. Qui nessuno ha
voluto tagliare fuori nessuno.
Il collega Guichardaz l'ha scritto e l'ha detto: nessuno vuole
ripartire da quel tipo di situazione, i progetti devono essere
chiari, gli argomenti concreti, la data delle elezioni se è il caso
deve essere fissata, e chiudiamo questa fase. Chiudiamola in
fretta, facciamo un bilancio e poi andiamo a presentarci agli
elettori. Però noi, come UVP, non vogliamo farci trascinare ad un
mese e mezzo dalle elezioni e scoprire che non facciamo parte di un
progetto. Se permette - l'abbiamo chiesto anche in questi ultimi
giorni - ci fate sapere se avete un altro progetto.
Oggi - ripeto, per me il dato è politico - la mancanza delle sue
dimissioni vuol dire che c'è un altro progetto, che è partito da
tempo, si è organizzato un po' più nell'ombra - noi forse abbiamo
voluto essere troppo evidenti - e che si concretizza mantenendo il
ruolo del Presidente in questa fase. Questo vuol dire che le forze
politiche: Stella Alpina, ALPE, Pour Notre Vallée, Scelta Civica
non hanno intenzione di aprire una discussione con l'Union
Valdôtaine Progressiste, l'Union Valdôtaine, l'EPAV e il PD (non
cito i Cinque Stelle perché sappiamo non essere interessati). È una
scelta politica, però bisogna essere chiari su tale scelta, non
bisogna confonderla con la responsabilità. Con una mozione di
sfiducia costruttiva in tre giorni si vota e si va, ma è la
conseguenza del fatto che voi non volete l'accordo tra le forze
autonomiste! Io dico quello che sento di dire, poi lei avrà diritto
di replicare: non facciamo il gioco che va al contrario, perché non
funziona così!
Noi le chiediamo sinceramente queste dimissioni che, ripeto, non
sono sul piano personale ma sul piano politico, e servono per
permettere alle forze autonomiste di provare ad avere un dialogo
definitivo. Diversamente, avremo appreso per un'ultima volta che
non c'è questa volontà di ricostruire e che avete voglia di
raggiungere il 42 percento nella coalizione che vincerà le
elezioni.
Presidente -
Porto a conoscenza che è pervenuta una
risoluzione ed è in fase di fotocopiatura. La consegneremo quando
ci perverrà. Nel frattempo, se ci sono altri che vogliono
intervenire... ha chiesto la parola l'Assessore Certan; ne ha
facoltà.
Certan (ALPE) -
Ritengo giusto fare alcune
considerazioni, anche a seguito degli interventi dei colleghi.
Tutti hanno fatto interventi sicuramente molto centrati sul
passato, ma anche con qualche lancio verso il futuro. Il collega
Rollandin è stato certamente quello più chiaro, ha detto
esplicitamente che se qualcosa si farà non lo si farà per un breve
periodo, ma sarà la base per un progetto molto più a lungo termine.
Mi sembra di capire che ci siano già idee molto chiare. Credo sia
importante chiarirsi su questo, anche da un punto di vista
amministrativo, e avere chiare le aspettative da parte dei vari
gruppi.
Sicuramente questa legislatura è stata un'odissea. Se poi già
ognuno di noi in questa odissea ricopra varie figure - c'è chi si
paragona a Penelope, chi magari all'eroe, chi all'eroe sconfitto e
ucciso, forse perché troppo corretto - io questo non lo so. Sarà la
conoscenza di ognuno dei cittadini e degli elettori che stanno
ascoltando, che cercheranno perlomeno di capire questa legislatura,
più difficile forse di un'odissea, che troverà i suoi personaggi.
Questo sicuramente sarà storia.
Certo è che se si ripercorrono certi passaggi per andare a
mettere alcune basi sul futuro, tali passaggi non si possono
interpretare come si vuole. Il dibattito ad esempio sui vaccini,
tanto per ricordarlo, ha fatto sicuramente discutere, ma ha portato
degli elementi indubbiamente positivi e costruttivi per tutti. Non
c'è stata la delegittimazione di nessuno perché, pur avendo cercato
convulsamente certe mie dichiarazioni contro qualcuno, io non ne ho
mai fatte contro qualcuno, soprattutto a livello regionale. Ho
parlato quando la legge non era ancora tale, quando era un
decreto-legge. Bisogna pertanto essere molto attenti. Credo che i
cittadini abbiano capito questo, anche perché sessantamila persone
che hanno preso posizione, quasi non considerate dal mondo
dell'informazione, ma che ci sono state, non siano banali.
Un altro aspetto che mi sembra sia stato un po' travisato in
questi passaggi è quello della Catalogna, dell'indipendenza. Già
nello scorso Consiglio è stato interessante vedere che finalmente
tutti l'hanno riconosciuto. Anche il collega capogruppo dell'Union
Valdôtaine, Perron, aveva davvero sostenuto in modo convinto un
referendum che permettesse in modo chiaro di esprimersi ad un
popolo. Dopo gli ultimi due episodi referendari in cui l'Union
Valdôtaine da una parte ha spezzato le matite e dall'altra ha
proposto di non andare al voto, questo è davvero un passo avanti.
Finalmente abbiamo capito che la situazione catalana ha messo un
punto chiaro sulla prossima posizione dell'Union Valdôtaine.
Perlomeno, se ci saranno altri referendum, finalmente i cittadini
valdostani avranno l'assenso anche dell'Union Valdôtaine di poter
andare a votare. È un po' disarmante come passaggio!
Infine qualcuno oggi dice di non giocare al contrario. Collega
Bertschy, io non so che cosa voglia dire "giocare al contrario",
perché purtroppo è uno di quei pregi che non ho, non sono capace di
giocare al contrario. Ho purtroppo sempre molto esplicitamente
detto quali erano le mie posizioni, sicuramente non ho mai preso
posizioni al contrario. E non credo che ci siano vittime o
vincitori. Di certo abbiamo capito, ogni sei mesi, ad ogni cambio
di Governo, quali sono i voti che mancano: sono quelli di
Penelope!
Presidente -
Ci sono altri interventi? È stata consegnata
la risoluzione, se qualcuno vuole illustrarla. Mettiamo la
risoluzione in votazione, visto che non ci sono altri interventi?
Se non ci sono altre richieste di intervento, io chiudo il
dibattito. Ha chiesto la parola il Consigliere Perron; ne ha
facoltà.
Perron (UV) -
À notre façon de voir, la résolution essaye
de résumer...
Presidente -
Dobbiamo iscrivere la risoluzione. Sto
chiedendo: se ci sono interventi in discussione generale, bene,
altrimenti metto in votazione l'iscrizione della risoluzione. Ha
chiesto la parola l'Assessore Borrello; ne ha facoltà.
Borrello (AC-SA-PNV) -
Prima di procedere all'iscrizione
chiederei una sospensione per una riunione di maggioranza, per
analizzare il documento che lei ci ha prodotto in questo
momento.
Presidente -
Sospensione concessa.
La seduta è sospesa dalle ore 16:51 alle ore 17:03
.
Rosset (Presidente) -
Possiamo riprendere. Ha chiesto la
parola la Consigliera Morelli; ne ha facoltà.
Morelli (ALPE) -
Per riportare all'aula l'esito del
nostro confronto, in maggioranza, in riferimento all'iscrizione di
questa risoluzione.
Noi naturalmente votiamo l'iscrizione, perché forse non avete
ancora capito, ma c'è una leggera differenza tra la nostra visione
e quella di altri colleghi che ci hanno rifiutato l'iscrizione
anche di risoluzioni. Vogliamo ricordarlo. Noi voteremo quindi
l'iscrizione di questa risoluzione, che peraltro mi pare non
aggiunga niente rispetto a tutto il dibattito svoltosi fin qui,
riprende esattamente gli stessi temi sviluppati da tutti i
Consiglieri intervenuti.
L'invito al Presidente, a dimettersi, mi pare sia già stato
fatto, quindi non è questa risoluzione che fa una differenza nel
merito e nel mantenimento di posizioni che, mi sembra, siano
estremamente chiare. Questo è quanto.
Presidente -
Tengo a precisare che ho annunciato
l'iscrizione, ma di fatto l'articolo 65 del Regolamento interno
sulle risoluzioni dice: "In un ordine del giorno possono essere
presentate risoluzioni dirette a manifestare orientamenti o a
definire indirizzi del Consiglio", quindi non è necessario votare
questa risoluzione, però correttamente ha detto che l'avrebbero
votata. Ci sono interventi sulla risoluzione? Ha chiesto la parola
il Consigliere Perron; ne ha facoltà.
Perron (UV) -
Avec cette précision, que nous partageons,
je voudrais dire quelques mots sur cette résolution. Il s'agit
d'une résolution qu'évidemment essaye de résumer, d'une façon très
simple, mais très concrète, le sens du débat qui a eu lieu
aujourd'hui. Donc, la résolution prend acte du fait qu'aujourd'hui
il y a une crise politique, une crise gouvernementale et cette
crise découle de la constatation qu'il y a un manque d'un projet
politique pour continuer, il y a un manque de partage dans les
dossiers les plus importants. À ce propos, nous avons fait
référence de façon très précise au prochain budget, plutôt que sur
le fait que le principal document de programmation économique et
financière à aujourd'hui n'a absolument pas encore été présenté, ni
aux Commissions, ni au Conseil de la Vallée.
La résolution rappelle le moment de difficulté qu'il y a dans
les rapports entre État et Région, nous l'avons réaffirmé et nous
avons discuté à l'occasion du Conseil précédent. Dans ce sens nous
estimons opportun et nécessaire qu'il y ait la prise en charge de
ce dossier à travers une majorité différente, à travers un rapport
différent avec l'État italien et à travers une façon différente de
concevoir les rapports avec les autres Autonomies spéciales. Donc
nous estimons que le facteur des temps est un facteur principal,
prioritaire.
Président Marquis, à notre sens il n'y a plus les conditions et
les raisons pour que vous mainteniez cette position. Cette
résolution a une valeur éminemment et exclusivement politique, elle
va dans le sens de renforcer la vision de cette Assemblée sur la
nécessité que vous démissionnez. Donc nous vous invitons, à travers
celle-ci, à prendre acte avec clarté de l'absence d'une majorité
politique qui soutient votre Gouvernement et, par conséquent, à
démissionner immédiatement.
Presidente -
Ci sono altre richieste di intervento sulla
risoluzione? Non ci sono altre dichiarazioni? Mettiamo in
votazione? Ha chiesto la parola l'Assessore Borrello; ne ha
facoltà.
Borrello (AC-SA-PNV) -
Come ha già anticipato la collega
Morelli, effettivamente la risoluzione non cambia la sostanza del
dibattito che oggi si è svolto all'interno di quest'aula e, così
come l'ha definito il presentatore, il collega Perron, questo è un
atto di carattere politico.
Prima di entrare nel merito di questa risoluzione e di
esplicitare la nostra posizione, vorrei un pochettino ripercorrere
le discussioni avvenute all'interno di quest'aula. Ho visto diversi
obiettivi: qualcuno faceva un ragionamento più di carattere
programmatorio e politico del percorso estivo, invece qualcun altro
ha cambiato il mirino della discussione politica, cercando di
caricare la responsabilità totalmente al Presidente della Regione.
Io vorrei fare un'analisi un pochettino più concreta e lineare del
percorso che abbiamo visto in questi ultimi giorni, soprattutto con
un'accelerazione legata ad un gruppo consiliare che, legittimamente
- sono elementi che caratterizzano i percorsi della politica - ha
fatto venire meno l'appoggio all'interno di una maggioranza e, di
conseguenza, al Governo che li vede essere rappresentati. I
colleghi dell'UVP - quindi questo gruppo consiliare - hanno
manifestato in maniera chiara e netta l'apertura di una crisi
totalmente al buio, dapprima ieri, all'interno di una riunione
politica, e oggi l'hanno manifestata con intendimenti verbali
emersi dai vari interventi e poi anche con la sottoscrizione di
questa risoluzione. Dico questo perché - non me ne voglia il
collega Bertschy - non si possono dare interpretazioni sui percorsi
fatti e quelli che si vorranno fare, perché nulla è stato ancora
deciso, né codificato. Io penso che il fatto che si debba parlare
rientri nella definizione più nobile della politica.
Ho preso anche atto di una dichiarazione fatta dal collega
Nogara questa mattina, quando ha detto in maniera chiara che hanno
già un percorso definito e sanno già dove arrivare. Allora in
maniera molto semplice io dico: se sapete già dove andare,
producete una mozione di sfiducia costruttiva; vi assicuriamo che
noi resteremo in aula, affronteremo questo nuovo percorso che voi
vorrete definire e faremo la nostra opposizione. Questo però non
esclude, qualora voi non aveste definito il vostro percorso, che la
politica si possa parlare. Il collega Cognetta l'ha detto in
maniera illuminata, secondo me (difficilmente mi trovo d'accordo
con lui, ma in questa fase lo dichiaro): se c'è un percorso, si
codifichi, e se ci sono delle problematiche, allora la politica si
deve parlare, e lo può fare benissimo, anche se il Presidente
Marquis rimane al suo posto.
Noi voteremo in maniera convinta contro questa risoluzione.
Presidente -
Se non ci sono altri interventi, metto in
votazione la risoluzione. Possiamo mettere in votazione? Ha chiesto
la parola il Presidente della Regione; ne ha facoltà.
Marquis (AC-SA-PNV) -
Due parole a conclusione della
discussione di questa proposta. Ritengo che ci siano due livelli:
quello consiliare e quello del Governo. Stamattina abbiamo avuto
modo di discutere sulla crisi, e le crisi vanno gestite entro
l'alveo che la legislazione prevede, non con inviti che non hanno
nessuna valenza, se non quello di provocare scelte che sono poco
responsabili. C'è un ambito preciso in cui occorre muoversi. Io
ritengo che il tempo possa essere utilmente impiegato per dialogare
tra i movimenti e i partiti, qualora ce ne fosse la volontà. Credo
che su questo argomento tanto è già stato detto e che sia inutile
andare avanti in questo teatrino, perché penso che non appassioni
particolarmente i valdostani.
Presidente -
Non ci sono altri interventi, quindi
potremmo mettere in votazione la risoluzione. Ha chiesto la parola
il Consigliere Gerandin; ne ha facoltà.
Gerandin (GM) -
La mia è una dichiarazione di voto.
Non sono voluto intervenire prima, in quanto in tutta sincerità
non ritengo che questa risoluzione introduca delle novità in merito
alla discussione politica che oramai va avanti da un giorno. Quello
che mi dispiace ancora di più è che non introduce nessun fatto
nuovo rispetto all'interesse che possono avere i cittadini, quelli
che ci ascoltano, in questa fase in cui la politica si sta un po'
lavando i panni sporchi e si stanno ipotizzando scenari futuri di
prospettiva.
Il collega Bertschy dice che c'è già un altro progetto politico.
Io non so se c'è, in tutta sincerità io non vi ho mai partecipato,
per cui non lo so se c'è. So che in questo momento è stato
annunciato un progetto politico in quest'aula, un progetto politico
che, torno a dire, è del tutto legittimo. È del tutto legittimo che
ci siano progetti di prospettiva.
Io, però, come sempre, penso che - e l'ho detto prima - la
coerenza e la correttezza di questo Consiglio avrebbero dovuto
cessare quando la maggioranza era diciotto a diciassette e non
aveva più i numeri, prima di allargarsi, prima di avere nuove
adesioni, anche a seguito di una campagna elettorale che comunque
ci aveva visti su posizioni diverse. Non mi è mai piaciuto
l'allargamento che c'è stato, questi Governi non legittimati e non
votati. Pertanto io affermo che non c'è nulla che vada
nell'interesse dei valdostani, probabilmente sarà molto più
importante in futuro. C'è un'ampia maggioranza che ha la
possibilità di presentare una mozione di sfiducia - perché, se ho
guardato bene il Regolamento, ci sono ventuno firme, più la
ventiduesima firma del Presidente, il quale penso correttamente non
abbia firmato la risoluzione - quindi io auguro a questa nuova
maggioranza un nuovo Governo, un Governo che dia soprattutto delle
risposte ai valdostani.
La Valle d'Aosta in questi anni ha vissuto un periodo molto
difficile, è sotto gli occhi di tutti. Forse noi abbiamo risentito
dopo gli altri della crisi, ma ne abbiamo risentito molto di più;
se dalle altre parti c'è una timida ripresa, noi la stiamo ancora
pagando cara. C'è una disoccupazione che da altre parti sta
scendendo, da noi purtroppo è ancora un grave problema, non c'è una
ripresa economica. Non condivido né le scelte, né il percorso, ma
poiché penso che la legittimità del voto sia sovrana, quello che
auguro a questa nuova maggioranza - che con ogni probabilità
prenderà corpo - è di operare nell'interesse dei valdostani,
soprattutto cambiando tante di quelle scelte e di quei metodi che
in passato personalmente mi hanno lasciato parecchie
perplessità.
La mia è una dichiarazione di voto, per cui voglio essere molto
breve. Non ho nulla da aggiungere, se non augurare ai valdostani
che le prossime scelte siano più nel loro interesse che non
nell'interesse della politica, e che i progetti nascano
nell'interesse dei valdostani e non del 42 percento.
Presidente -
Ha chiesto la parola la Consigliera Morelli;
ne ha facoltà.
Morelli (ALPE) -
Je ferai une intervention très
brève.
On a beaucoup parlé de responsabilité aujourd'hui, à l'intérieur
de cette salle, et chacun décline la notion de "responsabilité" un
peu à sa façon. De notre part, comme groupe ALPE, le 10 mars nous
avons voté un Gouvernement avec sens de responsabilité et avec la
conviction et l'espoir de donner une alternative, un changement aux
valdôtains, un changement d'un système que nous avons critiqué
depuis longtemps et qu'aujourd'hui l'on prétendrait que l'on aie
embrassé, côtoyé. Cela n'est pas possible! On ne peut pas imaginer
que d'un jour à l'autre on change de position politique; ce n'est
pas sérieux, ni cohérent. Je crois que même la plus haute
motivation politique ne justifierait pas un changement dans cette
direction. Je le dis avec toute sérénité et en regardant le groupe
de l'Union Valdôtaine, qui, comme nous, en étant toujours dans une
position opposée à la nôtre, a gardé sa cohérence.
Je disais que nous avons eu le sens de responsabilité, peut-être
même un peu la présomption de vouloir donner une alternative aux
valdôtains; je crois qu'un certain espoir a muri à l'intérieur de
la société valdôtaine. Aujourd'hui nous prenons acte que ce projet
se termine pour le sens de responsabilité, parce que toujours on
parle de la responsabilité d'un autre groupe; évidemment ce n'est
pas le même sens de responsabilité que nous ressentons! Donc, il
n'y a plus grand chose à dire aujourd'hui; nous avons des positions
et des visions différentes. Que ceux qui estiment que ce projet de
Gouvernement et de majorité ait pris fin se prennent la
responsabilité d'en proposer un autre; l'instrument - il a déjà été
dit très bien - est celui de la motion de censure constructive. Le
doute qu'il peut y avoir des problèmes à organiser cette motion de
censure constructive dans toutes ses composantes, ce doute,
permettez-nous de l'avoir.
La position du groupe ALPE est évidemment de soutien à ce
Gouvernement et à ce Président. Nous voterons absolument contre la
demande de démission.
Président -
Est-ce qu'il y a d'autres requêtes
d'intervention? La parole au Conseiller Rollandin.
Rollandin (UV) -
Je crois qu'il faudrait trouver la façon
de régler l'interprétation des mots, parce que "responsabilité",
selon comme on l'utilise, pour quelqu'un c'est la solution, tandis
que pour quelqu'un d'autre c'est tout le contraire. On ne peut pas
faire ce jeu dans cette salle, la responsabilité est
responsabilité. Et avec cette motion on a justement essayé de faire
comprendre quelle est la responsabilité de celui qui gouverne, de
celui qui se trouve dans cette salle.
Quant au projet que quelqu'un a voulu décliner ce matin en
essayant de faire comprendre quels sont les résultats, et bien, le
seul résultat valable a été celui de la loi électorale, votée
presque à l'unanimité. Le reste on l'a déjà avoué. Ce matin on a
parlé aussi d'autres thèmes, du Casino et d'autres problèmes. Ne
parlons pas de la question des trains, parce que malheureusement
celui-ci reste un grand problème, malgré les tentatives de trouver
des non-solutions. Ce matin j'ai même entendu dire que la
Commission fait "melina". Je voudrais que ce soit clair: nella
Commissione competente non si è fatta melina, si è fatta una
discussione, e di questo può dare contezza il Presidente della
Commissione a proposito della legge sui mutui. Non si è fatta
melina! Anzi, credo che se qualcuno avrà la cortesia di leggere i
verbali, capirà che si è discusso, e seriamente, su problemi veri.
Quando si discute non si fa melina. Io credo che qui
l'interpretazione dei termini vada distinta in modo molto
chiaro.
La progettualità. C'è progettualità? Ma dov'è la progettualità?
Erano progetti quelli del Casinò? Infatti c'era la dizione finale:
però noi non rispondiamo di quello che scriviamo, perché non si sa
che cosa succederà. Siamo a questi livelli! È bene dire quello che
abbiamo già sottolineato: sicuramente questo è stato il periodo
degli annunci e delle nomine. Faremo conto di tutte le nomine,
questo credo sia chiarissimo, e possibilmente delle nomine fatte in
un certo modo come se ne è discusso con l'ultima mozione, tant'è
che la mozione presentata in questo Consiglio non è stata
approvata.
Ora, non c'è bisogno di ripeterlo, tutti questi fatti credo
siano noti. Noi non vogliamo andare oltre, se non sottolineare che
quello a cui si guarda è un progetto, questo sì, un progetto vero,
non solo una declinazione di possibili interventi che verranno
chissà quando. Questa è la realtà, è un investimento per il domani
e per il futuro, e noi crediamo che su tale aspetto debbano
riflettere in molti, perché questa è la vera soluzione per tanti
problemi, soprattutto il modo con cui devono essere interpretati.
Ecco perché noi chiediamo che ci sia questa presa di
responsabilità.
Presidente -
Ha chiesto la parola il Consigliere
Padovani; ne ha facoltà.
Padovani (GM) -
Siamo giunti alla fine di questa brutta
pagina del Consiglio regionale con questa risoluzione firmata da
alcuni gruppi di questo Consiglio, che parla di responsabilità e
della questione dei 144 milioni. Io leggo le firme e, tra queste
firme, c'è chi la situazione dei 144 milioni l'ha creata. C'è chi
parla di responsabilità, collega Rollandin. Ora, io mi ricordo di
essere entrato in quest'aula il 10 marzo e di aver visto quei
banchi vuoti, ma non perché foste chiusi fuori, bensì perché
pensavate di - passatemi il termine - "boicottare" il Consiglio e
far sì che non avesse luogo. Se questo è senso di responsabilità,
allora forse abbiamo due opinioni diverse su questo termine! Senso
di responsabilità, tra l'altro, che vedeva il 10 marzo una
procedura di licenziamento collettivo che rischiava di lasciare a
casa quasi trecento persone. Quando si parla di Casinò, collega
Rollandin, forse un esamino di coscienza bisognerebbe farselo! Come
quando si parla di nomine, proprio lei! Io ho contestato la
procedura del sistema di nomine e, sinceramente, collega Rollandin,
durante i suoi Governi non è che abbiamo visto un grande
spettacolo!
Io penso che dietro questa risoluzione, più che il senso di
responsabilità o il bilancio, ci sia in realtà la restaurazione
dell'
ancien régime
. Io alla restaurazione dell'
ancien
régime
non voglio contribuire in nessun modo, quindi voterò
assolutamente contro questa risoluzione.
Presidente -
Ha chiesto la parola il Consigliere
Marguerettaz; ne ha facoltà.
Marguerettaz (UV) -
Qualche breve riflessione, perché
magari - come ha detto qualcuno - la minoranza mi ha rivitalizzato;
però, vedete, qua è giusto contrapporre le idee, ma non è giusto
prendersi in giro.
Padovani, lei è entrato da sette mesi in Consiglio e, mi
perdoni, con grande supponenza si alza e distribuisce valutazioni e
giudizi. Io, con molta pacatezza, le vorrei ricordare che i
licenziamenti del Casinò erano dovuti al fatto che
in primis
colui che oggi è seduto sul banco più alto del Consiglio o, meglio,
del Governo regionale, con altri soggetti (che oggi non sono
neanche più in Consiglio) ha fatto, sì, melina e ha bloccato tutta
una serie di provvedimenti. Quindi non il Consiglio, non il
Governo, ma l'amministrazione della Casa da gioco, non avendo altre
soluzioni, ha avviato un percorso, ovviamente nella speranza che
l'azionista, sordo, ma non per volontà del Governo bensì per la
melina che veniva fatta, potesse dare una soluzione. Mi perdoni, ma
cerchi di non stravolgere i fatti. Noi siamo attenti a cosa accadrà
domani peraltro al Casinò, perché abbiamo Di Matteo che andrà a
parlare della riorganizzazione del personale. Credo non sia
secondario questo fatto. Ecco perché stiamo chiedendo, essendoci
argomenti così pesanti, un atto di responsabilità, con la "R",
Marquis, in modo tale da avviare subito un percorso di confronto
con le forze politiche per andare a definire dei passaggi che sono
molto importanti.
Collega Morelli, sul significato della parola "responsabilità"
io le ho già detto prima che o voi appartenete ad una componente
che fa del fanatismo l'elemento fondante, oppure c'è una
presunzione che è fuori da ogni logica, perché dice: noi siamo nel
giusto e voi siete sempre nel torto. Nessuno è qua a rivendicare il
fatto che non si siano fatti errori, quando si governa è sempre
possibile, ma voi, con una grande presunzione, siete andati a dire:
coloro che sono nell'Union Valdôtaine sono intoccabili, senza poi
fare due conti che tutti voi siete stati nell'Union Valdôtaine. Lei
dice: l'Union Valdôtaine di cui parliamo noi è però quella delle
origini. Ma come delle origini? Coloro che hanno fondato i vostri
movimenti sono stati nell'Union Valdôtaine fintanto che hanno
governato, fintanto che sono stati Presidenti della Regione,
fintanto che sono stati Assessori, e poi? Tutto legittimo, tutto
giusto, non ci sono cose illecite, però salire, prendere la parola,
dare delle patenti e dire: ma tu sei indegno... non è mica così!
Può darsi che nella discussione uno si lasci prendere la mano e
quindi alzi un po' la voce, per carità.
Collega Norbiato, lei è andato a citare i genitori dei
Consiglieri! Collega Norbiato, ma chi le ha scritto questo
intervento? Chi glielo ha scritto? Uno scivolone del genere! Io
dico la verità, tutti noi possiamo avere dei passaggi migliori o
peggiori, ma le consiglio una cosa: noi abbiamo un ottimo
strumento, che è quello del Consiglio, si vada a rivedere il suo
intervento! Al di là che è stato di difficile comprensione e c'era
un po' di incertezza, forse dovuta all'imbarazzo nel leggere quelle
righe, ma creda a me, con obiettività si vada a rivedere il suo
intervento, così come il collega Restano, quando ha chiesto la
parola per fatto personale, quei pensierini, il filo logico
dell'intervento... io credo che oggi può darsi che l'emozione e la
rabbia possano essere state cattive consigliere.
Noi ritorniamo sul nostro ordine del giorno. Su questo ordine
del giorno non stiamo caricando, non abbiamo detto tutta una serie
di cattiverie, è un invito sobrio.
Borrello, lei dice: noi non votiamo, faremo opposizione, però,
se poi non riuscite a trovare una quadra, il nostro cartellino è a
disposizione... no, allora l'ho capita male, perché se l'ho capita
così sarebbe un disastro! Lei mi conforta dicendo che non è così.
Capisco, lei è sempre così leggero nell'affrontare l'argomento.
Però, se non è così, io dico che avete ancora un'occasione: fate
una riunione dell'ex maggioranza, del dieci più uno, più uno, e
convincete il collega Marquis a mettere il Consiglio nella
condizione di poter trovare a breve una soluzione.
Presidente -
Ha chiesto la parola il Consigliere
Padovani; ne ha facoltà.
Padovani (GM) -
Per fatto personale. Collega
Marguerettaz, a proposito di supponenza, lei, ogni volta che mi
cita, dice che io sono qui da pochi mesi. Siccome non siamo a naja
e non ci sono i "nonni" e i "bocia", chiederei un po' più di
rispetto, perché qui abbiamo tutti la stessa dignità: io, che sono
qui da pochi mesi, e lei, che è qui da secoli.
Presidente -
Ha chiesto la parola l'Assessore Viérin; ne
ha facoltà.
Viérin (UVP) -
J'interviens pour reporter la discussion
sur l'argument de cette résolution. Pendant toute la journée, à
propos de cette crise dont on parle depuis quelque temps, on a dit
qu'il y a eu la possibilité de trouver des solutions, des synthèses
dans les mouvements, mais quand les mouvements ne sont pas
disponibles ou quand on n'a pas de mouvements il y a des
difficultés à trouver les solutions.
Vorremmo però dire qualcosa, visto che diversi interventi hanno
sottolineato che questo atto presentato non cambia nulla nella
discussione che c'è stata durante la giornata. A dire il vero,
chiediamo al Presidente del Consiglio e all'Ufficio di Presidenza
se questo Consiglio ha ancora un senso, perché, come tanto
sbandierato in questa legislatura, ogni volta che si votava un
impegno l'impegno non era mantenuto, ogni volta che ci si esprimeva
su risoluzioni poi approvate in quest'aula - non voglio andare a
scomodare Frigerio - queste erano disattese; tutto questo con
l'allora minoranza (ma non solo), sempre impegnata a chiedere al
Presidente di rispettare la volontà di questo Consiglio.
Noi crediamo che da un punto di vista politico questo atto abbia
un senso; se c'è un voto e se questo andrà in una certa direzione,
noi crediamo che questo Consiglio debba essere rispettato. Altre
sono le questioni politiche: il non voler abbandonare i propri
posti, il non voler vedere che, quando non ci sono i numeri,
bisogna tenere duro e sperare che questo passi. Noi crediamo che se
tutta la discussione ha avuto questa valenza, e noi rispettiamo le
posizioni di tutti, se c'è un atto di questo Consiglio, al di là
dei tecnicismi della mozione di sfiducia costruttiva, il rispetto
di noi tutti, dei trentacinque, anzi, dei trentasette - come
ricordava il collega Cognetta - che siedono e che hanno seduto in
questo Consiglio, deve in qualche modo appellarsi in nome di quella
coerenza che tanti oggi hanno sbandierato. Quella coerenza politica
ognuno di noi la porta avanti nel modo che ritiene giusto, e sarà
giudicato, come tutti, per chi ancora avrà la possibilità di
presentarsi alle elezioni, dall'elettorato. Noi crediamo che la
discussione sia una cosa e la votazione di un atto formale sia cosa
diversa. Siamo arrivati a presentare questa risoluzione
semplicemente perché durante tutta la discussione non c'è stata una
presa di coscienza che questa crisi esiste e che va risolta
rapidamente.
Come ricordava il collega Bertschy, se effettivamente vogliamo
costruire dei ponti -come alcuni colleghi hanno portato avanti
assieme a noi, e forse ancora qualcuno spera di poter portare
avanti - sicuramente l'apertura di una crisi con senso di
responsabilità e con il passo indietro della Giunta per dare
rapidamente soluzione a questa crisi può ancora costruire ponti,
altrimenti sarà molto difficile. Quella frammentazione che noi
dall'estate abbiamo deciso di intraprendere per ridurla al massimo
anche con la semplificazione politica, andrà proprio nella
direzione di continuare e di proseguire, perché il riunire e il
cercare sensibilità e matrici diverse, nelle aree politiche
significa cercare di fare sintesi pur nella diversità.
Io non voglio scomodare la Sinistra a livello nazionale, ma
quando a volte guardo il TG nazionale e vedo queste grandi
difficoltà che ha la Sinistra a trovare delle sintesi penso un po'
all'area autonomista in Valle d'Aosta: veti, impossibilità a
parlarsi, grande tentativo per potersi almeno parlare in modo
civile, e poi invece, ancora una volta, l'impossibilità di riuscire
a trovare delle sintesi. Noi questo lo rilanciamo.
Quanto al discorso del
Rassemblement
di stamattina, è
chiaro che il
Rassemblement
è finito, ma è finito perché due
forze su quattro hanno abbandonato. Questo era il senso del collega
Nogara. Però in termini di alleanze, in termini di dialogo con
altre forze, il
Rassemblement
- lo ha già dimostrato in
questi giorni - si sta muovendo. Aspettiamo ancora delle risposte
da qualcuno che non arrivano dalla settimana scorsa, perché, ancora
una volta, si è cercato di prendere tempo per non darle. Noi
crediamo che sia necessario per rimettere in moto la politica in
modo costruttivo.
Questa legislatura - è stato detto da più parti - ha dato dei
segnali negativi: è iniziata con diciotto Consiglieri contro
diciassette. Nessuno qui è innamorato del 42 percento o di quella
regola che abbiamo tutti messo, ma la domanda che lanciamo in
quest'aula, e anche alla comunità è: vogliamo di nuovo avere una
legislatura di diciotto a diciassette? Lo sforzo di trovare delle
sintesi per avere una governabilità è un qualcosa che non bisogna
perseguire? Noi crediamo che lo sforzo che abbiamo messo in campo
quest'estate, che non è stato ascoltato o che non è stato colto da
tanti (o da tutti), sia proprio quello di trovare delle sintesi,
magari anche mettendo la faccia e rischiando, ancora una volta, di
perseguire una coerenza difficile da percepire in un momento in cui
tutti pensano ai propri momenti di interesse politico in vista
delle elezioni, rinunciando a un qualcosa in nome di un progetto
più generale.
Noi crediamo che questo atto politico sia l'ultima occasione per
rimettere in moto le sensibilità che ci sono e per potersi parlare,
altrimenti succede quello che è successo il 10 marzo. Quanto
l'abbiamo criticato quel mese e più, quei quaranta giorni in cui
non c'era una presa d'atto della mancanza di numeri da parte di
qualcuno, e siamo arrivati alla questione della mozione di sfiducia
costruttiva? Ecco, quando ci ricordiamo della coerenza bisognerebbe
ricordarsela fino in fondo. Se nel mese di marzo abbiamo messo in
campo un progetto - ripetiamo - a termine che voleva far prendere
coscienza di un qualcosa che non andava, per sovvertire un sistema,
però per costruire poi un qualcosa di propositivo e non sempre
contro qualcosa o qualcuno, oggi è il momento di dimostrarlo.
Altrimenti siamo noi i primi a non vedere delle grandi differenze.
Ci dispiace, perché il metodo anche in questo senso è il metodo:
"trasparenza" significa aver detto coerentemente che la nostra
possibilità o volontà di costruire qualcosa di diverso in termini
di progetto politico è oggi più che mai aperta, ma questa può
arrivare se c'è una presa di coscienza comune. Bisogna rimettere in
moto la politica.
Concludo dicendo che per noi dell'UVP il voto in Consiglio
regionale conta, altrimenti facciamo prima a chiudere il Consiglio
e agire attraverso altri metodi più o meno democratici. Però,
finché in quest'aula c'è ancora il sistema parlamentare, che non
vede l'elezione diretta, siamo e rivendichiamo un proporzionale; un
proporzionale corretto che oggi abbiamo approvato al 43 percento
per avere quella governabilità di ventuno, ma è quest'aula che
decide le maggioranze, è quest'aula che decide i Governi, da
quest'aula siamo stati votati e in quest'aula dobbiamo rispondere!
Se poi qualcuno vuole rispondere ad altre istanze, è vero che ci
sono gli strumenti, però secondo noi si scrive una pagina
effettivamente molto triste, perché si rinnega il Consiglio
regionale in cui si è eletti. Se il Consiglio approva una
risoluzione con un certo indirizzo, teoricamente se si è
Consiglieri di questo Consiglio si dovrebbe prenderne atto e,
soprattutto, applicare quello che il Consiglio decide in modo
sovrano.
Presidente -
Ha chiesto la parola il Consigliere
Guichardaz; ne ha facoltà.
Guichardaz (PD-SIN.VDA) -
Non c'è tanto da aggiungere
rispetto a quanto detto stamattina, ma siccome sappiamo di una
nuova iniziativa, di un nuovo atto, alcune riflessioni e
considerazioni mi preme ribadirle.
L'abbiamo detto oggi: il Governo Marquis è nato con un
ribaltone, ed è nato recuperando un gran numero di Consiglieri
dell'ex maggioranza. Quindi colleghi, diciamolo chiaramente alla
gente, non raccontiamo la storia del "nuovo che avanza": il Governo
Marquis, la maggioranza che in questi sette mesi ha operato
faticosamente, bisticciando continuamente, dimostrando una scarsa
coesione, dovuta probabilmente alla differenza anche di visioni,
caratteriale, vai a sapere di cosa, non è il nuovo che avanza, ma è
"il vecchio che avanza"! Non c'è questione. Tra l'altro, colleghi -
avete avuto la possibilità di dimostrare, mettendovi alla prova,
che avreste potuto far meglio dei precedenti Governi - è il vecchio
che avanza con metodi ancora più vecchi rispetto ai Governi e ai
metodi che avete tanto contestato. Non voglio citare per l'ennesima
volta la variazione di bilancio, ma avete fatto un dibattito di un
giorno e mezzo per allocare milioni di euro. Non voglio neanche
entrare nella questione di come sono stati allocati i soldi, perché
anche lì, durante la discussione di bilancio, abbiamo poi cercato
di spiegare come questi soldi sono stati distribuiti, a mio parere
e a nostro parere in alcuni casi anche secondo logiche che poco
avevano a che vedere con l'interesse generale della collettività,
distribuiti secondo logiche di consenso elettoralistiche.
Vi siete messi alla prova. Avete raccontato ai valdostani che
voi siete quelli della "casa di vetro", quelli della trasparenza;
abbiamo usato tutti i vostri modi di dire, quelli che alzavano
l'asticella e via dicendo, ma non siete mai riusciti a mettere in
atto questa trasparenza, questa condivisione, questo cambio di
metodo. Sul Casinò vi abbiamo dovuto strappare un'audizione. Adesso
io non voglio entrare nel merito del risanamento o meno del Casinò,
perché l'Assessore Chatrian ci racconta sempre cifre, ci racconta
di miglioramenti, ma è cambiata anche la situazione rispetto
all'anno scorso o a due anni fa, stiamo uscendo dalla crisi. L'anno
scorso c'è stata una tornata di scioperi di un certo tipo. È chiaro
che l'aumento era auspicabile, ma non raccontiamoci le barzellette!
Però, al di là del miglioramento dei parametri, vi abbiamo dovuto
strappare le audizioni di Di Matteo, quando voi avete fatto melina
per mesi e mesi cercando pretesti, incollandoci in Commissione, e
noi abbiamo sempre dato la disponibilità, per quanto possibile, a
ritirare ciò che era scritto addirittura nei provvedimenti di
bilancio, a trovarci anche durante le vacanze.
Voi cosa avete portato di novità? Diciamolo chiaramente che
avete fallito. A mio modesto parere, avete fallito dal punto di
vista dell'amministrazione della nostra Regione, perché vi siete
presentati come coloro che avrebbero risollevato le sorti della
nostra Regione, e poi vediamo che i temi che mettete all'ordine del
giorno per dilazionare e tirare il brodo sono sempre gli stessi: i
rapporti con lo Stato. Avete avuto sette mesi! L'unico merito che
vi siete attribuiti era un merito che derivava da un negoziato
partito tempo fa ma intrapreso da altri: la cosiddetta "autonomia
tributaria", o chiamiamola come volete. Il Presidente Marquis è
andato a raccontare che è merito suo, della sua grande
autorevolezza, della sua capacità di interagire con i vertici
nazionali. Non siete stati in grado di fare un DEFR! L'anno scorso
ci avete fatto un lavaggio di capo perché noi non eravamo riusciti
- era il primo anno che c'era quello strumento e si doveva fare - e
ce ne avete dette di ogni dicendo che voi lo avreste fatto in una
settimana, che non dipendeva dai finanziamenti. Sono esattamente le
cose che oggi voi contestate e, all'epoca, voi ci avete scassato la
testa su questa faccenda del DEFR dicendo che voi al nostro posto
avreste fatto altro.
Presidente Marquis, glielo chiedo: francamente qual è il motivo
per cui lei si assiepa così? Lo dicevo stamattina, sinceramente non
avrei mai pensato che lei si sarebbe messo l'elmetto e avrebbe
fatto l'ultimo dei giapponesi a guerra ormai finita, a situazione
ormai conclusa, dentro la giungla, ad aspettare che succedano gli
eventi. Ma tiri fuori l'orgoglio e la dignità, dica che non ha più
i numeri! Siete in dodici, tredici, quanti numeri ha dietro? Lei ha
sempre detto che era impossibile governare in diciotto o in
diciannove, ci ha sempre detto negli anni che bisognava trovare,
allargare, ampliare, siete stati gli artefici dell'entrata in
maggioranza del PD e poi dell'UVP, vi siete sempre spesi. Poi ogni
tanto avevate dei tentennamenti, perché ampliare voleva dire magari
lasciare qualche poltrona, come diceva oggi il collega Lanièce. Ma
con dodici posti come fate a governare? Davanti a questo Consiglio,
io non dico davanti ai valdostani, perché non vi vergognate più
nemmeno di mostrarvi davanti alla gente, ma dite che non avete più
i numeri! Non tenetevi agganciati alla poltrona e, Presidente, allo
stipendio, al grande stipendio che lei percepisce mensilmente!
Mi viene il sospetto che lei cerchi di grattare finché può il
barile per rimanere lì, per prendersi l'indennità da Prefetto e lo
stipendio da Presidente della Regione finché può. Quindici giorni
in più non guastano, sono qualche mille euro che le arrivano in più
nello stipendio. Ma tiri fuori l'orgoglio, non faccia il
democristiano permanentemente, come sempre lei tra l'altro, spesso
sorridendo e spesso scherzando, si vanta di essere! Per una volta
faccia l'uomo, faccia quella persona che prende, si mette da parte
e dice: il mio tempo è passato, sono stato messo lì... perché non è
arrivato lì per merito, caro Presidente Marquis! È stato messo lì
per una decisione di chi l'ha collocata lì, non perché lei è più
bravo degli altri, senza nulla togliere alle sue capacità. È stato
messo lì per una questione di equilibri, così come per una
questione di equilibri voi siete quelli che avete preso più posti
in assoluto, pur essendo il gruppo più scalcagnato, perché non
eravate neanche ricostituiti; non si sapeva se eravate PNV, Area
Civica, Stella Alpina o che cosa foste. Per assicurare una vostra
presenza lì dentro, siccome siete bravissimi - e oggi il collega
Lanièce umilmente ha raccontato che siete veramente bravi - siete
riusciti a negoziare, non per il bene della Valle d'Aosta ma per il
bene del vostro gruppo, sei posti in cinque, di cui tre
Assessorati! Qualcuno, forse il collega Marguerettaz, prima diceva
che avete due Assessori e il Presidente della Giunta. Avete
negoziato l'impossibile per il vostro gruppo, ora quel momento è
finito. Avete preso tutto quello che potevate prendere. Fatevi da
parte e lasciate che questo Consiglio possa decidere che cosa fare.
Guardate che non lo dico perché ho delle frenesie o abbiamo delle
frenesie di occupare chissà quali posti di potere.
Credo che abbiamo dimostrato fino adesso che, quando c'era da
stare all'opposizione, facevamo opposizione, un'opposizione
costruttiva; io, ancora oggi, ho preparato le nostre sei
interpellanze, le ho tutte qua, pronte da discutere. Non ci siamo
tirati indietro, quindi noi, se diciamo queste cose, le diciamo da
un punto di vista di osservatori. Presidente, faccia una cortesia
al Consiglio e ai valdostani: dica per una volta che lei non è più
in grado di governare, ma non solo di governare il suo Governo,
bensì proprio sé stesso.
Presidente -
Ricordo che siamo in discussione generale
sulla risoluzione. Ha chiesto la parola l'Assessore Restano; ne ha
facoltà.
Restano (AC-SA-PNV) -
Intervengo solo per fare due
considerazioni.
Ho ascoltato attentamente quello che è stato detto. In questa
giornata si è parlato di tante cose, tante suggestioni, e ognuno ha
detto la propria; siamo passati da chi invita alla riflessione, al
confronto futuro, a chi, invece, è molto severo nei nostri
confronti, come il collega che mi ha preceduto, il quale afferma
che non ci sono i numeri e che è l'ora di andare via per senso di
responsabilità.
C'è poi chi fa già un discorso da Presidente, il Presidente
Rollandin. Lei è intervenuto come Presidente. Ha fatto un discorso
condivisibile, serio, politico che guarda al futuro. Questo mi
porta a pensare che magari certe scelte sono già state fatte, e io
mi rivolgo a lei quale prossimo Presidente probabilmente. Le dico
che su certi temi ci sarà il nostro appoggio e la voglia di
confrontarsi. Noi ci siamo, oltre che per tutto il resto, anche per
confrontarsi su temi severi quali la ferrovia, che abbiamo portato
avanti, l'accordo-quadro è pronto.
Ora noi saremo a disposizione, ma questa riflessione mi è venuta
dopo aver sentito il collega Guichardaz. Siamo in dodici, è vero,
allora fate questa mozione di sfiducia. Avete il Presidente, lo
avete deciso, ha parlato da Presidente, andate avanti!
Presidente -
Ha chiesto la parola l'Assessore Bertschy;
ne ha facoltà.
Bertschy (UVP) -
Io credo sia anche un po' la stanchezza
che porta a fare alcune ultime esternazioni che nulla hanno a che
vedere con il piano politico che abbiamo affrontato. La collega
Certan suggerisce sempre la battuta, ma prendiamo atto che neanche
oggi abbiamo convinto il collega Bertin che l'UVP può essere una
forza politica del cambiamento; rinunciamo a questa idea e
definitivamente abbandoniamo quantomeno un piano politico verso di
lui.
Scherzo, perché a mio avviso anche la politica ha bisogno di
trovare dei momenti di discussione che non siano allegri, ma
sereni. Qui nessuno di noi sta scherzando su questo momento
politico, soprattutto l'UVP che, in termini generali, è quella che
ancora una volta fa un passaggio molto difficile e molto
particolare. Senza colpire - l'ho detto a nome del gruppo questa
mattina - la "persona" del Presidente, ma colpendo la "funzione"
del Presidente in questo progetto, diciamo che per noi questo
progetto politico non ha la forza di prendersi a cuore i tanti
grandi momenti di elaborazione e di programmazione che la Valle
d'Aosta avrà davanti in futuro. Non è la figura di Pierluigi
Marquis in discussione che, credo come tutti, abbia fatto il
massimo, ma è la forza di un Presidente rispetto al suo progetto e
ai problemi che ha davanti. Noi abbiamo sfide epocali davanti, che
magari affronteranno altre forze politiche, chi lo sa, però la
responsabilità di chi fa politica è cercare di capire se si ha la
forza di affrontare queste sfide politiche.
Noi - mi permetta, collega Padovani - sappiamo bene che questo
progetto ha una forza limitata a questo periodo. Lo sappiamo bene,
lo sa lei, ce lo ha detto in ogni riunione di maggioranza con i
suoi
distinguo
, con la sua sensibilità e ce lo hanno
ricordato oggi con un comunicato le persone che rappresentano una
parte delle sue forze politiche. Abbiamo capito ancora una volta
che l'UVP, quando fa battaglie di democrazia insieme a qualcuno
serve, e quando non le fa più diventa inutile. A nostro avviso,
questo è un modo di fare politica anche poco democratico. Noi,
nelle nostre battaglie, la faccia l'abbiamo sempre messa
dappertutto, in tutte le cose in cui abbiamo creduto. Oggi, come
gruppo, noi cerchiamo di trovare insieme, su una base biologica
forte, unionista e autonomista, un progetto per il futuro della
Valle d'Aosta che sappia affrontare i problemi con il Governo, che
sappia affrontare i problemi interni e rilanciare lo sviluppo, e
non può che essere un progetto nuovo.
In quel documento che abbiamo sottoscritto c'è una base di
partenza; non è una base programmatica, è ideologica, è una base
che evidenzia che vogliamo ripartire da un metodo differente, dare
continuità ad un metodo migliore. Abbiamo voluto sottolineare
questo. Sarebbe stato più semplice traghettare - per me e per il
collega Viérin che siamo qui, in Giunta - e far finta di niente
ancora per qualche mese, presentarsi alle elezioni, tentare di
recuperare le battaglie del passato e poi - l'abbiamo detto - fare
la scelta di ritrovarsi qui e poi qui a fare un Governo e lì poi
vale tutto. Dopo le elezioni vale tutto, e qui qualcosa bisogna
fare. No, noi vogliamo cercare fino in fondo, prima di andare a
rinunciare ad una posizione politica come quella che abbiamo
sostenuto per tutta l'estate, di costruire un progetto che abbia
queste caratteristiche, che abbia questa capacità di presentarsi
agli elettori e anche agli appuntamenti che avrà davanti.
Ribadiamo quindi che oggi la posizione è per fermare il ruolo di
una maggioranza che deve trovare una via diversa per sostenere i
tanti appuntamenti del futuro.
Dalle ore 18:03 assume la presidenza il Vicepresidente
Fosson
.
Fosson (Presidente) -
Ci sono altri interventi in
discussione generale? Se non ci sono altri interventi, pongo in
votazione la risoluzione.
Dalle ore 18:06 riassume la presidenza il Presidente
Rosset
.
Rosset (Presidente) -
Non ci sono altri interventi,
quindi pongo in votazione la risoluzione. Dichiaro aperta la
votazione. La votazione è chiusa.
Presenti: 34
Votanti           
: 34
Favorevoli: 22
Contrari: 12
Il Consiglio approva.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK