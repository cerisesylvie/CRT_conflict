Consiglio Regionale della Valle d'Aosta - Oggetto del Consiglio n. 778 del 10 ottobre 2014 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
COMMERCIO
Fiere, mostre e mercati
TURISMO E INDUSTRIA ALBERGHIERA
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 778 del 10 ottobre 2014 - Resoconto
OGGETTO N. 778/XIV - Disegno di legge: "Disposizioni per la
partecipazione della Regione autonoma Valle d'Aosta/Vallée d'Aoste
all'iniziativa Expo Milano 2015. (Reiezione di un ordine del
giorno)
Presidente -
Ricordo che siamo in discussione generale,
sul punto 35.1: il disegno di legge 38. Chiedo ancora se qualcuno è
interessato...vi ricordo che c'è un ordine del giorno, quindi se
qualcuno vuole illustrare l'ordine del giorno...ha chiesto la
parola la Consigliera Morelli, ne ha la facoltà. Non funziona,
provi a spostarsi di microfono, vediamo se funziona...non funziona.
Provi a passare nel gruppo UVP, vediamo... Proviamo a passare la
parola al Consigliere Ferrero che aveva chiesto la parola, magari
si riattiva il sistema. Portiamo pazienza un attimo, vediamo se
funziona... Considerata la problematica, chiedo cinque minuti di
sospensione in attesa del ripristino del sistema audio. Grazie.
Si dà atto che la seduta è sospesa dalle ore 15,38 alle ore
15,46.
Rosset (Presidente) -
Bene, possiamo riprendere i lavori.
Ribadisco: qualcuno chiede la parola? Siamo in discussione
generale. Chiede la parola la Consigliera Morelli, ne ha la
facoltà.
Morelli (ALPE)
- Merci Président.
Riprendiamo la discussione sull'argomento sospeso questa
mattina: sull'EXPO e sul disegno di legge, lo riprendiamo con
l'illustrazione dell'ordine del giorno, che, come gruppo ALPE,
abbiamo presentato. Non intendo ritornare sugli argomenti che già
hanno bene trattato i colleghi che mi hanno preceduto, però un
passaggio sull'unicità di quest'evento da cui cogliere i massimi
risultati, com'è stato detto dal relatore La Torre, mi sento di
doverlo fare. Come non condividere questo concetto di cercare di
valorizzare al massimo quella che potrebbe essere una grande
vetrina internazionale per la Valle d'Aosta, per le sue risorse,
per il suo territorio? Vi è la necessità di affrontare questo
dossier EXPO con uno strumento adeguato e in tempi rapidi, cosa che
non è da confondersi invece con la fretta con cui è stata
affrontata in pochissimi giorni l'istituzione di questa nuova
società partecipata, della quale non riteniamo opportuna la
costituzione.
Non voglio ritornare su quest'argomento, che è già stato ben
esplicitato, ciò che propone il nostro ordine del giorno è qualcosa
che va un pochino al di là e che parte dalla considerazione che per
la nostra Regione manca una struttura unica, stabile di promozione
turistica e di valorizzazione delle risorse del territorio, che sia
in grado di coordinare tutte le differenti azioni messe in campo
per i vari segmenti di prodotto turistico e commerciale, facenti
capo perlomeno a quattro Assessorati: l'Assessorato del turismo;
l'Assessorato dell'agricoltura...ed è importante ricordare che il
tema dell'EXPO è nutrire il pianeta, quindi la promozione della
nostra agricoltura che produce alimenti di qualità eccelsa;
l'Assessorato delle attività produttive per tutto ciò che riguarda
poi la trasformazione, la commercializzazione di questi prodotti,
ma anche per quanto riguarda l'artigianato e manifestazioni
importanti come la Fiera di Sant'Orso, e l'Assessorato
dell'istruzione e cultura per ciò che riguarda i beni culturali, i
castelli, i monumenti, eccetera. La nostra proposta è quindi quella
di costituire un gruppo operativo composto da risorse interne
all'Amministrazione regionale che esistono, da competenze che
esistono, interne all'Amministrazione regionale, che quindi non
vadano a gravare ulteriormente sui costi, per far sì che ciò che è
destinato alla promozione dell'EXPO possa essere interamente speso
a questo scopo. Un gruppo operativo, dicevo, composto dai
responsabili delle strutture che citavo, in collaborazione con la
Commissione consiliare competente, con la IV Commissione, perché
questo, dal nostro punto di vista, è il ruolo dei Consiglieri
regionali, che giustamente devono avere un ruolo all'interno di
questo dossier, ma che non va confuso, che non va travisato come,
secondo noi, accade per quanto riguarda il disegno di legge della
Giunta. Il ruolo dei Consiglieri regionali non è, dal nostro punto
di vista, quello di far parte dei CdA: è un ruolo di indirizzo, è
un ruolo di controllo, ma all'interno degli organismi che già
esistono, quindi nella fattispecie la IV Commissione consiliare.
Non si tratta di mancanza di fiducia nei confronti di nessun
collega, vorrei che questo fosse molto chiaro, è una considerazione
politica di ordine generale.
Noi quindi proponiamo la costituzione di questo gruppo
operativo, che predisponga - e abbiamo mantenuto la stessa scadenza
del disegno di legge - una proposta di
"programma esecutivo
annuale contenente la pianificazione delle attività relative
all'EXPO 2015, da sottoporre al Consiglio per l'approvazione e,
successivamente, a presentare al Consiglio una relazione semestrale
sull'attuazione di tale programma"
. Condividiamo quindi quello
che è l'iter di programmazione e di verifica proposto dal disegno
di legge, ma riteniamo che lo strumento debba essere un altro.
Strumento che potrebbe andare anche al di là del momento dell'EXPO,
andando a colmare, con gli opportuni correttivi, una lacuna che
attualmente è presente e che - ripeto - riguarda proprio la
mancanza di una struttura che si occupi prioritariamente della
promozione del territorio e delle sue risorse. In questo senso
quindi la nostra è una proposta che sottoponiamo al Consiglio
regionale, la facciamo con estrema modestia, è una visione diversa
rispetto a quella che viene proposta con il disegno di legge. È una
visione che va nel senso del favorire le sinergie, come giustamente
ha detto questa mattina il collega Viérin, ha parlato della
necessità di favorire le sinergie, cosa di cui, peraltro, in questo
Consiglio regionale abbiamo già parlato quando abbiamo presentato
una mozione per la creazione della cabina di regia, che è prevista
dal programma di legislatura della maggioranza e di cui è stata
investita la IV Commissione. L'argomento non è ancora stato
trattato in IV Commissione, ma la filosofia è la stessa, cioè
l'utilizzo...
(interruzione di un Consigliere, fuori microfono)
...la filosofia, dicevo, è la stessa: l'utilizzo di risorse
interne e il coordinamento di tutte quelle azioni che non devono
sovrapporsi, che devono essere ottimizzate proprio nell'ottica del
risparmio e del miglior utilizzo delle risorse disponibili che sono
sempre più limitate. Se crediamo che l'EXPO 2015 possa essere
realmente una grande opportunità, ebbene, noi pensiamo che debba
essere sfruttata nel miglior modo possibile e quindi presentiamo
questa nostra proposta a tutto il Consiglio. Grazie.
Presidente
- Grazie Consigliera Morelli. Ha chiesto la
parola il Consigliere Ferrero, ne ha facoltà.
Ferrero (M5S)
- Grazie Presidente.
Due parole riguardo anche al provvedimento che è stato
presentato dai colleghi di ALPE. La posizione del Movimento Cinque
Stelle valdostano in questo caso è molto chiara e va al di là degli
schieramenti e delle questioni ideologiche. Noi l'avevamo detto sin
dall'inizio: quando c'è qualcosa, quando c'è un'idea che ci pare
buona, non è perché la presenta il Presidente Rollandin che io devo
dire: "no" a priori. È una buona idea e, se la presenta lui o la
presenta qualcun altro, a me va bene lo stesso, non si tratta di
fare un piacere al Presidente Rollandin o alla Giunta: si tratta di
fare un qualcosa che è utile per i valdostani. Ancora stamattina mi
è arrivato un messaggio di una persona che ha due figli a casa a
far niente, allora la mia preoccupazione è: con quest'EXPO potremmo
in ipotesi creare dei posti di lavoro, anche per un periodo, ma poi
sviluppare delle opportunità di lavoro successive? Secondo noi, sì,
allora non dobbiamo lasciarla perdere, perché comunque a 150
chilometri dalla nostra regione noi avremo un movimento turistico
che potrà raggiungere i 20 milioni persone, allora di questi 20
milioni di persone noi della Valle d'Aosta cosa pensiamo? Di fare
un fischio? Con un fischio di farli venire? Oppure iniziare a
tessere una specie di rete di contatti per favorire l'ingresso di
queste persone. Attenzione poi, sono persone che provengono da
mercati che sono da parte nostra ancora inesplorati, sono mercati
emergenti, che sono la Cina e il sud-est asiatico, un'opportunità,
secondo noi, che non possiamo perdere. Quest'opportunità richiede
da parte di tutti, secondo noi, coraggio. Quando la nave è in
difficoltà e magari inizia ad imbarcare acqua, qualcuno pensa a
salire sulla scialuppa di salvataggio e qualcuno si mette a fianco
del comandante, che magari gli sta anche sulle "palle", bisogna
dirlo, però, quando c'è una buona idea, bisogna mettersi assieme e
bisogna fare squadra.
In questa situazione particolare il problema è dato dai tempi
che sono a disposizione, noi abbiamo sette mesi, cosa si fa in
sette mesi? In sette mesi si deve fare un intervento, che è un
intervento di emergenza, con metodi che sono metodi di emergenza.
Possiamo discutere fino allo sfinimento su di chi è la colpa, chi
ha lasciato andare la situazione, chi non ha preso...cioè, se
dovessi prendermela con uno qualunque, me la prenderei ovviamente
con l'Assessore Marguerettaz, perché direi: sei tu al turismo, che
cavolo hai fatto fino adesso? Con rispetto parlando...però lasciamo
perdere queste cose, lasciamo perdere...adesso c'è da riprendere
per i capelli una situazione che potrebbe portare a centinaia di
posti di lavoro per due anni, per uno sviluppo turistico che adesso
non ha altre fonti, non ci sono idee: non ci sono idee all'interno
dell'
Office du tourisme
, non ci sono idee all'interno
dell'Assessorato, non ci sono idee all'interno
dell'Amministrazione, e allora noi cosa andiamo a fare? Andiamo a
fare una...vedo qui:
"a costituire un gruppo operativo composto
dai responsabili delle strutture facenti capo agli Assessorati di
cui in premessa"
, ma sono sette mesi, ora che l'abbiamo
costituito, ora che si sono dati un colpo di telefono...io lavoro
in Regione, con rispetto parlando, sono passati quattro mesi e
siamo a tre mesi dall'EXPO, e da lì iniziamo a fare che cosa? Ma
non iniziamo a fare niente! Mi stupisce quest'atteggiamento, perché
da parte di alcuni componenti anche da parte dell'opposizione, ma
conoscono come funziona la macchina regionale, no? Parlare di
questi gruppi di lavoro, tavoli...poi viene fuori il Comitato di
pilotaggio, tutte queste cose...ma insomma ci sono sette mesi, qui
c'è da prendere una decisione subito! Ieri con un giornalista
parlavamo sotto e mi diceva:
"eh sì, alla fine ci scopriamo
tutti un po' più rollandiniani"
, ma perché? Per un motivo molto
semplice: qui si mena il can per l'aia, si parla e non si prende
una decisione. Qui c'è da prendere una decisione, da riprendere una
questione per i capelli, e da farlo subito! Cosa vogliamo
aspettare? Il tavolo di riunione? Ma quale tavolo? Non possiamo
aspettare oltre. Questa è un'opportunità che noi non dobbiamo
togliere alla Valle d'Aosta, sarebbe stato facile per il Movimento
Cinque Stelle mettersi da parte e bombardare chi si occupava della
cosa. Noi ci mettevamo lì e chiunque sia lo facevamo nero, se
volevamo, ma ad un certo punto, dato che non abbiamo problemi, né
di rielezione, né di ambizioni, a noi interessa far funzionare
questa cosa. In questa cosa noi ci crediamo, è una
chance
che non possiamo perdere, abbiamo 20 milioni di turisti se ne
acchiappiamo una parte, questi li facciamo anche tornare, e questi
possono riempire i nostri alberghi, possono riempire i nostri
ristoranti, possono fare spese negli esercizi commerciali, possono
andare a giocare al Casinò, perché questi non sono i turisti del
panino, sono persone che hanno...è stato fatto uno studio dalla
Bocconi, non dal Movimento Cinque Stelle, stanno di media due
giorni e mezzo sul territorio italiano, di media, quindi vuol dire
che stanno delle settimane, e noi andiamo a perdere
quest'opportunità? L'investimento vale veramente la spesa. Lo
diciamo noi, ma noi eravamo e siamo...continuiamo ad essere
contrari alla spesa globale, che è stata fatta per l'EXPO: questa è
la posizione del Movimento valdostano, come quella del Movimento
nazionale. Ai pasticci che sono stati fatti, alle mazzette che sono
state date, non siamo ovviamente per un genere di gestione del
genere, ma adesso noi a 150 chilometri ci troviamo questa realtà e
che cosa facciamo? La lasciamo perdere o ci mettiamo a menare il
can per l'aia così? No! Secondo noi, bisogna prendere una
decisione.
Questa è una sfida, noi abbiamo portato quel documento che si
chiamava
"Renaissance"
, ma che cavolo di
renaissance
stiamo facendo se si parla di andare di nuovo a prendere
all'interno delle partecipate e dalle altre...
(interruzione di alcuni Consiglieri, fuori microfono)
...se mi lasciate finire, poi potete parlare eh...
Presidente
- Per favore...
Cognetta
(fuori microfono)
- Lascialo parlare,
perché interrompi?
Ferrero (M5S)
- ...lo stesso PD di cui il compagno Primo
Greganti è stato di nuovo arrestato dopo Tangentopoli per l'EXPO,
lo stesso PD che si è accompagnato e questo Greganti ha fatto la
campagna con Chiamparino, cari Signori, perché ad un certo punto
bisogna dirle anche le cose...assieme al pidiellino Gianstefano
Frigerio, Parlamentare del PDL, e allora, cari Signori, lasciatemi
parlare per favore, perché ho diritto anch'io al mio spazio, come
lo avete avuto voi...
Dicevo questo: se questa è la
renaissance
, è una povera
renaissance
, Signori, perché i primi che dovete cambiare
mentalità siete voi! I primi che non vogliono cambiare mentalità
siete voi, perché vi volete avvalere di un sistema che ormai è
superato, volete andare a riprendere dove sapete che non ci sono le
potenzialità. La società di scopo in questo caso è indispensabile
perché è un momento di emergenza, e perché sennò le opportunità
dell'EXPO noi le perdiamo completamente. Volete fare diversamente?
Liberi di farlo, ma questa non era la
renaissance
a cui
pensavamo noi.
Presidente
- Per favore, chi intende prendere la parola?
Chiederei all'Assemblea di chiedere l'autorizzazione per avere la
parola. Qualcun altro intende prendere la parola? Siamo in
discussione generale. Chiudiamo la discussione generale? Ci sono
altri interventi? Ha chiesto la parola il Consigliere La Torre, ne
ha la facoltà.
La Torre (UV)
- Semplicemente, prima che si chiuda la
discussione generale, recependo anche alcuni degli interventi, tra
l'altro, credo che siano interventi, comunque, che vadano nella
direzione di essere utili e quindi vanno recepiti. Per quello che
riguarda il personale, adesso non mi ricordo se il collega Viérin o
forse Guichardaz, ma mi sembra Viérin, per l'esattezza, faceva
riferimento al personale e quindi proponiamo un emendamento
all'articolo 8, che è quello della trasparenza, che recita al comma
2:
"in sede di prima applicazione, la Regione può procedere al
distacco, per un periodo non superiore ai due anni, eventualmente
prorogabili di ulteriori due anni, di personale da essa dipendente
impiegato nei settori di attività oggetto di affidamento, previo
assenso dei dipendenti interessati e con salvaguardia del
trattamento economico complessivo in godimento al momento del
distacco, senza costi aggiuntivi per la pubblica
amministrazione"
.
Presidente
- Grazie Consigliere La Torre. Siamo sempre in
discussione generale. Ribadisco: chi intende prendere la parola? Ha
chiesto la parola il Consigliere Donzel, ne ha facoltà.
Donzel (PD-SIN.VDA)
- Grazie Presidente.
Un tema affascinante, dal titolo entusiasmante come hanno queste
iniziative, naturalmente di carattere mondiale, perché non
dimentichiamoci che sono in gioco quasi 150 Paesi del mondo, e che
non si gioca qui soltanto una partita di piccoli regionalismi, c'è
sicuramente nel nostro Paese una mancanza di coordinamento, di
funzionamento. In questo momento è chiaro che, come partito
nazionale, abbiamo delle responsabilità di governo, non dimentico
che qui ad Aosta è stato invitato un Ministro in un precedente
Governo, non quello Renzi...il Ministro Bray ci diede una
bellissima lezione di come non sappiamo fare turismo noi italiani
andando in ordine sparso, una città di qua... Adesso non so se
quando invitate questi Ministri sapete quello che vengono a dire ad
Aosta o l'importante è l'evento, la fotografia sul giornale o
quant'altro; in quell'occasione lì si disse che, per arrivare sui
mercati internazionali, bisogna fare veramente delle attività che
abbiano una scala nazionale, il nome "Italia" dev'essere portato
nel mondo. È questo un po' il senso dell'EXPO di Milano 2015, che
arriva oltre 100 anni dopo un'altra straordinaria EXPO sempre a
Milano, il tema è affascinante: "Nutrire il pianeta, energia per la
vita", un tema quindi che può essere declinato certamente con un
grande interesse anche per un territorio come il nostro, molto
particolare, dove c'è un'agricoltura di montagna sicuramente
interessante, perché questo tema viene anche declinato con tutto il
discorso legato al recupero di tradizioni, e credo che la questione
di oggi non sia stata se siamo favorevoli o meno all'EXPO. Mi
sembra un tema abbastanza surreale, perché l'EXPO è una cosa che
c'è, di fatto la fanno a livello nazionale e con un certo ritardo
la Valle d'Aosta si è avvicinata a questo tema che altri magari
hanno per tempo affrontato. Altre Regioni lo affrontano nel modo
più naturale possibile, c'è un Assessorato del turismo, che
organizza intorno a sé delle attività, promuove delle
iniziative.
Qui siamo in una situazione - l'ha detto chiaramente il
Presidente ieri - di non funzionamento della maggioranza, quindi
ovviamente, non funzionando la maggioranza, questo è chiaramente un
tentativo di creare ulteriore confusione a quella che già c'è,
insomma, anziché coordinare tutte le cose che già ci sono in Valle
d'Aosta, le scoordiniamo creando un altro ulteriore Ente che non è
coordinato con quelli che già non si coordinano tra di
loro...tant'è che funzioniamo così in attesa di tempi in cui magari
dei chiarimenti ci porteranno a decidere che cosa è prioritario o
meno. È un po' strano quindi che si venga a dire: "ma ci occupiamo
o non ci occupiamo di EXPO?". Nessuno ha mai detto che non bisogna
occuparsi di EXPO, tutt'altro! Si è cercato di capire in che
modalità lo facciamo e quindi oggi scopriamo che i ritardi di
questo Governo, quindi i ritardi dell'Assessorato, gli errori che
ha compiuto l'Assessore Marguerettaz hanno necessitato di una
spinta da parte della maggioranza, che doveva esprimersi con
entusiasmo attorno a questo tema, l'entusiasmo lo ha rappresentato
per ora solo il collega La Torre, ma aspetto naturalmente gli
interventi entusiasti di gente che in questo settore avrà qualcosa
da dire, la collega Péaquin, il collega Isabellon, esperto di
agricoltura, di promozione di prodotti agricoli, si alzeranno a
testimoniare tutto il loro entusiasmo per questa vicenda, così come
il Capogruppo della Stella Alpina... Ci devono spiegare cioè come
mai in questo ritardo arriva questo sussulto d'orgoglio della Valle
d'Aosta, e ce lo chiarisce bene il collega Ferrero, che, al di là
del fatto che ha dovuto ricordare come Grillo volesse lasciar
perdere l'EXPO, eccetera...tutto sommato, dobbiamo ringraziare
Renzi che l'ha salvata...a questo punto dice: "visto che c'è,
dobbiamo pur far qualcosa anche noi", dunque, visto che c'è,
nonostante tutta questa corruzione che ci sarebbe, mandandoci un
Grillino, se verrà nominato un Grillino dalla minoranza, avremo
modo di poter collaborare noi anche all'EXPO, nonostante tutto
questo marciume, questa corruzione, tutta questa cosa che gira lì
intorno. Non mi sembra che un provvedimento affrettato dell'ultima
ora in cui il Movimento Cinque Stelle si fa paladino di un
Presidente della Regione che deve intervenire quasi lui di
emergenza in questa vicenda...io in commissione ho visto comunque
l'Assessore presentare questa legge, non il Presidente della
Regione...quindi sentiremo poi l'Assessore come ci illustrerà
questo provvedimento, ecco, questo tentativo di salvezza
dell'ultima ora.
Noi abbiamo fatto una battaglia per anni in cui abbiamo detto
che c'erano troppe società partecipate in Valle d'Aosta, abbiamo
fatto una battaglia per anni per dire che bisognava, invece,
fermare questo processo di creazione di strutture extra
amministrative. Abbiamo un surplus di personale amministrativo che
va riorganizzato e, anziché farlo, diciamo: "beh, c'è
un'emergenza". Oggi c'è l'EXPO? Volete saperlo? Domani ci sarà la
Coppa del Mondo di sci, dopodomani ci sarà il Giro ciclistico
nazionale che arriverà a Cervinia, ogni volta possiamo inventarci
un evento e intorno a quell'evento inventarci una società, che
dovrà occuparsi di promuovere quell'evento. Chissà quante volte io
ho detto all'Assessore, per esempio, che nel ciclismo bisognava
lavorare con continuità, sul lungo periodo, eccetera, no? Allora,
ogni volta che c'è un evento...il Giro ciclistico nazionale che non
verrà in Valle d'Aosta - si spera - solo per un anno...ma per gli
anni a venire creiamo la società che deve collegare quell'evento a
tutta una serie di eventi per creare un volano turistico. Fatto sta
che, per queste situazioni, andando un po' a scavare nel
salvadanaio, quattro soldi saltano sempre fuori, peccato che non
saltino mai fuori quando c'è da dare una risposta al personale
precario, quando c'è da dare una risposta sui servizi sociali, i
fondi sono sempre esauriti, non ce n'è, non c'è nulla da raschiare
nel fondo del barile. Quando invece c'è da inventarsi una società
di scopo che serve anche, visto che tutti fanno le pulci a tutti, a
rimborsare qualche viaggio, qualche spesa di rappresentanza, lì i
soldi per queste cose ci sono, spuntano, si trovano. Allora,
francamente se ci fosse stato modo di affrontare e capire meglio i
meccanismi che si vogliono creare, le modalità che si vogliono
creare di funzionamento di questa struttura, probabilmente ci
sarebbero stati altri tempi per riflettere, per ragionarci,
eccetera. Ci troviamo quindi con una procedura d'urgenza, con un
provvedimento ultra rapido, con la preoccupazione che ha qualcuno
di dover giustificare il perché vota o non vota un documento, ma
stiamo sereni, il Partito Democratico ha votato tantissime leggi in
quest'aula indipendentemente da chi le ha proposte o no! È una
prassi normale delle assemblee rappresentative esprimersi a favore
o contro un documento nel merito, non è cioè che, se uno vota un
documento, è nella maggioranza, è fuori, eccetera. Non capisco
queste fibrillazioni, queste tensioni, cioè è una prassi ordinaria
quella di esprimersi nel merito e noi nel merito volevamo ragionare
di questo provvedimento. È un merito che non ci convince per la
tempistica, per il fatto che, per esempio, vengono previsti fondi
2014-2015, poi, nonostante la struttura vada al 2017, non si dica
con chiarezza cosa succederà poi, che futuro avrà questa
situazione, cioè se è come dire: "facciamo un tentativo, se poi
questa roba sarà un colabrodo, la fermeremo, sennò poi invece la
rifinanzieremo di anno in anno"...anche questo non c'è stato modo
di capirlo con sufficiente chiarezza.
Io invece, se avessi potuto dire la mia, avrei preferito una
maggiore convergenza e collaborazione con altre Regioni, con le
Province autonome, capire che cosa voleva dire per Regioni e
Province di montagna come Bolzano e Trento, che idee avevano loro
su cosa vuol dire nutrire il pianeta, come volevano intervenire
come qualità dei contenuti. Mi sembra invece quasi un'operazione
tutta volta...scusatemi, io oggi ho sentito parlare di verticalità
di montagna, di cose...cioè dico un convegno su nutrire il pianeta
con Bolzano, Trento, per entrare anche nella logica dell'EXPO, per
vedere che cosa si fa lì, come si muovono loro, per esempio, ho
visto che a Bolzano non devono improvvisare una società dell'ultimo
minuto, ma c'è una camera di commercio, che dal 2007 ha una
struttura iperfunzionante, collaudata e funzionale, che si mette in
sinergia con l'Assessorato per fare un certo tipo di discorso. Noi
qui, invece, giochiamo una partita in cui creiamo una roba in cui
si dice: "guardate che è proprio di scopo, è soltanto di scopo",
non è una cosa che poi ci troviamo dietro...ma io dico: ha senso
fare una cosa di scopo quando altri hanno delle strutture che hanno
il tempo di camminare, di collaudare, di funzionare? A meno che non
sia una società di scopo come il famoso "centro prelievi
dell'ospedale", che ci fu piazzato lì un cubo che doveva essere
provvisorio, adesso rimarrà lì per i figli dei nostri figli e i
nostri nipoti. La famosissima società di scopo quindi diventa poi
la società che ce la tiriamo dietro come uno dei tanti carrozzoni
pubblici che vanno all'infinito.
Ragioni quindi che non sono ragioni riducibili alle logiche di
maggioranza e minoranza...ma che ci azzecca la
renaissance
in questo dibattito? Cosa c'entra il discorso del programma di
renaissance
o non
renaissance
? Proprio nulla,
assolutamente nulla, anzi probabilmente se qualcuno va a leggersi
quel programma, si chiederà cosa c'entra la società di scopo con il
programma della
renaissance
. Vediamo di non fare poi anche
confusioni che vadano completamente fuori dal seminato di
quest'operazione. L'attuale maggioranza ha valutato che la
struttura dell'Assessorato non fosse in grado di funzionare, di
mettere in moto determinati provvedimenti, presi più dal panico che
dalla volontà di costruire qualcosa di positivo...uno specchietto
per le allodole per tutto il mondo del commercio, che sta morendo
in quel di Saint-Vincent, alberghi che hanno sempre meno persone,
eccetera. Si dice: "ma adesso faremo la società di scopo salva
turismo in Valle d'Aosta, perché andiamo giù con la pala meccanica
e portiamo su i turisti in Valle d'Aosta con la società di scopo",
cioè ma se qualcuno fuori dalla Valle d'Aosta ci sente, si mette a
sghignazzare, si mette a ridere; è una guerra tra titani e fra
colossi mondiali sul turismo, noi, improvvisando questa cosa qui da
un milione di euro, andiamo giù e sfondiamo a Milano, ci vedono
arrivare: "i valdostani, alé, qui è...sono arrivati loro, è
fatta!". Credo che qualcosa bisogna fare, certo, questo è un
ragionamento di buon senso, non è che i valdostani non devono far
nulla, ma francamente non con questa logica.
Se poi guardiamo ai denari, basta guardare la Regione Sicilia,
che ha già messo oltre 13 milioni di euro per l'EXPO. Qualcuno
diceva: "noi siamo qui vicini", pensate, la Regione Sicilia, che è
lontanissima, ha messo 13 milioni di euro per l'EXPO, cosa ne farà
non lo so, però ci sono investimenti importanti che vengono fatti.
Da noi qui che preparazione c'è stata per fare questa cosa
qua...che livello di dibattito? Siamo partiti con un gruppo che
aveva una certa funzione, in quattro e quattr'otto questo gruppo è
spuntato e ci ha detto:
"qui bisogna fare una legge e metterci
dei finanziamenti importanti"
. Noi quindi pensiamo che
l'Assessorato del turismo non sia un Assessorato che non ha dei
finanziamenti, perché, se andiamo a vedere nel quadro del bilancio
regionale, ci sono degli Assessorati che hanno preso delle stangate
non indifferenti, allora, come sempre, per società di scopo si
trovano i quattrini, invece in altre situazioni no.
La proposta avanzata dai colleghi di ALPE è una proposta come ce
ne sono tante, è una proposta che cerca di andare nella direzione
di non creare altre strutture, ma di valorizzare il patrimonio che
abbiamo. Vedo peraltro che è spuntato un emendamento dell'ultima
ora, che dice: "andiamo a prendere dei dipendenti pubblici per fare
quest'attività", quindi vuol dire che qualcuno di buono c'è.
Scusate, quindi se uno dice: "organizziamo una struttura nel
pubblico", si dice: "no, con quella gente che lavora nel pubblico
non si riesce a far niente". Andarne a prendere due con una scelta
affidata a chi? A quelli della società? Che si pigliano due-tre
amici loro da mettere, quella invece è una scelta...ma mi fa
piacere che finalmente riconosciate che nel pubblico ci sono delle
persone di qualità. La differenza era che queste persone andavano
organizzate all'interno di una struttura pubblica, anziché fare
quella roba che si è fatta, per esempio, per la società
"salva-precari", per altre situazioni e si prende personale
pubblico, pagato dal pubblico, per farlo lavorare in altre
strutture, con altre modalità.
Non capisco comunque l'accanimento strano, che io francamente
vedo ingiustificato su una legge di questo tipo, io capisco laddove
dovessimo andare a parlare dei 60 milioni di euro del Casinò, posso
capire anche che volino gli "stracci", ma comincio a chiedermi: ma
perché vi scaldate tanto per un milione...
(interruzione del Consigliere La Torre, fuori
microfono)
...no, collega La Torre, ho visto dei toni che...hanno messo in
campo
Renaissance
, vi scaldate tanto per una leggina per voi
da 1.600.000 euro, ma vi fa così gola mettervi intorno ad un tavolo
intorno ad 1.600.000 euro? A questo punto mi chiedo che cosa ci sia
sotto, perché francamente sono ingenuo, non me ne ero accorto,
perché se basta davvero dare 1.600.000 euro ad una società che fa
ripartire il turismo valdostano, allora mi chiedo...Presidente
Rollandin, si dia da fare, ne faccia altre, perché se con 1.600.000
euro andiamo a sbancare Milano...ma mettiamoci in moto, perché se
queste sono le scommesse che fanno vincere il turismo della Valle
d'Aosta, mi chiedo dove eravamo, bastava un milione di euro e
avevamo risolto i problemi della Valle d'Aosta! Qui mi sorprende
alquanto.
Io spero che ci sarà modo di parlare seriamente della politica
valdostana usando anche dei toni che sono quelli che si confanno a
quest'aula e sono i toni che non cercano di mischiare vicende che
nulla hanno a che vedere con il ruolo della Valle d'Aosta
all'interno dell'EXPO con quelle che invece attengono all'EXPO
stessa. Penso che quindi noi prenderemo come un suggerimento
positivo il ragionamento fatto dai colleghi dell'ALPE, anche alcune
interessanti critiche e suggerimenti, che sono venuti anche da
altri Consiglieri regionali...per ribadire che, insomma, noi
abbiamo delle grosse perplessità sui tempi e i modi e anche le
finalità che si dà questa legge. Abbiamo sempre contrastato anche
negli anni passati, anche quando eravamo una piccola minoranza,
queste leggi con procedura d'urgenza. Sono sempre state le più
brutte, quelle che obbligano a fare emendamenti dopo tre-quattro
mesi - infatti è arrivato adesso un emendamento in aula - e sono
quelle che ti obbligano tutte le volte a tornare qui e a
"rimpastare" di nuovo perché non avevano visto, non avevano
corretto. Il percorso per legiferare è di tipo diverso, adesso
scopro qui che invece c'è stata...chi vota questa legge lo fa con
una durissima critica al funzionamento dell'Assessorato del
turismo, allora siamo alla battaglia della maggioranza nella
maggioranza, non so che diavolo sia, però noi a questo modo di
lavorare non ci stiamo!
Presidente
- Grazie Consigliere Donzel. Porto a
conoscenza dell'Assemblea consiliare che verrà distribuito
l'emendamento annunciato dal Consigliere La Torre, quindi chiedo al
personale di distribuire l'emendamento. Qualcuno chiede la parola?
L'Assessore Marguerettaz.
Marguerettaz (UV)
- Grazie Presidente.
Come ha ricordato il collega Donzel, ho avuto modo di andare a
presentare questo disegno di legge in commissione e ho cercato di
rappresentare il percorso che ci ha portato a questo disegno di
legge. Ora, sicuramente tutti i consigli e tutte le valutazioni per
fare meglio, sono tutti bene accetti. Vorrei approfittare
dell'intervento per poter fare una considerazione sull'EXPO:
l'EXPO, come già tutta una serie di interventi hanno rilevato, non
è un'iniziativa della Valle d'Aosta, è un'iniziativa italiana e
sconta i tempi e i ritmi del nostro Paese, e bene ha fatto nel suo
intervento il Consigliere Cognetta a dire: "non è neanche sicuro
che si possano intercettare delle occasioni, non siamo neanche
sicuri che i padiglioni vengano fatti", c'è sicuramente una
situazione che mette nell'incertezza totale tutto il Paese. Non è
che l'EXPO è stato deciso due-tre mesi fa, giustamente ne abbiamo
parlato già nella precedente legislatura, non c'era la costituzione
del Padiglione Italia, non si sapeva che cosa fare. Io non posso
far cambiare idea a nessuno, ma io ho qua il monitoraggio che fanno
i nostri funzionari e devo dire che i provvedimenti adottati dal
Governo regionale se non sono fra i primi, poco ci manca. Quando
parliamo delle Province di Trento e Bolzano...le Province di Trento
e di Bolzano che hanno deciso, o stanno ancora decidendo gli
interventi, hanno fatto le variazioni di bilancio proprio nelle
settimane passate, massimo un mese. Così come tutte le altre
Regioni, noi abbiamo costituito con una delibera di Giunta due
gruppi nel 2013: uno che istituiva un gruppo di lavoro con tutti i
dirigenti interessati, sicuramente di tutti gli Assessorati che
sono stati indicati anche nell'ordine del giorno e poi un comitato
di indirizzo, presieduto dal Presidente della Regione, che ha
delegato il Consigliere La Torre in sua vece, questo nel 2013, e
quel gruppo di indirizzo era un gruppo di indirizzo che coinvolgeva
tutti noi Assessori. Il fatto allora che vi sia un'accelerazione è
conseguente all'accelerazione del Paese e in questo momento il
Governo Renzi, piuttosto che tutte le varie associazioni, stanno
cercando con un colpo di reni di non perdere quest'occasione. Ora,
anche dal punto di vista delle attività, appena ci sono state delle
occasioni, queste attività sono state svolte e quindi non sarà
sfuggito a nessuno che l'Assessorato del turismo ha già fatto una
serie azioni, che erano quel minimo sindacale per stare attorno al
tavolo. Prendere una settimana presso il Padiglione Italia era la
conditio sine qua
non
per poter ragionare con il
Ministero, per poter fare tutti gli altri lavori ed ecco che oggi
noi ci troviamo con il lavoro di base fatto e sono state disposte
delle risorse per intercettare quelle che possono essere delle
occasioni. Siamo sicuramente prudenti, mi pare che nessuno in
quest'aula abbia fatto delle promesse a vanvera, nel senso che è
sicuramente una grande occasione, bisogna verificarla, se non ci
saranno le condizioni, nessuno ha intenzione di sperperare denaro.
Anche i 20 milioni di visitatori di cui parliamo sono 20 milioni,
ma, se avete avuto modo di vedere, 14-15 milioni, 13, a seconda
delle stime, sono italiani, 5-6 milioni sono gli stranieri, questi
sono i
business plan
che ci hanno proposto. Anche a
Courmayeur se qualcuno ha avuto modo di seguire l'evento "ANCI per
EXPO", quelle sono le proporzioni, quindi c'è una grande importanza
del mercato interno.
Rispetto alle modalità, io vorrei ricordarvi una legge
particolare, che ha sempre riguardato il nostro Assessorato,
relativa ai Giochi mondiali militari: potrebbe essere un perfetto
parallelo. In quella legge sono state allocate delle risorse ed è
stata affidata l'organizzazione ad un comitato esterno a cui sono
stati garantiti dei finanziamenti e che si è preso in carico
l'organizzazione perché evento straordinario, evento che esula
dall'attività ordinaria. E non possiamo neanche fare un parallelo,
collega Donzel, con le manifestazioni sportive, come il Giro
d'Italia: il Giro d'Italia è organizzato, noi contribuiamo, ma lì
c'è un'organizzazione stabile, quando tu devi affrontare un evento
che è un evento straordinario, ma che devi gestire totalmente, ecco
che i Giochi mondiali militari sono un parallelo perfetto e, da
questo punto di vista, nessuno ha fatto delle valutazioni di altro
genere. Era un comitato terzo.
Ora, perdonatemi, il fatto che vi siano due Consiglieri
regionali mi pare che possa essere un ragionamento che è figlio del
suo tempo, cioè quante volte abbiamo sentito delle valutazioni,
dove il Consiglio si vuole far carico, quale migliore occasione di
questa e, da questo punto di vista, non è un ragionamento dove
qualcuno si tira fuori. Sicuramente, come già in questi giorni, i
rappresentanti politici del comitato di indirizzo, ad oggi questi
sono, fanno una serie di riunioni, hanno una serie di contatti che
sono radicati presso l'Assessorato del turismo e quindi tutta una
serie di azioni che noi riceviamo vengono messe a disposizione del
comitato di indirizzo per le valutazioni del caso. Ogni atto può
essere letto in tanti modi, ma qua siamo in una situazione
straordinaria, che non dipende da noi, purtroppo abbiamo dovuto
camminare al ritmo di altri. Speriamo che quest'operazione per il
Paese possa essere un'operazione che dà un valore aggiunto,
vogliamo tenerci pronti e, rispetto a questo, una società di scopo
o un soggetto, come abbiamo fatto altre volte, idoneo a cogliere
delle opportunità mi sembra possa essere condiviso.
Credo quindi che, al di là di tutte le considerazioni che uno
può fare, si possa votare questo disegno di legge. Il ragionamento
del coordinamento per tutta una serie di attività promozionali
continua ad avere la sua validità, EXPO a parte. Abbiamo un
percorso che dobbiamo fare in IV Commissione, abbiamo già fatto più
di un incontro, bisogna ovviamente oggi tirare le fila. La
governance
:
il tema della
governance
è un tema
molto importante, ma credo che possa essere affrontato a
prescindere da EXPO: questo è un ragionamento che noi possiamo
tranquillamente fare, EXPO a parte. Noi dobbiamo tenere conto di
quella che è la situazione ad oggi, ancora oggi tutta una serie di
azioni sono
sub iudice
, mentre il discorso della
governance
è un discorso che spero coinvolga
l'
Office
, gli Assessorati dell'Amministrazione regionale, la
Camera di commercio, cioè è un discorso, direi, molto impegnativo
che spero riprenda al più presto.
Presidente
- Grazie Assessore. Ci sono altri interventi?
Siamo ancora in discussione generale. Per il secondo intervento, ha
chiesto la parola il Consigliere Guichardaz, ne ha facoltà.
Guichardaz (PD-SIN.VDA)
- Vorrei chiedere al Consigliere
La Torre qual è l'emendamento valido, perché qua ci sono due
emendamenti: uno in cui viene proposto il
"distacco per un
periodo non superiore ai due anni di personale dipendente dalla
Regione impiegato nei settori di attività oggetto di
affidamento
...
"
Presidente
- Scusi, ancora non è stato enunciato il
discorso dell'emendamento...
Guichardaz (PD-SIN.VDA)
- ...è un testo che ho avuto,
cito un testo che mi è stato consegnato...
Presidente
- Non è ufficiale però, non è stato dato
dalla...
Guichardaz (PD-SIN.VDA) -
...non è stato...però questo
veniva rappresentato nei settori di attività oggetto di affidamento
previa approvazione.
Mi è arrivato poi un secondo emendamento che penso sia a questo
punto quello ufficiale, dove scompare:
"nei settori di attività
oggetto di affidamento"
, quindi possiamo prenderli ovunque, li
possiamo scegliere tra i...quanti sono? Tremila e cinquecento?
Quattromila dipendenti dell'Amministrazione...adesso non mi
ricordo...
Presidente
- Chiedo scusa Consigliere. Il secondo
emendamento enunciato è quello giusto che è stato consegnato,
dell'altro non siamo a conoscenza...non abbiamo dato nessun
emendamento, se è stato distribuito previe seconde vie...
Guichardaz (PD-SIN.VDA) -
...siccome mi è arrivato in
distribuzione, allora pensavo che questo fosse...
Presidente
- Sì, però si attenga...
Guichardaz (PD-SIN.VDA) -
...mi attengo al secondo
emendamento. Siccome parliamo di politica, nel secondo emendamento,
fossi stato io, pur non votandolo, avrei messo probabilmente:
"nei settori di attività oggetto di affidamento"
. Il fatto
che si possa, diciamo, andare a pescare un po' ovunque, a mio
parere, risulta una questione anche un po' discutibile.
L'altra contestazione che io faccio sull'emendamento - quello
consegnato ultimo e protocollato - è il fatto che, secondo me...poi
magari non ne capisco niente di questa materia...ma cosa c'entra un
distacco? Allora, noi abbiamo parlato questa mattina di procedure
trasparenti, abbiamo parlato di procedure, diciamo, che diano pari
opportunità a tutti, non parliamo di un distacco fatto a piacimento
dei componenti del comitato come diavolo si chiamerà. Potrebbe
essere una procedura di mobilità interna per titoli e per
anzianità. Quando si dice che è il ragionamento che è stato fatto
in più di un'occasione, quando si dice che c'è gente che vorrebbe
magari tentare delle esperienze nuove o mettere la propria
esperienza, diciamo, in disponibilità, a disposizione, per esempio,
di una roba di questo genere, non parliamo più di distacchi, perché
io ho seguito un po' le questioni relative alla mobilità regionale,
vi posso assicurare che le mobilità in Regione e negli Enti locali
sono una cosa di una complicazione infinita. Le mobilità cioè
vengono fatte, o tu sei...non si sa quali particolari requisiti hai
e, caso strano, vieni mobilitato in tempi rapidissimi, ma, seguendo
procedure ordinarie, è già difficile conseguire la mobilità perché
c'è...non l'assenso del dipendente, ma l'assenso del dirigente,
l'assenso della Badéry, l'assenso di chiunque...allora, no, invece
qua mettiamo un distacco fatto così, diciamo, con forme
assolutamente indipendenti da qualsiasi tipo di formalizzazione, di
formalità.
Siccome poi il collega Ferrero ha richiamato la
Renaissance
, documento che il collega ha firmato e nel quale
il Movimento Cinque Stelle si è pure impegnato in un'azione di
governo nei primi cento giorni, le azioni che porteremo a
compimento...le leggo una cosa, giusto perché rinverdiamo un
pochettino la memoria su ciò che volevamo dire, siccome ha citato
la
Renaissance
come momento importante, che qualcuno
evidentemente ha rinnegato, pur...:
"il Consiglio regionale deve
riappropriarsi del luogo centrale nel definire gli indirizzi di
programmazione delle società
- magari questo intendevate
-
enti e fondazioni controllate e partecipate dalla
Regione e nel verificarne l'attuazione. Pur ritenendo di garantire
la presenza dell'Amministrazione regionale negli organi dei vari
Enti, non è opportuno che il Presidente della Regione ricopra
incarichi ai vertici degli stessi, quali il Forte di Bard e
l'UniVdA..."
, questa è la
Renaissance
. Noi allora ci
ponevamo dei problemi enormi per il fatto che ci fosse il
Presidente Rollandin a capo dell'UniVdA o del Forte di Bard,
quando...voglio dire, poi gli aspetti decisionali sono comunque
affidati ad un organo collegiale e adesso noi siamo lì che
componiamo in fretta e furia un EXPO 2015 con un milione e 600 mila
euro di disponibilità, senza sapere nulla di nulla di questo
contenitore, e ci mettiamo dentro due Consiglieri regionali, che
dovranno firmare le note spesa, dovranno firmare le note spesa! Si
dovranno assumere direttamente la responsabilità delle spese, dei
conferimenti di incarichi, delle consulenze. Io non ho ancora
capito, qua ci sono dei giuristi, degli uffici legali, che mi
sappiano dire se esiste una separazione tra il potere politico, il
legislativo, cioè il Consiglio, se...mi scusi, urlo forse
troppo...se esiste la possibilità dei Consiglieri che sono stati
eletti nel ruolo legislativo possano fare, diciamo, delle azioni di
questo tipo, cioè possano disporre delle spese, possano selezionare
personale, possano fare tutta una serie di compiti di tipo...non
dico neanche esecutivo, normalmente affidati a Consigli e organi di
amministrazione terzi. Come diceva giustamente il collega
Marguerettaz, quando avete fatto il Comitato per i Campionati del
Mondo militari, mi pare di aver capito che la scelta fu di
utilizzare un organo terzo, con tutto quello che si può dire degli
organi terzi.
Ripeto poi: io mi fido ciecamente di chi eventualmente verrà
scelto e verrà destinato a fare questo tipo di compito, perché sarà
evidentemente una scelta della minoranza, quindi si ragionerà anche
in termini di controllo eventualmente di tipo di funzioni che
queste persone andranno a fare all'interno. Io non ho ancora capito
se esiste la possibilità che un organo legislativo scelto per fare
l'attività tipica consiliare, quindi un'attività di emissione delle
leggi, di discussione e attività ispettiva possa entrare dentro un
consiglio di amministrazione in cui c'è un'influenza
totale...un'impresa dominante, come si chiamano quelle forme
previste per legge, in cui la Regione è, diciamo, il finanziatore
al 100 percento. Non esiste quindi una separazione tra potere
politico e...neanche l'esecutivo: tra potere legislativo e diciamo
il comitato che si deve occupare direttamente... Tra l'altro, io
non riesco a capire se voi intendete sciogliere il comitato di
indirizzo, perché nella legge mi sembra che non ci sia scritto
nulla. Il comitato di indirizzo, che è stato richiamato prima
dall'Assessore Marguerettaz, continuerà ad avere un ruolo di
indirizzo o a questo punto decade in automatico visto che in legge
non è scritto niente e subentrerà questa fantomatica società EXPO
2015, che si occuperà di tutto ciò che fino ad ora è stato fatto
sotto l'egida del cosiddetto "comitato di indirizzo"? Non è
spiegato neppure quello perché altrimenti dobbiamo cercare di
capire e di mettere in relazione il comitato che dà l'indirizzo con
il gestionale, perché questa roba sarà gestionale, cioè gestirà, in
più darà magari degli indirizzi, farà degli accordi, concorderà, ma
sono due ruoli sostanzialmente differenti.
Se si intende mantenere il comitato di indirizzo, beh, ditecelo,
a questo punto, magari ci organizziamo anche noi e cerchiamo di
capire come fare anche a distribuire le deleghe all'interno di
questo benedetto comitato, per cui, riguardo all'emendamento,
chiedo scusa, evidentemente noi nella maniera più assoluta non
voteremo quest'emendamento, così come la legge, perché contiene
degli elementi ancora peggiori rispetto a quelli della totale
assenza, diciamo, di definizioni, perché dà una piena, totale e
assoluta libertà, non si sa da parte di chi, di attingere
direttamente all'interno del comparto unico e di scegliere chi si
vuole. Questa cosa non va nella direzione della
Renaissance
,
dove dicevamo:
"nel rispetto del principio delle pari
opportunità...lavori e servizi dovranno essere adottati attraverso
criteri di trasparenza, economicità e pubblicità"
, qua non c'è
trasparenza, non so se c'è l'economicità...e meno che meno c'è la
pubblicità.
Presidente
- Grazie Consigliere Guichardaz. Ha chiesto la
parola il Consigliere Restano, ne ha facoltà.
Restano (UV)
- Grazie Presidente.
Volevo inserirmi in questo confronto solo per ricordare che,
com'è già stato detto, è un'opportunità unica. A Shanghai, da
informazioni che ci sono state fornite, i visitatori sono stati 74
milioni, ben di più di quelli che erano previsti. Io mi auguro che
questo possa essere anche per l'Italia e, di conseguenza, può
essere una vetrina importantissima, com'è già stato detto, per la
Valle d'Aosta, ma cosa deve fare la Valle d'Aosta? La Valle d'Aosta
deve portare alla conoscenza dei visitatori i propri saperi, i
propri sapori, i propri profumi, il proprio territorio e le proprie
tradizioni, come dice sovente il nostro Assessore al turismo, deve
trasmettere delle emozioni a quelli che sono i visitatori
dell'EXPO. Questo può essere fatto in vari modi: primo fra tutti
pubblicizzando il territorio e portando gente a visitare quella che
è la funivia del Mont-Blanc, che noi abbiamo potuto visitare pochi
giorni fa, questo per dire che, insieme al Forte di Bard, alle
dighe, alla produzione della fontina, queste sono le nostre
eccellenze...non è necessario quindi un investimento importante
subito se già si è pensato prima a quello che è lo sviluppo del
nostro territorio, anche forse con grandissimi investimenti che a
volte sono criticati, ma che oggi ci permettono di ben figurare con
un investimento per l'EXPO nello specifico non rilevantissimo. Non
solo, visto il tema: nutrire il pianeta, noi potremo mettere in
evidenza le nostre professionalità, e questo è già emerso quando a
Courmayeur ci siamo trovati a presentare questa manifestazione. Ho
visto del personale dell'USL, del personale medico, che presentava
i propri lavori sulla nutrizione, su come viene svolto all'interno
dell'Amministrazione pubblica questo lavoro, per alcuni può essere
anche una missione, per alcuni medici che credono in quello che
fanno. Le professionalità presenti in Valle d'Aosta quindi
troveranno sicuramente, se hanno voglia di farlo, spazio
all'interno dell'EXPO.
L'invito che voglio fare a tutti i colleghi è quello in questo
momento di guardare avanti, forse si poteva fare in un'altra
maniera, il tempo stringe, andiamo avanti e cerchiamo di
raggiungere l'obiettivo in breve termine. Grazie.
Presidente
- Grazie Consigliere Restano. La parola alla
Consigliera Certan per secondo intervento, ne ha la facoltà.
Certan (ALPE)
- Sì, grazie Presidente.
Parto da una sua frase, Assessore Marguerettaz: ha detto che si
può sempre in questo mondo parlare di tutto in qualsiasi
momento...ah sì, ha ragione, in effetti in questi giorni abbiamo
preso lezioni, abbiamo visto che si può parlare veramente di tutto,
mischiare tutto e soprattutto cambiare poi il tutto a proprio
piacimento. Abbiamo preso lezioni ieri da certi colleghi, oggi
altre lezioni in merito a trasparenza, a nuovi criteri, a nuova
politica, lezioni da chi ha fatto politica, ha fatto della politica
la sua vita e la fonte di sussistenza, però mi rendo conto che si
può parlare di tutto e di più e, come dice il detto...siamo di
fronte, però, alla famosa frase: "il diavolo fa le pentole, ma non
i coperchi".
Faccio i complimenti al collega Guichardaz, che ha già...lo so,
non è stato ancora enunciato, quindi non ci ritorno, ma ha già
smascherato i vari giochetti. Mi chiedo come mai - e mi dispiace
che non sia in aula, ma sicuramente mi sentirà - il Movimento
Cinque Stelle ieri non ha presentato un
question time
per
chiedere con quali criteri verranno scelti i Consiglieri
regionali...quali criteri di selezione verranno utilizzati e con
chi verranno condivisi per selezionare, da parte della Giunta, i
Consiglieri regionali che faranno parte di questa nuova società,
perché, a mio avviso, quando si pretende, ad esempio, che, per una
società di impianti a fune, la terza media non è sufficiente, penso
sia giusto per prima cosa guardare in casa propria e guardare con
quali criteri ci presenteremo noi Consiglieri, tutti e 35, perché
potenzialmente la Giunta potrebbe scegliere, a parte forse gli
Assessori, quelli in Giunta, forse, non so se si autonominerà, però
tutti gli altri potenzialmente possono esserlo...quindi mi chiedo
come mai il Movimento Cinque Stelle ieri non abbia fatto questo,
perché...
(interruzione del Consigliere Ferrero, fuori
microfono)
...ecco, grazie, collega Ferrero, perché credo che sia
assolutamente importante.
Apprezzo molto la pacatezza e l'intervento di buon senso del
collega Restano, però mi sembra che oggi qui si sia parlato di
altro, dei vari contenuti, delle varie possibilità, delle varie
filosofie che potranno essere portate nel mondo dalla Valle
d'Aosta. Mi sembra che oggi qui ci sia stato chiaramente un cambio
di marcia della politica valdostana e credo che sia assolutamente
importante rilevarlo, perché chi ci segue penso che non riuscirà
più a capire niente di quello che è successo!
In ultimo annuncio a tutti che finalmente dopo tantissimo...
Presidente
- Un po' di silenzio per favore, non riusciamo
a capire.
Certan (ALPE)
- ...finalmente dopo due o tre mesi in cui
non abbiamo capito come mai sulla porta del collega La Torre era
già apparsa la scritta "EXPO 2015"...finalmente ho capito che
probabilmente, non lo so se la sede poi verrà trasferita, ma quella
sarà le sede di EXPO 2015 ed è per quello che noi in questi giorni
incontriamo già flotte di cinesi, di giapponesi e di visitatori che
vengono a prendere contatti in questi corridoi, proprio perché c'è
bisogno di avere dei punti di riferimento, vero collega La Torre? È
una battuta naturalmente!
(interruzione del Consigliere La Torre, fuori
microfono)
...eh sì, eh certo, sono molto lucida, perché due o tre mesi fa
in effetti sulla sua porta c'era già ben chiaro il simbolo, perché
giustamente lei mi ha detto - se lo ricorderà -:
"perché se
viene qualcuno, deve avere il riferimento di: "dove deve
andare"
ed era legato alla società...com'è che si chiama? Il
Comitato? No Gruppo di lavoro, di indirizzo che era stato
denominato così! Beh, credo che la trasparenza, la politica nuova
sia veramente tutta un'altra cosa, forse veramente abbiamo davvero
perso un'occasione.
Presidente
- Ha chiesto la parola il Consigliere Ferrero.
Ricordo che siamo ancora in discussione generale, chi ha intenzione
può già prenotare il suo intervento, grazie. La parola al
Consigliere Ferrero.
Ferrero (M5S)
- Grazie Presidente.
Cerco di ritornare sul pezzo, a cosa serve questa società che
viene chiamata società di scopo, questa è una società che avrà
degli amministratori senza compensi, che avrà dei dipendenti che
non costano nulla, in quanto vengono reperiti direttamente
dall'organico dell'Amministrazione regionale. Sappiamo bene - è
inutile raccontarci delle storie - che, in seguito al taglio di
contributi, molti uffici si sono trovati con del personale che
sostanzialmente è in esubero e quindi può essere utilizzato, può
essere riutilizzato, quindi anche per il personale costo zero.
Sappiamo che anche per la sede si faranno tutti gli sforzi affinché
venga reperita una sede all'interno di locali che sono di proprietà
dell'Amministrazione regionale, quindi è inutile andare a fare i
confronti, i riferimenti con la COUP, la società dell'ospedale, o
la NUV, quella della nuova università, questa è una cosa
diversa.
Riguardo alla questione della trasparenza, ma, guardate, poi
magari tra di voi c'è un principe del foro, può darsi, ma, quando
si fa una legge, di solito si rinvia ai regolamenti successivi i
provvedimenti di dettaglio. Della trasparenza ne abbiamo parlato le
volte che ci siamo visti come minoranza, trasparenza vuol dire
criteri certamente sia per l'individuazione del personale, sia per
l'individuazione eventualmente dei fornitori, ma saranno pochi, ma
questo viene deciso successivamente con un regolamento. State
tranquilli che la richiesta che personalmente io farò, se ci sarà
La Torre, se ci sarà Cognetta, se ci sarà qualcun altro, sarà che
un'unità di personale, una persona, un dipendente regionale, quindi
costo zero per la società, diventi il responsabile dell'Ufficio
trasparenza, e che qualsiasi Consigliere regionale non debba fare
la richiesta scritta di accesso, ma possa andare direttamente a
richiedere i documenti che vuole, che possono essere dati
immediatamente se non ci sono problemi o entro dieci giorni se,
invece, sono dei documenti che richiedono magari fotocopiature o
comunque delle elaborazioni, ma questo è chiaro. Ci siamo sentiti,
facciamo finta di non aver parlato di questo prima? Facciamo
finta...ma allora cosa ci parliamo a fare? Poi veniamo qui e
raccontiamo un'altra storia? Eh no, perché la società che si
vorrebbe costituire è una società che a livello di partecipazione
regionale dovrebbe rappresentare un esperimento, un'innovazione, un
qualcosa che va in controtendenza rispetto ai problemi di gestione
che sono stati riscontrati fino adesso. La domanda, la sfida cioè
è: può la Regione riuscire a fare una società partecipata con dei
criteri di trasparenza, di efficienza, che spenda poco e ottenga
dei risultati? Ce la facciamo? Non ce la facciamo? Era questo che
noi intendevamo.
A parte alcune osservazioni...beh, c'è poco da dire, è un Ente
non coordinato con altri Enti che non si coordinano. Sappiamo che
c'è un problema di coordinamento tra gli Enti in Regione, sappiamo
che spesso gli Assessorati hanno delle protuberanze, come può
essere l'
Office
, quello
du tourisme
, che non vanno e
non si coordinano con gli altri Enti, perché dovrebbe essere il
famoso gioco di squadra che non c'è. In sette mesi vogliamo mettere
mano ad una riforma delle cinquanta partecipate per far partecipare
all'EXPO? Eh no! Non ce lo possiamo permettere, dobbiamo avere uno
spunto veloce per riuscire a non perdere l'opportunità.
È triste, comunque, sentire amici dei loro amici...non so io
effettivamente se sarà il collega La Torre, se sarà il collega
Cognetta, ma questi amici dei loro amici, cari amici del PD, lo
dite ai vostri amici, gli amici che lavorano al Forte di Bard,
figli del Consigliere Alder Tonino e si ottengono gli incarichi
fiduciari, lo dite agli altri, ecco, a questi amici, pensate ai
vostri amici! Noi di amici non ne abbiamo e le persone verranno
selezionate, se ci sarà, in base a criteri che sono criteri
effettivi...
Presidente
- Per favore! Mantenete...
Ferrero (M5S)
- ...preoccupatevi dei vostri amici! Io ho
finito.
Presidente
- Altri intendono prendere la parola? Non vedo
nessun iscritto. Siamo in discussione generale. Possiamo chiudere
la discussione generale? Chiede la parola il Consigliere Gerandin,
ne ha la facoltà.
Gerandin (UVP)
- Merci Président.
Una considerazione molto personale. Dovremo essere bravi a
spiegare ai cittadini, a chi ci ascolta perché su un argomento
importante...io ascoltato molto attentamente chi mi ha preceduto.
Non ho sentito veramente nessuna voce fuori dal coro
sull'importanza di quest'EXPO, però che un argomento che accomuna
veramente tutti, perché tutti gli interventi hanno sottolineato
questo tipo di importanza, sia poi oggetto di una divisione così
marcata in aula...e dico questo perché? Perché è sempre più
difficile spiegare come mai quando si hanno intendimenti comuni, si
hanno finalità comuni, poi alla fine, a volte, i toni si alzano,
come giustamente ha detto qualcuno, o magari si entra addirittura
in discussioni che hanno più carattere personale. Soprattutto a me
dispiace che, a margine di questa discussione, si sia messo in
ridicolo, comunque si sia messo in dubbio un progetto che io ho
condiviso e sottoscritto, che è quello di
Renaissance
. A me
dispiace veramente e lo dico col cuore, perché noi tutti che
l'abbiamo sottoscritto ci abbiamo creduto e ci crediamo ancora in
quel cambiamento che abbiamo sottoscritto.
Chiusa questa parentesi, penso che tanta di questa diversità che
ci separa in aula sia dovuta alla fretta, per cui su questo non c'è
ombra di dubbio. Noi siamo convinti che questa sia un'operazione
nata per recuperare il tempo perso, tempo perso che sicuramente non
possiamo che addossare alla maggioranza, su questo non c'è dubbio,
perché se ci si è mossi in ritardo, non c'è dubbio, se si è perso
tempo, non c'è ombra di dubbio. Due cose però ci tengo a
sottolinearle, perché avete visto che in tanti interventi, anche
interpellanze o richieste di chiarimento, proprio magari per il
retaggio da cui vengo: quello degli Enti locali, dove abbiamo
cercato di fare dell'amministrazione trasparente un valore
aggiunto...proprio per questo, almeno personalmente e come UVP, noi
prestiamo particolare attenzione affinché questo concetto non venga
mal interpretato. Ho visto anche, se vogliamo, una certa
confusione, perché si è parlato, si è accomunato il discorso delle
società partecipate con le società di scopo, ma sono due cose
diverse, assolutamente diverse.
Qualcuno ha voluto magari anche evidenziare il fatto che la
minoranza sia contro le partecipate o le controllate, non è vero,
qualcuno prima di me lo ha specificato: noi siamo contro i metodi
con cui queste partecipate e controllate vengono gestite, sul fatto
che si celino, vengano trincerati dietro a dei bilanci che hanno
poco di credibile...e che, di fatto, creano un danno ai dipendenti
di queste società controllate e partecipate, perché sono i primi a
correre il rischio di non avere più futuro. Allora, c'è differenza
tra partecipate e controllate e società di scopo; questa, a mio
parere, è una società di scopo del tutto anomala, perché nasce,
rispetto alle società di scopo che conosciamo, con parametri
oggettivamente diversi, per cui lo dico a monte per non ripeterlo
poi dopo: noi sulle società di scopo, quelle che prevedono consigli
di amministrazione lautamente pagati, con sedi nuove, siamo
assolutamente d'accordo che non debbano esistere. Questa è una
società di scopo nata in maniera anomala.
Quando ci è stata presentata in commissione questa proposta di
legge - l'abbiamo avuta in tempi rapidissimi, anche perché è nata
in tempi rapidissimi -, io mi ricordo che, ad un primo esame molto
rapido, sollevai un primo problema che mi pareva esserci valutando
un po' quello che era anche l'oggetto del disegno di legge: quello
legato all'effettiva copertura finanziaria; difatti oggi leggiamo a
margine che la copertura finanziaria del 2015 sarà comunque valida
a partire dall'approvazione del bilancio triennale 2015-2017, per
cui particolare attenzione noi l'abbiamo posta da subito. A seguito
di un esame più approfondito, c'erano altre parti che non ci
convincevano, e non ci convincono ancora. Io qua voglio ringraziare
il dottor Gentile perché noi abbiamo pensato di mettere nero su
bianco quelli che erano i nostri dubbi, abbiamo chiesto un parere
scritto, che io non ho nessun problema se lei ritiene di dover
distribuire a tutti, ma vi leggo solo i contenuti per dirvi che non
prendiamo a scatola chiusa questi tipi di società a cui noi
prestiamo particolare attenzione. Allora, la prima cosa che
chiedevamo è:
"se in merito all'applicazione del decreto
legislativo 165/2001 sulla separazione delle funzioni di indirizzo
politico-amministrativo che spettano alla politica e l'adozione
degli atti e provvedimenti amministrativi che spettano, diciamo,
alla parte amministrativa, al dirigente..."
, perché la legge
cita il dirigente...il fatto che ci siano delle incompatibilità,
quelle ai sensi dell'articolo 6...ai sensi della legge regionale n.
20 del 2007 all'articolo 5... Siamo andati anche oltre, perché
abbiamo chiesto che qualora quest'incompatibilità di cui
all'articolo 6, come veniva interpretata la sentenza...se la
sentenza della Corte costituzionale, che diceva:
"l'individuazione dell'esatta linea di demarcazione tra gli atti
da ricondurre alle funzioni dell'organo politico e quelli di
competenza della dirigenza amministrativa, però, spetta al
legislatore, il quale non può compiere scelte che, contrastando in
modo irragionevole con il principio di separazione tra politica e
amministrazione, ledano l'imparzialità della pubblica
amministrazione"
, per cui noi abbiamo chiesto per iscritto di
avere questi tipi di chiarimenti. Li abbiamo avuti, ringrazio le
strutture della Presidenza, ringrazio il dottor Gentile, anche
perché gli abbiamo fatto fretta.
Detto questo, abbiamo letto con attenzione, ci sono ancora dei
passaggi che non ci convincono, per cui questo sarà il motivo della
nostra astensione, su questo non c'è dubbio. Dico di più: noi
vigileremo affinché questa trasparenza ci sia, affinché ci sia
questa separazione tra indirizzo politico e gestione
amministrativa. In una riunione - non ho timore di dirlo -
dov'erano presenti sia il collega La Torre che il collega Cognetta
ho detto - e lo ripeto in aula - che loro non potranno
sottoscrivere impegni che impegnano la società verso l'esterno, lo
dico in aula, per cui evitiamo di correre rischi di male
interpretazione. Detto questo, è fattibile che abbiano una
struttura dove ci sia una parte amministrativa che compie gli atti
di valenza esterna. Noi non sappiamo ancora qual è questa
struttura, non sappiamo come verrà organizzata, pertanto è il
motivo della nostra astensione.
Detto questo, siamo ancora più convinti di astenerci dopo il sui
intervento, Assessore Marguerettaz, perché? Perché quando lei ci
dice che il comitato che è stato messo in piedi per i Mondiali
militari è la fotocopia di questo, cambia il nome, questo...
(interruzione dell'Assessore Marguerettaz, fuori
microfono)
...parallelo esatto, parallelo, chiedo scusa. Giustamente,
perché è un parallelo, perché questa è una società e l'altro era un
comitato. No, dico, ci ha ancora più convinti, perché quello era
tutt'altra cosa, fatto salvo il parallelismo tra comitato e
società, era un'altra cosa, ne facevo parte, per cui...questo
comitato ha avuto dei rimborsi spese, per cui non era a costo zero,
ma la cosa più importante è che in quella occasione si disse
espressamente che la politica doveva essere fuori dal comitato, si
volle che nessun politico, nessun Consigliere regionale, nessun
Amministratore regionale fosse parte di questo comitato. Col suo
intervento pertanto ci ha convinti ancora di più di rimanere fuori
da questa scelta che riguarda...
È chiaro che a noi fa un po' senso anche che da parte della
maggioranza ci siano dei sussurri, perché li sentiamo i sussurri
poco convinti della maggioranza! Noi vorremmo che prendessero voce
questi sussurri, diciamoci le cose tranquillamente, se c'è qualche
emendamento migliorativo, oddio, nessuno è convinto, non voteremo
la legge, ma magari un emendamento migliorativo può esserci, però
l'importante è che si parli, io non capisco perché si ha timore di
dire quello che comunemente ci diciamo quando dialoghiamo tra
maggioranza e minoranza. C'è stato un collega di maggioranza che mi
ha detto: "io non sono convinto di questo". Ora, veramente a me
piacerebbe che qualcuno schiacciasse il pulsante e ci dicesse il
perché non è convinto. Modifichiamolo assieme, siamo ancora in
tempo. Allora, questo per dire che forse una larga parte della
maggioranza, una buona parte della maggioranza non parla, ma non è
più convinta di noi, e non so se...per cui - e concludo veramente,
perché non voglio veramente stufare di più la gente - concludo
dicendo che facciamo attenzione affinché l'immagine della politica
non dia un segnale peggiore, brutto, di quello che è...perché, se i
dubbi li abbiamo noi, bisogna risolverli e non bisogna polemizzare
oltre. Grazie.
Presidente
- Grazie Consigliere Gerandin. Ha chiesto la
parola il Consigliere Guichardaz...è il suo terzo intervento. Cos'è
dichiarazione di voto? Siamo ancora in discussione
generale...sull'ordine del giorno.
Guichardaz (PD-SIN.VDA)
- Mi dispiace che non ci sia il
collega Ferrero...è rientrato? No, perché parla e poi scappa...mi
tocca poi parlare col monitor, per farmi... Beh, intanto grazie
collega Gerandin, un'esposizione illuminante che credo abbia
spazzato ogni dubbio e abbia confermato sostanzialmente i dubbi che
avevamo noi.
Riguardo all'intervento di prima del Consigliere Ferrero, sono
curioso di capire dov'è che è scritto, magari poi in fase di
discussione qualcuno mi darà delle delucidazioni, dov'è scritto,
dove si parla nell'emendamento, collega La Torre, di personale in
esubero...
(interruzione di un Consigliere, fuori microfono)
...e dov'è il personale in esubero... Quest'emendamento quindi
parla semplicemente di distacco di personale, con l'unico consenso
del personale stesso. Neanche del dirigente della struttura, magari
due di quelli bravi vogliono proprio andarsene via, finisce che
mollano in braghe di tela un intero settore, direzione o
dipartimento...è altra questione. Abbiamo chiesto dove saranno le
sedi, ci avete detto che saranno in qualche ufficio regionale, beh,
allora perché COUP e NUV si sono comprati due appartamenti se c'è
tutta questa disponibilità infinita di appartamenti, di uffici e
via dicendo in giro? Significa che probabilmente qualche ufficio
dismesso c'è e forse, tornando ad ieri, era possibile evitare di
comprare 400 metri quadri di appartamento per la seconda volta.
L'altra questione è la norma di rinvio, qualcuno mi sa spiegare
dov'è la norma di rinvio nel testo legislativo? Quella
regolamentare, la norma di rinvio al regolamento attuativo? Perché
mi sembra che l'unico rinvio sia al Codice civile:
"per quanto
non disposto dal presente regolamento si rinvia alle disposizioni
di cui al Codice civile..."
, bla-bla, non c'è nessun rinvio ad
un regolamento attuativo. Evidentemente quindi stiamo ragionando di
testi diversi, quindi il collega Ferrero...io prima magari ho fatto
l'ineleganza di citare un testo, ma non l'ho fatto apposta, è un
testo che pensavo nella confusione foste...probabilmente c'è un
altro testo in giro che noi colleghi non conosciamo, cioè quello
che prevede il personale in esubero, che prevede un regolamento
attuativo al quale rimandare e via dicendo.
L'altra questione...vorrei correggere il collega Ferrero quando
dice che non ci saranno spese per gli organi di amministrazione.
Per quanto riguarda il collegio sindacale, l'abbiamo detto...poi il
collega La Torre mi dirà che costano poco, allora lei mi spieghi
perché il Collegio sindacale della Casino de la Vallée S.p.A. costa
90 mila euro. Qualcuno me lo spiega? Costa quelle cifra, poi, se
vuole, le cito altri, ce li ho tutti i dati, tanto, sono un po'
autistico quando si parla di rimborsi spese e di retribuzioni ai
consigli di amministrazione.
La questione che forse non abbiamo detto e che forse è bene che
teniamo a mente è che sono i due Consiglieri eletti che non
percepiscono rimborsi, tranne rimborsi spese, poi qualcuno mi
spieghi che cosa vuol dire "rimborsi spese", se sono le trasferte o
che cosa, quello, perché poi si va anche lì a scontrare magari con
l'amministrazione...della Presidenza del Consiglio...quali sono le
trasferte che attengono a questo e quali... Il terzo consigliere
nominato dalla Regione, senza che ci sia scritto nessun tipo di
requisito...è un dirigente? È persona nominata fuori da qua? Non
c'è scritto niente. Beh, quel terzo prende compenso, perché la
legge è chiara e dice che sono i due Consiglieri che non
percepiscono retribuzione, il terzo percepirà una retribuzione e,
viste le retribuzioni che prendono i consiglieri di
amministrazione, tipo quella della SITRASB di ieri, i famosi "82
mila euro" o altri consiglieri di amministrazione, eh beh, io
comincio a preoccuparmi che un milione e sei alla fine serva per
pagare magari la sede, per pagare in parte i consiglieri di...il
responsabile unico del procedimento...in COUP c'è un Signore che si
chiama De Checchi, che, tra l'altro, è nelle...credo sia un po' nel
bailamme in questi giorni...che prende 87 mila euro l'anno per fare
il responsabile unico del procedimento. Allora, non andiamo a
contar frottole, che non costa...questo giocattolo costa, eccome se
costa! Costa una barca di soldi! Quanto rimane di disponibilità per
EXPO 2015? Allora, forse sarebbe meglio individuare delle strutture
così com'è indicato nella risoluzione, secondo me, potrebbe essere
anche ragionevole ragionare in questi termini, alle quali dare
delle deleghe specifiche all'interno degli Assessorati o altro,
magari col controllo; questa volta magari ci fate fare i
controllori come si deve, quindi rispondete ai "116", ci facciamo
dei passaggi in commissione ed altro con il controllo del Consiglio
regionale. A quel punto io mi sentirei più tranquillo, perché credo
che il mio compito sia fondamentalmente quello di fare attività
ispettiva e fare l'attività legislativa, che è un compito proprio
di questa...
Ultima cosa: il Consigliere Gerandin ha ribadito chiaramente che
i due Signori che il Consiglio regionale dovrebbe eleggere
all'interno non hanno nessuna capacità di disporre di quel denaro,
allora spiegate...
(interruzione di un Consigliere, fuori microfono)
...spiegatemi a quel punto lì chi è che dispone, sarà il terzo
Consigliere? Che sarà quello che firmerà? Avete un apparato
amministrativo con due distaccati che si prenderanno la bega magari
di firmare le note spese e di firmare tutto il resto? Secondo me,
collega La Torre, siccome non c'è il collega Cognetta, è sparito
immediatamente dopo il suo intervento...pensateci bene rispetto a
questa cosa, perché il rischio è che si approvi una legge e poi non
si trovi un Consigliere disponibile a farsi infilare dentro quella
specie di contenitore, perché risulta francamente un po' pericoloso
essere lì dentro. Fossi io...anzi lo annuncio qua, qualora i
Consiglieri di minoranza volessero eleggermi, non contate su di me,
perché io ho il terrore nero di fare delle cavolate. Grazie.
Presidente
- Grazie Consigliere Guichardaz. Ha chiesto la
parola il Consigliere Chatrian per il secondo intervento, ne ha la
facoltà.
Chatrian (ALPE)
- Sì, grazie Presidente.
Devo dire che stamattina ho ascoltato attentamente i vari
interventi, noi siamo intervenuti sia al mattino che al pomeriggio
come gruppo ALPE e, colleghi, ho ascoltato forse ancora più
attentamente gli interventi del pomeriggio. Devo dire che mi è
molto dispiaciuto che il collega Ferrero abbia quasi ridicolizzato
Renaissance
, documento costruito giorno dopo giorno, dopo
quasi dieci mesi di lavoro. Mi è spiaciuto molto, perché ci abbiamo
creduto, ci crediamo, sono contenuti che, a nostro avviso, guardano
soprattutto al futuro, senza mai mettere al centro la bacchetta
magica, come più volte detto in quest'aula, quindi sono molto
amareggiato per l'affermazione che ho sentito in aula.
Al di là di quello, seconda considerazione: stiamo discutendo su
un disegno di legge scaricato dal Governo regionale, come dicevamo
questa mattina. Noi non ci siamo confrontati su questo disegno di
legge, non abbiamo avuto la possibilità, collega La Torre, di
confrontarci su di esso né prima che fosse scaricato dal Governo
regionale, né dopo, perché avete deciso di portare subito in aula
la discussione e noi abbiamo votato qui l'iscrizione d'urgenza,
perché non volevamo metterci di traverso. Al di là di quello, ci è
spiaciuto molto - e forse è la prima volta che succede in maniera
così virulenta - che si voglia denigrare il lavoro dei colleghi.
Devo dirvi che mi è spiaciuto molto, perché non so se qui
all'interno di quest'aula c'è gente che vuole - così è stato detto
- menare il can per l'aia, non lo so, non lo sappiamo, noi, come
gruppo ALPE, abbiamo presentato un ordine del giorno, con tutto il
rispetto - probabilmente ci scuserete...o colleghi che magari non
la pensano come noi ci scuseranno - possiamo avere delle idee
diverse, delle soluzioni alternative. Penso che nel merito oggi si
discuta lo strumento migliore per dare dei risultati migliori al
sistema Valle d'Aosta dal punto di vista promozionale e non solo.
Mi spiace molto che si sia voluto strumentalizzare comunque un
ordine del giorno che, se volete, riprende in parte l'impianto
architettonico messo in campo all'interno del DL 38; senza
costituire una società, non entro nel dettaglio della società di
scopo, come vi ho detto stamattina, non è lì il dibattito, ma il
nostro ordine del giorno voleva dare una possibilità diversa, una
soluzione alternativa, diversa, senza creare una società e, a
nostro avviso, senza menare il can per l'aia...voleva assolutamente
che fosse il Consiglio ad approvare la relazione semestrale
sull'attuazione dei programmi, operatività e non solo: questo era
l'intento del nostro ordine del giorno. Mi è spiaciuto molto,
veramente, sentire quelle parole, perché dietro a qualsiasi
proposta che si mette nero su bianco, non che si dice, c'è sempre
un'idea, si cercano delle soluzioni alternative e io penso che
tutte le soluzioni debbano avere il loro rispetto.
Termino, come terza riflessione, su un tema a noi caro, ma penso
a tutto questo Consiglio: il nostro ruolo è ben diverso rispetto ad
un ruolo operativo in un consiglio di amministrazione. Noi
riteniamo che, dato che abbiamo un mandato puntuale, che è quello
di scrivere le leggi, quello di legiferare, se volevamo modificare
certi impianti diretti per avere più controllo, più verifiche e la
possibilità di indirizzare... perché questo è il nostro ruolo,
l'abbiamo fatto; noi abbiamo messo in discussione, penso che sia
legittimo...e di aver tutta la possibilità di affrontare tale
dossier. Non riteniamo utile che siano dei Consiglieri a far parte
di un consiglio di amministrazione, il ruolo del Consigliere, a
nostro avviso, è un altro: è quello di legiferare, fare delle
leggi, riscriverle se non sono chiare, modificare gli impianti
legislativi e poi mettere sul tavolo delle proposte di natura
politica e non solo indirizzi e tutto il resto; questo, a nostro
avviso, è il ruolo che abbiamo avuto dai cittadini e nulla c'entra
maggioranza o opposizione in questo caso. Facciamo però attenzione
a non confondere e a non creare invece una confusione che mi sembra
questo pomeriggio sia stata voluta tanto per buttare sul tavolo un
po' di strumentalizzazione, un po' di confusione. A nostro avviso,
quello non era l'obiettivo e l'intento del gruppo ALPE, anzi
l'intento era quello di mettere sul tavolo una proposta io dico
"alternativa".
Terminando voglio solo dire questo: la fretta non è mai buona
consigliera, quindi penso che se il lavoro fosse stato fatto a
monte prima di scaricare il DL - e il lavoro dal punto di vista
politico doveva essere affrontato in commissione... -, tutta una
serie di riflessioni, considerazioni e modifiche strutturali si
dovevano e si potevano fare. Dal nostro punto di vista, del gruppo
ALPE, ci è spiaciuto veramente tanto che qualcuno abbia voluto
strumentalizzare e ridicolizzare il grande e importante lavoro
fatto, che si è concluso poi con la firma di 17 Consiglieri del
lavoro di
Renaissance
, che guarda soprattutto al futuro.
Grazie.
Presidente
- Grazie. Ci sono altri interventi? Possiamo
chiudere la discussione generale? Non ci sono altre richieste,
quindi dichiaro chiusa la discussione generale. Per la replica
qualcuno chiede a parola? Ha chiesto a parola il Presidente della
Regione, ne ha la facoltà.
Rollandin (UV)
- Merci Président.
Ce projet de loi qu'on a présenté ce matin est, je crois, un
argument qui a donné la possibilité d'examiner une série de
problèmes qui concernent notre région, liés à un événement
extraordinaire, come a été partagé par tout le monde. À ce sujet je
dois remercier le collègue Leo La Torre, qui a pris en charge le
fait de présenter ce projet de loi, avec le collègue Cognetta on a
travaillé déjà pendant une période pour essayer de donner un sens à
ce débouché, qui est le résultat d'un travail qui a été fait
pendant le temps.
Credo che prima l'Assessore Marguerettaz abbia già spiegato come
siamo arrivati a questo punto non certo partendo ieri. Penso sia
giusto ricordare, come ha fatto, che già l'11 ottobre 2013 erano
state previste le due opzioni, che fanno ancora oggi discutere.
Proprio in quel momento si era immaginato di voler valorizzare
quelle che sono le potenzialità che già abbiamo negli ambiti degli
Assessorati, con delle figure che ci sono, tant'è che erano stati
previsti due gruppi: un gruppo di coordinamento, composto dal
sottoscritto, dall'Assessore all'agricoltura, dall'Assessore alle
attività produttive, dall'Assessore all'istruzione, dall'Assessore
al territorio, dall'Assessore al turismo, dal Presidente della II
Commissione consiliare, dal Presidente della V Commissione
consiliare, da un Consigliere indicato dalla minoranza, dal
Presidente della Camera delle imprese e delle professioni e dal
Presidente del Consiglio permanente degli Enti locali, questo era
il tavolo di coordinamento, che ancora c'è, ha avuto un suo ruolo;
poi c'era il nucleo operativo, dove sono stati previsti i
Coordinatori dei Dipartimenti agricoltura, industria,
Sovrintendenza agli studi, Sovrintendenza ai beni e alle attività
culturali, Dipartimento territorio, il Coordinamento Dipartimento
turismo, trasporti, il Segretario generale del Consiglio regionale,
il Segretario generale della Camera valdostana e il Direttore del
Consorzio degli Enti locali. Ora, questi due nuclei sono stati
costituiti - lo ripeto - in quella data, quindi l'11 ottobre 2013,
e non è che nel frattempo non hanno lavorato, hanno lavorato, si
sono riuniti, hanno predisposto un lavoro, che poi ha dato la
possibilità nel maggio 2014, il 30 maggio, di approvare la
partecipazione della Regione all'EXPO 2015 e successivamente
l'altro atto che è di giugno 2014, quindi non è che siamo stati
senza attivare i meccanismi propedeutici a questo punto...che oggi
siamo di discussione della legge...con l'approvazione del contratto
di partecipazione, com'è già stato detto, all'EXPO.
Ora, ho voluto richiamare questi due aspetti, perché, da una
parte, l'ordine del giorno che è stato presentato chiede che si
costituisca un gruppo di lavoro, qui c'è già tutto...
(interruzione di un Consigliere, fuori microfono)
...no, ma questo c'è già...non è invece...quello - adesso
continuo - è il punto di partenza, oggi l'aspetto che a noi
interessa con questa legge è indirizzare la possibilità che,
proprio tenendo conto dei tempi che ci sono...sicuramente poi sarà
anche, come dite voi, non accelerato al massimo, non si è
arrivati...forse questo si poteva arrivare prima, ma abbiamo avuto
anche tutte le problematiche che conosciamo. Siamo quindi oggi a
presentare questo disegno di legge, che ha come punti forti e come
obiettivo generale: primo, quello di coinvolgere tutto il
Consiglio, in quanto, per quanto ci riguarda, noi abbiamo da tempo
indicato in Leo La Torre la persona che può seguire e quindi in
questo momento far parte di quello...nel disegno di legge...di
quello che sarà il consiglio di amministrazione, se la minoranza
confermerà, in quanto ha già partecipato, Cognetta sarà...e, per
quanto riguarda il terzo, noi non pensiamo a Consiglieri o esterni,
perché giustamente dev'essere il Coordinatore dell'Assessorato del
turismo a far parte di questo consiglio di amministrazione.
Ora, con questa previsione: primo, si assicura il fatto che ci
sia la rappresentanza...ripeto la possibilità di operare in termini
rapidi, in termini che siano conseguenti a quelle che sono le varie
esigenze che devono essere seguite, perché in questo momento non
solo qui in Valle, ma dappertutto ci sarà un'accelerazione per
cercare soprattutto di organizzare non solo l'evento in sé, quelle
settimane dell'EXPO, ma organizzare qualcosa che possa durare,
tant'è che la durata di questa società l'abbiamo fatta al 2017. Non
è un caso, anche perché devono seminare per poter raccogliere non
soltanto durante l'EXPO, ma anche quello che ne sarà in seguito,
perché quello è il punto fondamentale. Durante questo periodo ci
sono degli impegni molto evidenti che devono essere onorati, ci
devono essere partecipazioni a confronti, seminari, che credo siano
la parte più importante di questo lavoro di preparazione, oltre che
gestionale, di quello che sarà lo scopo di questa legge.
Voglio ricordare che all'EXPO e con lo stesso spirito
partecipano le città e i Comuni...voglio ricordare che i Comuni si
sono presentati con gli stendardi e tutti a Courmayeur per dire che
loro ci sono per l'EXPO. Sono già stati tutti coinvolti, sono
pronti a seguire quello che è un
incipit
, una previsione di
un programma su cui hanno già lavorato, tant'è che noi abbiamo
chiesto delle date strettissime: il 31 ottobre, perché 31 ottobre?
Perché questo è un risultato di un lavoro già fatto attraverso
questi comitati con la Camera di commercio, con le varie
associazioni, con tutti quelli che in qualche modo sono interessati
a far sì che l'evento non sia fine a sé stesso, ma possa avere
delle ricadute a lungo termine: questa è l'unica ragione per cui
noi abbiamo predisposto questa società di scopo, con questa volontà
di accelerare la capacità di gestione di un percorso, che è
sicuramente importante per la Regione, che deve veder coinvolti
tutti. Tutto il resto credo che non abbia molto significato.
Vorrei solo anche dire al collega che mi dispiace che ogni tanto
si permette di farmi dire delle cose che non ho mai detto, al
collega Bertin, che questa mattina ha detto che io avrei precisato
che la burocrazia regionale è allo sfascio, che non ci sono in
Regione delle risorse valide e così via. Riprenderò il verbale.
Allora, io chiederò di smentire questo, perché io non ho mai detto,
né fatto affermazioni sulla burocrazia regionale, né mi sono mai
permesso di dire che nel fatto relativo all'ospedale ci sia il
coinvolgimento di gente che non ha saputo fare il suo lavoro. Io ho
detto che spettava a queste persone predisporre gli atti com'è
sempre successo. Non vorrei quindi - lo dico per l'ultima volta -
che succedesse quello che è già successo: che mi fanno dire delle
cose che non ho mai detto. Allora, credo che su questo è
importante, perché il fatto dei dipendenti regionali...credo che
meritino rispetto, se c'è qualcosa a livello individuale, noi
facciamo le valutazioni. Nel momento in cui vengono fatte le
valutazioni, diamo anche il risultato...c'è una commissione e
abbiamo la possibilità di valutare, non abbiamo mai sforato da
questa logica.
Credo quindi sia importante che ci siano le basi per fare un
lavoro utile, per fare un lavoro serio, com'è stato detto da
qualcuno; ci sono ancora dei dubbi, per carità, io li capisco,
perché è stato sicuramente un progetto di legge che avrebbe potuto
essere "affinato" se ci fosse stato più tempo, però credo che
l'essenziale ci sia. Quello che è importante è non perdere altro
tempo, avere questo piano di riferimento entro il 31 ottobre, che
permetta di fare un confronto tra tutte le parti che sono qui oggi
in questo Consiglio e dare il via a quella operatività che tutti
riteniamo sia indispensabile per il successo dell'EXPO per la Valle
d'Aosta. Grazie.
Presidente
- Grazie Presidente. Ci sono interventi?
Possiamo quindi passare all'ordine del giorno? Mettiamo in
votazione? Qualcuno chiede la parola? Chiede la parola la
Consigliera Morelli, ne ha la facoltà.
Morelli (ALPE)
- Merci Président.
Beh, dopo aver ascoltato tutti i vari interventi e in
particolare quello del Presidente Rollandin, credo che la validità
che noi attribuiamo alla nostra proposta venga addirittura
confermata dal fatto che il Presidente ci comunica che il
Coordinatore del gruppo sarà il Coordinatore del turismo...
(interruzione di un Consigliere, fuori microfono)
...uno dei tre...è specificato che sono due Consiglieri
regionali, non è detto che sia lui poi a coordinare...comunque sarà
il Coordinatore...
(voce fuori microfono)
- ...uno dei tre...
Morelli (ALPE)
- La nostra proposta andava nel senso di
utilizzare risorse interne all'Amministrazione regionale, tra cui
il Coordinatore dell'Assessorato del turismo, assieme agli altri
tre Assessorati che sono coinvolti nella promozione del territorio.
È molto semplice, non mi pare che ci sia niente di così strano, in
antitesi ad un CdA composto da due Consiglieri regionali e da un
Coordinatore.
La collaborazione con la IV Commissione consiliare è per
ribadire che la centralità del Consiglio per noi è molto
importante. Quanto al comitato, al gruppo di...i due gruppi che ci
ha citato, Presidente Rollandin, di cui non ricordo la definizione,
avevano ruoli diversi, questo ha un ruolo operativo, di promozione
e quindi noi riteniamo che comunque questa proposta sia valida. Non
se ne vuole discutere, benissimo, ne prendiamo atto, noi abbiamo
ritenuto di volerla avanzare.
Presidente
- Ha chiesto la parola il Consigliere Donzel,
ne ha la facoltà.
Donzel (PD-SIN.VDA)
- Grazie Presidente.
Intanto andava sicuramente chiarito un aspetto, non essendoci
stato modo di discutere di una legge che piomba d'urgenza in aula,
è normale che ci sia una discussione politica in aula, perché se
anche pretendete che...volete votare una legge e noi dobbiamo stare
zitti...è un po' troppo! Non dico a lei: sto parlando sempre dei
35, guardo verso di lei per l'autorità... Allora il ragionamento è
che è un po' troppo pretendere che non si discuta, di solito nelle
commissioni abbiamo anche degli scambi vivaci di opinioni, nessuno
se ne scandalizza, se si decide di bypassare la commissione, di non
avere lì lo scambio di opinioni, lo scambio di opinioni avviene in
aula. Per quanto ci riguarda, abbiamo trovato in aula sia il testo
della legge, sia il testo proposto dai colleghi di ALPE, quindi non
c'è stata la possibilità né di veder prima...né la possibilità di
veder prima la legge. È un brutto modo di legiferare e non lo
diciamo da oggi, lo diciamo da anni, e questo è un modo di
legiferare che determina...lo si riconosce con correttezza, si
dice: "ci sono dei ritardi, quindi adesso bisogna accelerare".
Certo che però poi non si può inventarsi la legge che non c'è, cioè
inventarsi una legge dove c'è scritto che ci saranno dei
regolamenti attuativi. Nella legge non c'è scritto, farete delle
modifiche, farete dei regolamenti attuativi, come dice qualche
Consigliere, non lo so, secondo me, non si farà un bel niente, però
non si dica ai microfoni che c'è un regolamento attuativo, che
declina, che specifica, non c'è nulla di tutto questo nella
legge!
Altra questione molto importante, il fatto di chiedere di
organizzare in modo diverso il personale regionale, è una battaglia
che va avanti...mica che riguarda solo il turismo, è una battaglia
che abbiamo fatto anche per l'Assessorato dell'agricoltura, che è
venuta fuori sui fondi europei, la necessità di prendere il meglio
che abbiamo dai nostri dipendenti, e ci sono tante energie e tante
ricchezze, e organizzarle in modo diverso. Qual è il momento in cui
iniziamo a fare questa cosa? Non questo perché rinviamo, si passa
la mano un'altra volta. Ne riparleremo quando? Un altr'anno quando
ci sarà una nuova emergenza? Io credo che c'è sempre un buon
momento per cominciare a fare queste cose.
Le nostre perplessità sul fatto che si sia fatta
quest'accelerazione, si sia scelta questa strada quindi
assolutamente rimangono, restiamo dell'idea che si può anche fare
meglio con la nostra Amministrazione pubblica, tant'è che la
riprova è la scoperta cinque minuti fa che dentro questo
fantomatico "comitato", cioè CdA, che, insomma, qui era
enigmatico...scopriamo in aula...non c'è stata neanche la cortesia
di dire: "te lo dico nel corridoio sottovoce, come si fa...dai,
vediamo se magari dicendoti qualcosa di più su che cosa voglio
fare, magari sarà un "provvedimento" di astensione"...no, me lo
sbatti in faccia in aula che è il Coordinatore del turismo.
Scusate, avete già tutto deciso prima per conto vostro, vi siete
fatti gli affari e poi venite qua a dirci: "dateci una mano,
sosteniamo tutti, avanti tutti su questa barca perché c'è il
comandante che va e ha bisogno di marinai che remano", ma, scusate,
questa barca ve la remate voi, perché ve la siete decisa, vi siete
messi d'accordo nelle segrete stanze per conto vostro avete deciso
queste cose...non avete avuto neanche la correttezza
inter
nos
di svelarci questi aspetti!
All'Assessore Marguerettaz ho detto: mi dici qualcosa
informalmente...mi dici qualcosa di più? Non è che mi ha detto:
"guarda che è il Coordinatore del mio Dipartimento". Benissimo,
tenetevi per voi queste informazioni, giocatevi questa partita, ci
sarà il voto favorevole del PD a questa proposta seria, trasparente
e pubblica...è contrario alla legge, a meno che l'Assessore al
turismo non fosse al corrente che il suo Coordinatore...ma questo
non lo potrà mai dire in quest'aula. Siamo veramente ad un percorso
che non ha niente a che vedere con quella voglia di trasparenza, di
correttezza e di confronto che noi vogliamo mettere in campo in
quest'aula e quindi nessuno ci tirerà per i capelli con la storia
della fretta, dell'emergenza, ce l'ho già col mio Presidente, cioè
il mio Segretario nazionale quando usa la fretta per fare dei
provvedimenti vuoti. Questo è un provvedimento che va in quella
linea, che non condivido né a livello nazionale, né a livello
locale.
Presidente
- Altre richieste di intervento sull'ordine
del giorno? Non ci sono altri interventi sull'ordine del giorno?
Possiamo metterlo in votazione? La votazione è aperta. Possiamo
chiudere la votazione? La votazione è chiusa.
Esito della votazione:
Presenti: 34
Votanti: 8
Favorevoli: 8
Contrari: 0
Astenuti: 26 (Baccega, Bertschy, Bianchi, Borrello, Cognetta,
Fabbri, Farcoz, Ferrero, Follien, Fosson, Gerandin, Grosjean,
Isabellon, Lanièce, Marguerettaz, Marquis, Nogara, Péaquin, Perron,
Restano, Rini, Rollandin, Rosset, Testolin, Laurent Viérin, Marco
Viérin)
In base all'esito della votazione, l'ordine del giorno è
respinto.
Possiamo passare al disegno di legge 38. Articolo 1. Ci sono
richieste di intervento? Possiamo mettere in votazione? La
votazione per l'articolo 1 è aperta. La votazione è chiusa.
Esito della votazione:
Presenti: 35
Votanti: 28
Favorevoli: 20
Contrari: 8
Astenuti: 7 (Bertschy, Fabbri, Gerandin, Grosjean, Nogara,
Rosset, Laurent Viérin)
L'articolo è approvato.
Articolo 2. Stesso risultato. Articolo 3. Stesso risultato.
Articolo 4. Stesso risultato. Articolo 5. Ci sono interventi?
Stesso risultato. Articolo 6. Stesso risultato. Articolo 7. Stesso
risultato. Articolo 8. Stesso risultato. Vi è poi l'emendamento,
qualcuno interviene? Nessuno illustra l'emendamento? Il Consigliere
Chatrian chiede la parola, ne ha la facoltà.
Chatrian (ALPE)
- Sì, grazie Presidente.
Noi ci rivolgiamo a lei, Presidente Rollandin...sa,
l'emendamento presentato, io non so di chi siano le due
firme...garbo istituzionale,
bon ton
, vorrebbe che qualcuno
lo illustri in aula, dato che...
Presidente
- Chiederei di non intervenire
trasversalmente, ma di chiedere correttamente la parola.
Grazie.
Chatrian (ALPE)
- ...penso che una modifica sostanziale,
Presidente Rollandin, questa, non era prevista nel DL, non era
stato annunciato neanche in quegli incontri rapidissimi in
commissione, noi c'eravamo e avremmo gradito quanto meno saperlo in
tempo reale, quanto meno. Voi non condividete l'impianto, abbiamo
capito, abbiamo due linee alternative in antitesi, le rispettiamo,
ma ci siamo accorti che forse dobbiamo prevedere anche del
personale vero, bastava forse un passaggio alle 15 e 29, dicendo:
"noi andremo in questa direzione, ma non ci abbiamo pensato fino in
fondo e volevamo comunque essere...". Io penso che questo sia il
minimo comune denominatore, non penso che oggi i toni siano stati
alti, questa mattina noi abbiamo esposto la nostra posizione, la
nostra soluzione alternativa all'impianto scaricato in fretta e
furia, e su questo penso lei sia d'accordo con noi, che quest'atto
probabilmente è nato in fretta e furia, velocemente, sbattuto sui
tavoli e portato in aula e noi non ci siamo messi di traverso,
Presidente Rollandin. Quindi non so...ci spiace, anche su questo
tema...articolo 8 bis dove si va a prevedere, comunque, per questa
società del personale, neanche quel garbo di illustrare le
motivazioni che hanno fatto modificare...probabilmente il
legislatore ad inserire, comunque, un importante emendamento.
Grazie.
Presidente
- Per un chiarimento Presidente? Ha chiesto la
parola il Presidente, ne ha la facoltà.
Rollandin (UV)
- Sì, grazie Presidente.
Pensavo obiettivamente che l'emendamento, che è frutto anche di
una considerazione che è conseguente ad alcune osservazioni che
erano nate in aula...cioè nel dire...i suggerimenti che erano
venuti erano quelli di utilizzare - andava un po' in quella
direzione anche la vostra risoluzione - eventualmente del personale
che fosse dell'Amministrazione regionale. Per poter utilizzare
questo personale, siccome non è nel comparto unico, c'era bisogno
di attivare questo meccanismo che è oggetto dell'emendamento.
Allora, proprio affinché non ci fossero dei dubbi sulla possibilità
e sulla volontà di non andare, se è possibile, a scegliere
altre...a prendere all'esterno, se c'è all'interno, si fa prima la
verifica all'interno per vedere se c'è personale disponibile, e
questo darebbe la possibilità di accedere a questo metodo. Chiedo
scusa se non abbiamo fatto prima questo, ma mi sembrava che diversi
avessero fatto quest'osservazione, l'emendamento va a colmare
quest'ulteriore esigenza, che altrimenti non era possibile, lo
stesso collega Guichardaz questa mattina aveva sollevato questo
problema...
(interruzione di un Consigliere, fuori microfono)
...dicendo che non è possibile accedere perché non è previsto.
Allora...ed era vero, cioè è vero, perché...quindi, per poter avere
quest'opportunità in più, abbiamo previsto quest'emendamento che va
a colmare questa difficoltà, chiaramente comprendendo che se è
personale regionale che posso distaccare in quella logica, è
personale che è già dell'Amministrazione: questo è il senso.
Grazie.
Presidente
- Ha chiesto la parola il Consigliere
Donzel.
Donzel (PD-SIN.VDA)
- È evidente che la discussione che
qualcuno ha ritenuto più animata, altri corretta, ha obbligato
anche a delle riflessioni, comunque c'è stata la necessità di fare
una riflessione sul dire: ma se poi voglio utilizzare del personale
per "risparmiare" - tra virgolette -, devo comunque aggiungere un
emendamento: ecco perché alle volte dico che le discussioni in
commissione non sono tempo sprecato, il confronto anche leale tra
maggioranza e minoranza non è mai tempo buttato, può essere utile
ad entrambe. Mi permetto però di far notare che questa cosa forse
da vetero sindacalista: immaginiamo di applicare questo
provvedimento, no? Adesso mi dite che c'è un Coordinatore - l'ho
scoperto poco fa - del turismo, quindi costui avrà un'idea del
personale com'è. Certamente ci sono altri Assessorati coinvolti in
questa vicenda, potrebbe essere utile prendere del personale anche
da altre...non so che cosa volete fare. Francamente però qui c'è
scritto:
"previo assenso dei dipendenti interessati"
, non
c'è scritto: "previa selezione in qualche modo, con qualche
criterio oggettivo di scelta di questo personale", perché sennò
siamo alla scelta di un amico, di una persona...poi io capisco che
qualcuno reagisca e voglia andare a vedere la mia parentela...vada
pure a vedere la mia parentela, se trova qualche parente sistemato
qua e là, non si sa dove, non si sa perché...non ce n'è!
L'altra questione riguarda la salvaguardia del trattamento
economico complessivo in godimento al momento del distacco,
ma...no, scusate, questo è un atto dovuto. Ma, mi scusi, se io ho
bisogno di una persona che...cioè in questa società non ho degli
inquadramenti, non ho ancora disegnato dei livelli. Se mi vado a
prendere un livello alto, questo qui mi fa il passacarte, il
portaborse, portandosi dietro tutta la retribuzione? No, ma
scusate, qui avete scritto questa roba qua, eh! E ne siete
coscienti! ...benissimo, l'importante è che sappiate che cosa state
votando. State votando una cosa per cui, senza che nella società ci
sia un inquadramento, si va di là, si pesca e poi uno si porta
dietro i soldi che doveva prendere, che faccia lo stesso lavoro o
che faccia un lavoro di livello più basso. Questa cosa qui quindi,
ragazzi miei, è proprio veramente, come ha detto qualcuno, una
scommessa, ma si rischia grosso a scommettere così!
Presidente
- Ci sono altri interventi? Metto in votazione
l'articolo 8 bis. Posso chiudere la votazione? La votazione è
chiusa.
Esito della votazione:
Presenti: 35
Votanti: 28
Favorevoli: 20
Contrari: 8
Astenuti: 7 (Bertschy, Fabbri, Gerandin, Grosjean, Nogara,
Rosset, Laurent Viérin)
Il Consiglio approva.
Articolo 9. Stesso risultato. Articolo 10. Stesso risultato.
Articolo 11. Stesso risultato.
Ha chiesto di intervenire il Consigliere Chatrian, ne ha
facoltà.
Chatrian (ALPE)
- Brevemente per dichiarazione di voto.
In un momento in cui tutto il sistema delle società partecipate sia
a livello regionale che a livello nazionale è messo in causa per il
grande dispendio di denaro che lo stesso comporta, oltre che per la
mancanza, in parte di chiarezza, dall'altra, non riteniamo che sia
lo strumento migliore e non abbiamo condiviso questa scelta nel
metodo, quindi, per quanto riguarda la fretta, è stato detto nel
metodo e nel merito. Grazie.
Presidente
- Ci sono altri interventi per dichiarazione
di voto? Se non ci sono altri interventi, metto in votazione il
disegno di legge 38. La votazione è aperta. Avete tutti votato?
Possiamo chiudere la votazione? La votazione è chiusa.
Esito della votazione:
Presenti: 35
Votanti: 28
Favorevoli: 20
Contrari: 8
Astenuti: 7 (Bertschy, Fabbri, Gerandin, Grosjean, Nogara,
Rosset, Laurent Viérin)
Con quest'esito il disegno di legge viene approvato.
Passiamo al punto successivo: il punto 35.02.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK