Consiglio Regionale della Valle d'Aosta - Oggetto del Consiglio n. 1990 del 8 giugno 2006 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
ASSISTENZA SANITARIA E OSPEDALIERA
Piano socio-sanitario regionale
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1990 del 8 giugno 2006 - Resoconto
OGGETTO N. 1990/XII - Disegno di legge: "Approvazione del Piano
regionale per la salute ed il benessere sociale 2006/2008".
Articolo 1
(Approvazione del piano)
1. Ai sensi dell'articolo 2 della legge regionale 25 gennaio
2000, n. 5 (Norme per la razionalizzazione dell'organizzazione del
Servizio socio-sanitario regionale e per il miglioramento della
qualità e dell'appropriatezza delle prestazioni sanitarie,
socio-sanitarie e socio-assistenziali prodotte ed erogate nella
regione), è approvato il piano regionale per la salute ed il
benessere sociale per il triennio 2006/2008, allegato alla presente
legge.
Articolo 2
(Dichiarazione d'urgenza)
1. La presente legge è dichiarata urgente ai sensi
dell'articolo 31, comma terzo, dello Statuto speciale per la Valle
d'Aosta ed entrerà in vigore il giorno successivo a quello della
sua pubblicazione nel Bollettino ufficiale della Regione.
Président - Nous pouvons reprendre nos travaux avec l'examen du
point 28 de l'ordre du jour.
La parole au rapporteur, Conseiller Comé.
Comé (SA) - Il disegno di legge, sottoposto all'attenzione del
Consiglio regionale, si compone di soli 2 articoli: il primo
approva il "Piano regionale per la salute ed il benessere sociale
2006-2008", il secondo riguarda la dichiarazione di urgenza,
essendo necessario garantire la tempestività dell'applicazione del
piano.
Il piano regionale per la salute ed il benessere sociale pensato
per il triennio 2006/2008, pur configurandosi come prosecuzione
programmatoria del precedente, presenta delle peculiarità sia nel
metodo, sia nel contenuto. Sotto il profilo del metodo esso è stato
progettato a partire dall'analisi dei bisogni emersi, individuando
le priorità, la fattibilità e la sostenibilità finanziaria delle
scelte fatte. Sotto il profilo dei contenuti, come tutti i
documenti programmatori, compie delle scelte necessarie; ciò
nonostante offre ai cittadini valdostani le necessarie garanzie di
diritto all'assistenza sanitaria e sociale. Questo è un piano
socio-sanitario pensato sul piano politico e non entra nel merito
dei processi di gestione, che demanda ad atti amministrativi
successivi e conseguenti: esso ambisce a definire linee di
indirizzo, a monitorare il raggiungimento degli obiettivi e a
svolgere le necessarie funzioni di controllo. Inoltre è un progetto
indirizzato non solo alla cura delle malattie, ma al mantenimento
della salute e del benessere della persona, intesa come globalità
di esigenze e di bisogni.
È anche un piano che assume come indicatore fondamentale dei
bisogni il territorio, ritenendo questo l'ambito più idoneo per
leggere la realtà e dare risposte di qualità attraverso le
strutture distrettuali in esso presenti, che si è cercato di
potenziare, anche perché esso vuole far sentire al centro delle sue
scelte la persona e la famiglia, intesa quest'ultima come soggetto
umano collettivo e come luogo ideale di crescita e di identità
della persona. Ed essendo il nostro un territorio di montagna, il
piano contiene indirizzi specifici verso la costituzione futura di
"piani di zona", con i quali si vorrebbe realizzare la grande
scommessa di attribuire agli Enti locali - Comuni e Comunità
montane - molte delle funzioni ora svolte a livello regionale,
mantenendo a questo livello il ruolo di accompagnamento di questa
nuova situazione, di controllo e di verifica oltre che di
finanziamento.
In tutto ciò il piano assegna all'ospedale ancora un ruolo
strategico, ma non centrale, nella rete assistenziale dei servizi,
perché di questa rete sarà solo un nodo, strategico e di grande
qualità, ma solo uno dei nodi di una rete più complessa, che fa
capo a più soggetti istituzionali. Per quanto riguarda l'ospedale,
si pensa ad esso come ad una sorta di "città della salute", un
ospedale senza confini segreganti, con professionisti qualificati,
con aree di grande eccellenza e soprattutto un ospedale in
sicurezza e qualità. Tutto questo non è troppo ambizioso, anzi! Ci
troviamo davanti ad un piano molto concreto, perché indica la
sostenibilità economica dei vari progetti.
Nell'illustrazione delle sue linee di indirizzo, il piano è
diviso in 3 parti:
- la prima si compone di elementi e principi generali e serve a
contestualizzare il documento di programmazione rispetto ai bisogni
emersi dall'analisi epidemiologica e sociale e ad inquadrare la
linea politica di governo contenuta nel piano della salute e del
benessere sociale regionale;
- la seconda indica i valori e le strategie che guidano le
scelte di governo del piano per la salute ed il benessere sociale
del prossimo triennio, che sono: contrastare le disuguaglianze
sociali che incidono sullo stato di salute e sul corretto ricorso
ai servizi, potenziare la prevenzione come strategia di attacco
all'insorgere delle malattie e come riduzione delle conseguenze più
gravi delle malattie stesse, collegare le scelte programmatorie
all'analisi dei bisogni documentata dall'epidemiologia e dalla
ricerca sociale, definire i livelli di assistenza sanitaria e
sociale assumendo il territorio come ambito privilegiato
dell'integrazione dei servizi, valorizzare la famiglia, ambito
irrinunciabile dello sviluppo armonioso della persona e luogo
protetto per la cura e il sostegno alle persone malate o in
difficoltà, ricercare ed assicurare la sostenibilità economico
finanziaria alle scelte e, infine, condividere il progetto di lungo
periodo che, a partire da questo piano per il 2006-2008, si delinea
per il futuro della sanità e delle politiche sociali regionali.
La terza parte è composta da 30 obiettivi, molto concreti ed
espressi in modo semplice e descrittivo, che si dividono:
a) in attività;
b) quadri di riferimento;
c) azioni previste.
I primi 15 sono di tipo sanitario e prevedono di:
- potenziare la cultura dei dati (epidemiologia anche per valli
e zone), già iniziata; da questo discendono le campagne di
prevenzione;
- rinsaldare il legame tra ospedale e territorio (integrazione
ai medici di famiglia riorganizzati);
- riorganizzare la riabilitazione (c'è una grande fuga in questo
settore);
- contenere la mobilità passiva (qui ho messo dei dati del 2004
che sono 5.300);
- sviluppare l'eccellenza;
- riproporre la medicina termale come occasione di nuove
possibilità terapeutiche e di attrattiva;
- assistenza ai turisti.
Gli obiettivi dal 16° al 24° riguardano le politiche
sociali:
- chiarire la responsabilità della gestione (Comuni, Comunità
montane), si vuole assegnare un peso maggiore agli enti locali che
saranno i nuovi gestori (e non più la Regione);
- determinare i livelli essenziali erogati alla persona
(LEP);
- sviluppare e diffondere la cultura della solidarietà sociale
(promuovere il volontariato e i piani di zona);
- rafforzare il ruolo della famiglia come risorsa;
- un obiettivo importante prevede le azioni rivolte ai giovani e
ai minori;
- assistenza psichiatrica e tossicodipendenze;
- un capitolo è dedicato alla disabilità e alla non
autosufficienza.
Gli obiettivi dal 24° al 30° sono obiettivi "trasversali":
- sviluppo delle professionalità (formazione);
- sistema informatico e telemedicina;
- ospedale: necessità di un unico presidio;
- strutture sanitarie (microcomunità e RSA con nuovi
standard);
- sostenibilità economica;
- meccanismi di partecipazione (attraverso
conferenza-indicatori-rapporto annuale).
Vi sono anche 2 appendici:
a) la prima, i piani di zona costituiscono un programma
dettagliato per l'attuazione;
b) la seconda, la fotografia dell'esistente che presenta i dati
sulla mobilità passiva, che costituiscono già un indicatore dei
fabbisogni.
È un piano in cui tutta l'architettura del sistema - sanitario,
sociale ed integrato, sia a livello ospedaliero che a livello
territoriale, è pensata secondo una logica per "processi" o
percorsi - intesi sia di cura, sia di assistenza. Nel piano non è
quindi previsto che debba essere la persona, portatrice di un
bisogno specifico, a doversi adattare al sistema che offre servizi
ed alla sua organizzazione complessa, ma che il sistema debba - e
dovrà sempre di più - venire incontro al bisogno, organizzandosi al
suo interno. Ecco quindi perché il piano indica una maggiore
dipartimentalizzazione, una maggiore integrazione, sia tra ospedale
e territorio, sia tra percorsi assistenziali sanitari e sociali sul
territorio, anche ricorrendo all'assistenza domiciliare, ove
possibile.
In sintesi questo piano è il frutto di un lavoro
dell'Assessorato, durato più di un anno ed ampiamente condiviso, e
che con il cronoprogramma, con la verifica annuale dei fabbisogni e
con i meccanismi di partecipazione si impegna con trasparenza e con
professionalità, a garantire la salute ed il benessere della
comunità valdostana nel prossimo futuro.
E prima di concludere vorrei sottolineare come anche in
Commissione - e qui voglio ringraziare i commissari della V
Commissione per il loro impegno e la loro dedizione - sia stato
fatto un grande lavoro, prima nell'aver interpellato e ascoltato
tutte quelle figure (professionali e non), che reciteranno un ruolo
attivo nell'applicazione di tale piano, ed in seguito con la
presentazione da parte di diverse forze politiche di numerosi
emendamenti che, dopo attenta ed appropriata analisi, sono stati,
là dove condivisi, inseriti nel piano. I numerosi emendamenti
accolti hanno fatto sì che si sia convenuto di presentare un testo
nuovo proposto dalla Commissione, che mi auguro possa oggi, anche
perché ampiamente condiviso, essere votato all'unanimità del
Consiglio. Il nuovo testo è frutto quindi di idee e proposte di
modifica di diversi commissari, e ritengo che queste, quando sono
pertinenti e non strumentali, quando rivestono carattere di
innovazione, non vadano respinte sulla base di un principio o
perché provengano da una certa parte, ma vadano discusse con grande
serenità, impegno e responsabilità concreta, perché vorrei
ricordare a tutti che è in gioco un valore importante quale la
salute della popolazione valdostana.
Presidente - Prima di aprire la discussione generale, voglio
ricordare che sono stati depositati i seguenti emendamenti:
- 5 emendamenti presentati dai colleghi del gruppo "La Casa
delle Libertà", rispettivamente sugli obiettivi n. 6, n. 9, n. 22,
n. 25 e n. 26;
- 9 emendamenti presentati dai Consiglieri del gruppo
"Arcobaleno", rispettivamente sugli obiettivi n. 8, n. 13, n. 20,
n. 25 e n. 27;
- 3 emendamenti presentati dai colleghi del gruppo "La Casa
delle Libertà" che sono sostitutivi di alcuni già presentati dallo
stesso gruppo.
È aperta la discussione generale.
La parola alla Consigliera Squarzino Secondina.
Squarzino (Arc-VA) - Credo che a nessuno sfugga l'importanza del
documento che stiamo esaminando. Il piano è sicuramente un atto
importante, il più importante della legislatura per quanto riguarda
l'ambito della sanità, in quanto indica la volontà politica e gli
interventi necessari per attuarla nell'ambito della tutela della
salute e del benessere sociale.
È un documento che - come ricordava il collega Comé - ha avuto
una lunga gestazione, è stato analizzato nelle varie sedi prima e
dopo la sua approvazione in Giunta, anche se alcuni soggetti auditi
in Commissione hanno lamentato che non c'è stata una vera
concertazione - questo dicono i sindacati - oppure che non c'è
stata partecipazione all'elaborazione del documento, anche se tutti
hanno avuto modo di presentare le loro osservazioni e molte di
queste sono state accolte.
Si può capire l'interesse dei diversi soggetti del settore
sanitario e sociale, in quanto il tema della salute riguarda
ciascuno di noi e il costo della salute ricade su tutti noi: questo
spiega anche l'alto numero di audizioni che la V Commissione ha
fatto. Per alcuni poteva apparire una perdita di tempo, oppure
espressione della volontà di dilazionare i lavori; in realtà, come
ha ricordato il Presidente della V Commissione, è stata questa
l'occasione per accogliere ulteriori suggerimenti che, in molti
casi, si sono tradotti in emendamenti che hanno arricchito il
piano. Non per niente il piano giunge oggi, in Consiglio, come
nuovo testo predisposto dalla Commissione. Ricordo alcune parti
arricchite, quelle ad esempio che concernono l'apporto del
volontariato sociale, la necessità di prevedere una legge quadro
sull'immigrazione; ricordo anche l'articolazione di alcune parti:
ad esempio, la previsione di relazionare in Commissione consiliare
competente in occasione di alcuni momenti importanti di verifica
del piano oppure addirittura è stata rivista tutta una parte,
l'obiettivo n. 10, perché si è verificato che il testo presentato
non corrispondeva alla volontà politica e agli indirizzi che la
legge su quel tema dell'emergenza sanitaria voleva portare avanti.
Devo riconoscere che in Commissione gli emendamenti che ho proposto
sono stati valutati per il loro contenuto e di questo va dato atto
alla Commissione intera, alla capacità che ha avuto di prescindere
da ruoli di opposizione e di maggioranza, ma di essere attenta ai
contenuti degli emendamenti.
Alcune osservazioni sul piano. Nel momento in cui mi sono messa
a pensare ad una relazione sul piano, ho avuto una serie di
difficoltà perché, da una parte, verrebbe voglia di raccontare il
piano com'è, la volontà di raccontare come si è lavorato in
Commissione, d'altra parte c'è anche la volontà di individuare
alcuni punti critici non per essere la solita dell'opposizione, ma
per individuare come su alcune parti bisogna lavorare parecchio se
si vuole raggiungere un obiettivo chiaro: quello di tutelare e
prevenire la salute e il benessere sociale.
C'è un aspetto su cui non ci siamo soffermati in Commissione, ma
l'Assessore, in sede di replica, ce lo preciserà, cioè il costo
della sanità, quanto costa curare la salute. Non c'è una norma
finanziaria precisa nel disegno di legge, perché si fa riferimento
agli stanziamenti già previsti nel bilancio triennale; non solo, si
prevede anche che questo stanziamento sarà comunque aumentato di 2
punti in più di percentuale sul tasso di inflazione, come avviene
già a livello nazionale, e per il sociale si prevede l'1% del
bilancio regionale. È vero, la Regione spende molto per la sanità,
è fra le Regioni italiane che spende di più, forse perché è una
zona di montagna, quindi il costo pro-capite è superiore alla media
nazionale; a nostro avviso spendere nella sanità vuol dire
"investire", è una grossa spesa di investimento perché consente di
garantire la salute dei cittadini, il benessere, e questo si
traduce, a sua volta, in minori costi per la collettività e per il
mondo del lavoro.
Il problema a nostro avviso non è tanto quanto si spende, ma
"come si spende"; va qualificata sempre più la spesa e da una serie
di problemi che abbiamo evidenziato più volte in questo Consiglio,
credo che un'attenzione particolare sia portata alla gestione
corretta delle risorse. La modalità di gestione dei precari, ad
esempio, ha dimostrato come se non c'è un'organizzazione chiara per
padroneggiare le risorse e spenderle in modo razionale, si finisce
per penalizzare in modo particolare alcuni settori dell'utenza.
Avremmo anche voluto vedere come avviene la ripartizione di queste
spese all'interno dei vari settori della sanità; mi sembra che si
dia molta importanza alla prevenzione, al territorio e
all'ospedale. Ricordo che a livello nazionale si indicano per la
prevenzione il 5% del bilancio, per l'assistenza ospedaliera il 44%
e per il territorio il 51%... si voleva capire se queste
percentuali sono rispettate, perché in questo modo si dà peso e si
dà sostanza ai settori della sanità che si vogliono potenziare.
Rispetto al piano cosa possiamo dire? Il piano è una legge,
indica una direzione da intraprendere e la direzione è già indicata
dalle norme attuali che ci sono: da un lato, dalla necessità di
decentrare l'assistenza sul territorio, di integrare sociale e
sanitario, di portare il governo dell'assistenza sociale e
assistenziale a livello del distretto attraverso il coinvolgimento
di tutti i soggetti interessati: mi sembra che queste siano le
grosse direzioni che vengono intraprese, ma che sono implicite nel
contesto nazionale come si ricorda nelle premesse.
Il piano indica anche dei valori che lo ispirano e i valori sono
quelli dell'universalità del diritto alla salute, della
valorizzazione e quindi della qualificazione del settore pubblico,
dell'attenzione delle persone come singoli individui, come
famiglie, come comunità, con attenzione alle più deprivate. Tutto
questo viene anche tradotto in una serie di obiettivi da
raggiungere, come ricordava il collega, declinate una serie di
azioni, articolate in un cronoprogramma; quello che a nostro avviso
manca - come avevamo detto in Commissione - sono dei criteri di
valutazione delle singole azioni e dei singoli interventi che
vengono messi in campo.
L'impostazione è interessante, perché segue una logica ben
precisa; d'altra parte ricordiamo che la Regione ha stanziato oltre
100mila euro per sostenere il gruppo di lavoro coordinato da
"Finaosta": è un'impostazione che consente di arricchire e meglio
precisare le azioni conseguenti agli obiettivi descritti e fissati.
Credo che sia anche questa impostazione che ha consentito di
inserire i vari emendamenti; fosse stato un piano molto discorsivo
era più difficile introdurre gli interventi che si volevano
prevedere come risposta degli obiettivi indicati nel piano. È
un'impostazione che consente di padroneggiare dal punto di vista
temporale i vari momenti dei processi che si vogliono attivare; è
un'impostazione che consente di affrontare tematiche molto diverse
le une dalle altre, di individuare anche in alcuni settori risposte
e proposte interessanti; ne vorrei ricordare alcune che mi paiono
innovative: le nuove strutture dell'obiettivo n. 22, quelle cioè
residenziali temporanee per giovani dai 18 ai 21 anni che non
possono più rientrare nelle comunità per i minori e non possono
rientrare in famiglia e, ancora, spazi adeguati per l'accoglienza
minori stranieri non accompagnati.
Cito ancora una scelta politica che condivido: quella di
vincolare la destinazione di una parte delle finanze locali
all'esecuzione effettiva di funzioni socio-assistenziali e
socio-educative che sono demandate agli enti locali e all'effettiva
erogazione delle prestazioni sociali rese a livello locale. Questa
mi sembra una scelta politica precisa, chiara, condivisibile,
perché dà gli strumenti per garantire su tutto il territorio
regionale lo stesso livello di prestazioni erogate. Cito ancora un
altro ambito che mi sembra interessante: il potenziamento
dell'osservatore epidemiologico, tema su cui torno sempre, perché
credo che avere dei dati serva per meglio capire. Si è visto come
sia previsto uno sviluppo dell'osservatorio sociale all'interno
dell'osservatorio e mi sembra implicito anche in questo ambito poi
l'impegno a svolgere quell'indagine sociale che era stata
caldeggiata dal secondo rapporto sulla vulnerabilità sociale.
Vediamo con favore anche che si vogliono istituzionalizzare gli
osservatori epidemiologici ambientali, nel senso che è utile
collegare dati ambientali - qualità dell'aria - con le
ripercussioni che questi hanno sulla salute, così almeno si finisce
di fare discorsi separati, settoriali... da un lato, la qualità
dell'ambiente, l'aria, l'acqua, le radiazioni e, dall'altra, la
salute. Mettendo insieme questi 2 dati, forse si riesce ad
individuare elementi per fare delle scelte positive.
Dobbiamo notare però che non sempre troviamo una corrispondenza
fra gli obiettivi posti e le azioni descritte: faccio un esempio
che mi serve per introdurre un tema per noi interessante.
All'obiettivo n. 13, dove si parla del sostegno funzionale e
tecnologico ad attività di eccellenza come la chirurgia plastica,
nelle azioni non si trova alcuna concretizzazione di questa scelta;
è un auspicio, è un progetto da portare avanti, da finanziare in
modo diverso con progetti obiettivo? È un progetto per il prossimo
piano socio-sanitario? Fra l'altro non è che sia interessata a
questo, ma ci sembra che l'aver puntato a cercare l'eccellenza
della sanità attraverso le nuove aree specialistiche sia poco
opportuno, e spiego perché. Pensiamo che l'eccellenza vada cercata
non tanto nelle nuove aree specialistiche, quanto nella gestione
della medicina normale, della chirurgia normale, là dove è più
forte l'esigenza dell'utente. Ci sembra strano che si vogliano
introdurre prestazioni altamente specialistiche per risolvere
alcuni problemi di equità della risposta assistenziale. Non credo
che l'equità della risposta assistenziale sia nell'offrire risposte
specialistiche; sappiamo benissimo che qualunque centro di alta
specializzazione richiede anche bacini molto ampi di utenza per
poter raggiungere livelli di eccellenza. Pensiamo che l'eccellenza
andrebbe cercata proprio nel rendere eccellenti quei reparti e quei
settori in cui più alta si verifica la mobilità passiva.
Dicevo, è uno schema interessante che però ha i suoi limiti nel
momento in cui uno va a vedere come è articolato; in molti casi le
azioni indicate sono generiche e non vengono dati elementi per
valutare la qualità delle azioni che si devono intraprendere.
Esiste cioè un criterio temporale di valutazione delle azioni
piuttosto che un criterio qualitativo. Faccio un unico esempio, ce
ne sono tantissimi. Si dice che si vuole consolidare la
flessibilità di risposta delle strutture del Servizio sanitario
regionale alle varie esigenze assistenziali legate ai flussi
turistici, ma questo cosa vuol dire? Come valuto il consolidamento
della flessibilità di risposta delle strutture? Significa che devo
attivare più strutture, più centri, devo mettere più specialisti?
Sono troppo vaghe le indicazioni per avere elementi per valutare se
quel progetto e quell'intervento è riuscito!
Come si è ricordato in Commissione, la novità del piano consiste
nel fatto che è imperniato sui processi e questi sono in continuo
"progress", quindi è difficile registrarli. Possiamo condividere
questa impostazione, ma l'avremmo voluta accompagnata da indicatori
per valutare la progressione qualitativa dei processi che si
intendono attivare: questo è il punto nodale del piano! È
interessante per i responsabili, perché possono in ogni momento
definire buono il livello raggiunto degli esiti prodotti per il
solo fatto che sono stati messi in moto, però questa definizione è
poco utile come strumento per chi è interessato a valutare gli
esiti delle diverse azioni del processo e anche gli incontri
annuali di verifica che sono stati previsti e che riteniamo
importanti, temiamo che se non c'è chiarezza degli indicatori con
cui si va ad osservare quello che sta avvenendo, ci chiediamo come
è possibile valutare l'efficienza e l'efficacia degli interventi
proposti.
Ci sono poi alcune domande di fondo che in genere vengono poste
ad ogni documento di programmazione: la prima domanda è dove si
colloca, in che rapporto sta questo piano con i piani precedenti,
con gli obiettivi che questo Consiglio ha votato nel piano
precedente. Al piano precedente si accenna, nelle prime pagine, al
fatto che si prende atto dei risultati raggiunti nella
pianificazione sanitaria attuata, si ricorda come si considerino
ancora validi i principi ispiratori del precedente piano a cui si
aggiungono altri elementi, ma non ho visto il rapporto con la
precedente programmazione. Non credo che questo dipenda da un
eventuale scollamento di visioni politiche fra il precedente e
l'attuale Assessore alla sanità, anche perché appartengono alla
stessa forza politica, ma avrei ritenuto logico che la
programmazione 2006-2008 partisse da un'analisi del precedente
piano per evidenziarne aspetti positivi e negativi. Ad esempio,
perché è stata scartata l'idea del "country hospital"? È un'ipotesi
non realizzabile? Ma almeno analizzarla... perché è stata scartata?
È stata sostituita con altre proposte? Si pensa che non rispondesse
ad un'esigenza reale? Ci sono motivazioni tali per cui quella
proposta, in base agli studi fatti, non regge? Un minimo di analisi
delle proposte precedenti e del perché non sono state prese in
considerazione forse andava fatta, perché questo poteva consentire
di vedere quanto si voleva continuare, quanto si voleva innovare e
quanto si voleva abbandonare.
Una seconda domanda di fondo che vogliamo porre ad ogni
documento di programmazione è quali sono le priorità, perché il
documento è costruito in modo tale che se uno comincia a prendere
la legge ed entra in quella logica sembra che tutto fluisca bene,
ma se uno si allontana un momento e si chiede: "Questo documento
che rapporto ha con il precedente? E un fungo che nasce così o c'è
qualcosa e che cosa vuole abbandonare e cosa continuare?", si
accorge che questo non è detto. E ancora, questo piano... quali
sono le priorità che mette in campo? Nelle pagine iniziali relative
alla descrizione della popolazione e dei bisogni di salute,
appaiono una serie di elementi che indicano delle priorità: una, è
la necessità di contrastare le prime cause di morte che abbiamo e
sono le malattie dell'apparato circolatorio e dei tumori, e per
quanto riguarda questo aspetto mi sembra che il piano preveda in
modo serio e articolato un programma chiaro di prevenzione, tutta
una serie di "screening", quindi dia una risposta a questa che è
una priorità segnalata.
C'è una seconda necessità che emerge dall'introduzione, là dove
si dice che:
"è proprio sull'ambiente di vita, sulla sua
specificità e sugli stili di vita che si dovrà costituire un
laboratorio privilegiato entro cui progettare e rendere operativi i
programmi di prevenzione, cura e riabilitazione per le popolazioni
di montagna"
. Rispetto a questo cambiamento di stili di vita ci
sono qua e là delle annotazioni, ma ho visto anche in Commissione
che c'è come una reticenza ad affrontare uno dei problemi che
esistono in Valle: il problema dell'alcoldipendenza. Questo sarebbe
stato uno stile di vita su cui lavorare; c'è qualcosa, certo, ma
credo che al di là delle parole ci sia un grosso lavoro culturale
da fare in questo senso da parte di tutti.
Ci sono altre 2 situazioni problematiche presenti sul territorio
che ci devono interpellare in modo chiaro: la prima è la questione
dell'invecchiamento della popolazione, la questione demografica.
Non parlo della denatalità, perché gli immigrati arrivano e c'è un
aumento della natalità, ma proprio il fatto dell'invecchiamento,
che è un dato positivo perché tutti vogliamo aumentare la speranza
di vita, è al tempo stesso un dato problematico perché pone una
serie di problemi su come far sì che la vita prolungata diventi
anche vita di un livello qualitativo. Come fare questo e come
attrezzarsi per far fronte al problema degli assistenza agli
anziani, da un lato, e al problema della riabilitazione,
dall'altra? Il testo ricorda che ci sono queste situazioni
problematiche; chiaramente viene ricordato che, per quanto riguarda
il tema dell'assistenza e della riabilitazione, una parte
dell'assistenza e della riabilitazione è ancora resa all'interno
del percorso ospedaliero e non con strutture dedicate e
differenziate per tipologia e per intensità riabilitativa
soprattutto per gli utenti ultrasessantacinquenni; quindi è
sottolineata questa esigenza, così come è ricordato che i parametri
nazionali richiederebbero almeno 120 posti letto per la
riabilitazione e per la lungodegenza, ma su questo aspetto non si
prendono decisioni chiare. Fra l'altro ho avuto difficoltà a capire
là dove, a pagina 75, si dice:
"Lo standard programmatorio
richiede 120 posti letto ripartiti equamente fra lungo-degenza e
riabilitazione, ma si tratta di un parametro che deve essere
interpretato a livello regionale".
Cosa vuol dire
"interpretato"? Noi, a livello regionale, possiamo decidere che
così non va bene, che va bene di più o... di meno? Non so cosa vuol
dire! Può darsi che nelle pieghe del documento ci sia
l'interpretazione giusta, ma io non l'ho trovata. Viene detto che
rispetto a questi 120 posti letto con la RSA si risponde con una
ventina di posti letto ad Antey, ce ne sono una trentina ad
Albenga, ma... tutti gli altri? Credo che le indicazioni siano
ancora molto vaghe rispetto alla direzione che si vuole
intraprendere o al problema che va affrontato.
Ancora, sempre rispetto all'invecchiamento della popolazione, il
piano dice:
"analizzando come in questi anni siano aumentate le
richieste di servizi assistenziali per anziani, che tenendo conto
dello sviluppo demografico il fabbisogno tendenziale di assistenza
residenziale sarà di circa 1.400 posti letto entro il 2010"
...
rispetto a questo dato non si capisce come si vuole operare per
raggiungere questo obiettivo... dove, quando; sì, si dice la
tipologia di servizi, si dice che bisogna fare una programmazione,
cioè questo tema dell'invecchiamento della popolazione è trattato
in vari punti, ma non ci si rende conto che è un problema che sta
avanzando e la realtà dei fatti ci costringerà ad affrontarlo.
Un secondo problema che a nostro avviso è presente, ma non
emerge come priorità, è il tema della vulnerabilità sociale, della
povertà; è un fenomeno nuovo che non siamo forse attrezzati
culturalmente ad affrontare. Abbiamo visto tutti il secondo
rapporto regionale sulla vulnerabilità, si dà per scontato che
questo fenomeno c'è, che bisogna far qualcosa, ma a noi non sembra
che questo problema sia stato assunto come priorità con una volontà
effettiva di risolverlo! Paradossalmente non ho visto alcuna "task
force" organizzarsi per questo problema; quando c'è un problema che
interessa si fanno subito le "task force", giustamente, qui no! Con
questa osservazione voglio che sia chiaro che non faccio una
critica all'Assessore, ma faccio una constatazione di problemi che
ci sono e che bisogna aver chiaro se si vuole fare un passo avanti.
Per esempio, ho apprezzato il fatto che sia previsto l'avvio della
sperimentazione di un pronto intervento sociale per il quale
chiediamo anche di accorciare ulteriormente i tempi, perché se c'è
un bisogno urgente di pronto intervento sociale, forse la
programmazione va accorciata, non possiamo mettere 6 mesi per fare
un gruppo e 12 mesi per studiare che risposte dare! La riforma
scolastica richiede tempi minori, a volte, quindi su questo abbiamo
presentato un emendamento, l'Assessore mi sembra che lo abbia
accolto, quindi prendo atto positivamente che c'è la volontà di
venire incontro a questa esigenza.
Volevo fare una notazione per quanto riguarda i piani di zona,
che sono considerati una priorità, è uno degli elementi centrali
del governo della sanità a livello territoriale. Qui però non ho
presentato emendamenti, perché alcune cose politiche si affrontano
se c'è chiara una prospettiva. Sul piano di zona, che è una cosa
importante, non ho trovato il perimetro territoriale che definisce
i piani di zona, c'è una grande incertezza: per i sindaci è una
cosa, per i direttori di distretto è un'altra, allora... qual è il
perimetro del piano di zona, sono definiti da chi... come, quando?
E ancora, sempre per i piani di zona, una raccomandazione (anche
qui non lo abbiamo inserito come emendamento): se i piani di zona
vedono i sindaci come responsabili principali della programmazione
a livello locale, l'Assessore deve sapere che i sindaci - che
abbiamo sentito in Commissione - non ne sanno niente, non sono
informati, non hanno contezza di questa situazione, quindi forse un
grosso lavoro di preparazione, di formazione e di sostegno va
fatto, altrimenti questo che è uno dei punti cardine del piano si
sfalda!
Concludo presentando i 3 nodi di tipo politico che non sono
ancora risolti, a nostro avviso.
Il primo riguarda l'accreditamento di strutture sanitarie
private, la soluzione che è stata adottata prevede che
l'accreditamento di strutture sanitarie private possa essere
concesso per quelle aree specialistiche in cui alta è la mobilità
passiva. In questa ottica è stata indicata come prioritaria l'area
delle patologie scheletrico muscolari. Singolare è il ragionamento
sotteso: visto che nella sanità pubblica l'Unità budgetaria di
Ortopedia e Traumatologia dell'Ospedale di Aosta è quella che vede
il più massiccio numero di utenti che cercano altrove le cure in
questo settore, apriamo le porte della sanità privata che offre in
Valle un servizio più appropriato e che incontra maggiormente la
fiducia degli utenti, cioè invece di impegnarsi politicamente a
migliorare la sanità pubblica, specie nei settori che vedono la
migrazione fuori Valle di oltre 1.500 persone all'anno, si lascia
che questa continui a non ispirare fiducia agli utenti valdostani,
così da dare spazio alla sanità privata. Non condividiamo questa
impostazione, piuttosto saremmo disponibili all'accreditamento di
strutture private nell'area della lungo-degenza o della
riabilitazione, settore in cui siamo ancora carenti come emerge dal
piano socio-sanitario: su questo abbiamo presentato un emendamento
e poi sugli emendamenti tornerò dopo.
Secondo punto problematico: la tutela della donna nel periodo
della gravidanza. Nonostante siano pervenute sollecitazioni precise
da parte del Collegio delle ostetriche, nel piano non sono state
accolte 2 richieste che a nostro avviso sono fondamentali, anche
nell'ottica del sostegno alla famiglia. C'è una legge nazionale che
prevede che tutti gli esami del percorso gravidanza siano gratuiti,
questo dato non è stato inserito nel piano. Lo so che non si
possono inserire nel piano tutte le leggi, ma riteniamo che occorra
ribadirlo chiaramente in quanto sappiamo - e l'Assessore ne è a
conoscenza, perché recentemente è dovuto intervenire con la sua
autorità nei confronti della direzione distrettuale - che troppe
volte viene chiesto alle donne in gravidanza di pagare il ticket
degli esami necessari. Riteniamo che questo concetto vada ribadito
nel piano, come pure che vada prevista la sperimentazione del parto
a domicilio, anche perché si tratta di un progetto su cui si è
imperniata recentemente la formazione alle ostetriche voluta dalla
stessa ASL.
Il terzo nodo problematico è quello dell'Ospedale, nel senso che
non è accolta l'ipotesi che si possa andare verso un ospedale
nuovo. Riproporremo in quest'aula la questione e la riproponiamo
anche per coerenza con quanto ieri è stato a più ripreso detto,
cioè che i referendum hanno senso quando la volontà politica si è
chiaramente espressa in modo contrario alla volontà popolare. Credo
che questa sia un'occasione per verificare la volontà politica,
dopodiché la volontà popolare potrà prendere le sue strade.
Il nostro giudizio sul piano - sul quale ci siamo astenuti in
Commissione - sarà suggerito dalla risposta che i nostri
emendamenti in questo Consiglio avranno. Per correttezza, ho avuto
precedentemente un incontro con l'Assessore Fosson e con il
Presidente della V Commissione per analizzare gli emendamenti che
abbiamo presentato. Prendo atto con soddisfazione che su tutta una
serie di proposte che abbiamo fatto anche in questa sede c'è una
risposta positiva; ciò non ci esime dal presentare ugualmente tutti
i nostri emendamenti e dall'accettare che alcuni siano giudicati
negativamente. Mi sembra che in un corretto ruolo di opposizione e
maggioranza anche questo sia possibile e doveroso.
Si dà atto che, dalle ore 10,05, presiede il Vicepresidente
Lanièce.
Presidente - Se non ci sono altri interventi, dichiaro chiusa la
discussione generale.
La parola all'Assessore alla sanità, salute e politiche sociali,
Fosson.
Fosson (UV) - Pensavo di dover affrontare altre risposte, ma
ringrazio comunque chi ha parlato. Prima di iniziare un commento,
proprio per onestà mia, devo ringraziare quanti, in questo anno,
hanno lavorato su questo programma; la consulenza della "Finaosta"
è stata minima, il resto lo hanno fatto tutti gli operatori e i
dirigenti del nostro Assessorato nell'ottica di dare un progetto
organizzativo, un obiettivo, un piano agile, ma comunque evolutivo
che tenda a dare una risposta a uno dei beni primari della
popolazione, che è il diritto alla salute. È quindi la conseguenza
di un grande lavoro, per cui devo ringraziare la V Commissione che
si è trovata a gestire questo piano che era già in itinere da tanto
tempo, ringrazio il Presidente, ma ringrazio anche chi aveva
partecipato prima, sia come Giunta che come V Commissione, alla
stesura di questo piano.
Un piano estremamente partecipato, collega Squarzino; i
sindacati hanno espresso, da una parte, di non essere stati
partecipi della concertazione, ma obiettivamente abbiamo una lunga
serie di documentazione. È stato presentato loro il piano lo scorso
anno, poi è stato rivisto, sono stati accolti i loro documenti;
l'Assessore Ferraris ha organizzato un incontro del "Patto di
sviluppo" proprio sul discorso del piano sanitario, quindi c'è
stato un confronto ampio come forse non mai. Poi probabilmente uno
ha delle carenze di proposte e allora dice che non è stato
consultato abbastanza, però proprio il lavoro è stato fatto nel
senso di rendere questo piano il più condiviso da tutti.
Sul concetto del "vecchio piano"... lo si dice all'inizio che
questo piano è la continuazione del piano precedente. Lei dice,
collega Squarzino, che non si vogliono sottolineare le differenze;
direi che è un piano che nasce dall'altro piano. I piani di zona,
ad esempio, erano una grande definizione dell'altro piano
sanitario, ma giustamente in questi anni in cui non c'erano
strutture sul territorio, prima di parlare di "piani di zona"
bisognava costruire delle strutture sul territorio. Adesso che
queste esistono, è molto più facile pensare ad una realizzazione
concreta dei piani di zona. Sulla definizione di qual è la zona, se
si ricorda, io glielo dissi in Commissione, e lei mi rispose:
"bisogna che lo decidano"... esatto, ma finché non si è messo in
moto un meccanismo che qui è molto preciso, il Presidente della
Giunta che indice il Collegio dei sindaci... è tutto un
procedimento che può avvenire perché è già stato preparato il
terreno per questo.
Il 30 luglio dello scorso anno abbiamo passato una giornata
intera con il CELVA in cui abbiamo spiegato tutti questi concetti e
il piano di zona è molto chiaro. Può essere difficile per un
sindaco passare da una dimensione locale a una dimensione
sovracomunale, questa è la grande difficoltà, difficoltà che
abbiamo già risolto da quando, dal 1° gennaio di quest'anno, la
gestione delle microcomunità è passata alle Comunità montane,
quindi direi che questo è già un elemento di grande continuità,
così come lei ha citato come positivo le leggi di settore per il
finanziamento del sociale agli enti locali, leggi che erano una
delle parti cardinali del vecchio piano sanitario, quando
l'Assessore Vicquéry aveva introdotto il concetto di "fondo sociale
regionale".
Se poi ci sono state delle piccole variazioni con il precedente
piano... lei cita il "country hospital", ma questa struttura non
era determinante né per il vecchio piano, né per questo; è chiaro
che in un progetto che si precisa nel tempo, in cui i fabbisogni
cambiano - e vediamo come cambierà adesso il fabbisogno a seguito
di un allargamento dell'immigrazione -, ecco il "country hospital"
non era determinante per il vecchio piano, non lo è per questo,
anche se faccio presente che là dove doveva sorgere il "country
hospital", a 6 km di distanza è nata una RSA, un centro comunque di
osservazione e sanitario di estrema importanza. Un piano, quindi,
estremamente concertato con tutte le forze politiche, con tutti gli
operatori, con le commissioni e con il Consiglio e questo è un
grande risultato, perché un piano così non può essere imposto, è un
progetto su cui bisogna lavorare come è stato detto, che può essere
arricchito, che è molto agile.
Alcune precisazioni sulla chirurgia plastica, che anche noi non
intendiamo come estetica; pensiamo a una chirurgia plastica
funzionale, ma questo viene già fatto, le alterazioni plastiche
della cute vengono già trattate, non vengono purtroppo ancora
trattate le ustioni di un certo tipo per cui, all'interno di una
specialità come la chirurgia o la dermatologia, che già svolge
interventi di chirurgia plastica, occorre prevedere un
approfondimento e un ulteriore sviluppo di questo settore. Ed è
proprio in questo che intendiamo l'eccellenza! Mi permetta, noi non
abbiamo mai scritto che vogliamo fare, anche se ci piacerebbe una
Cardiochirurgia o delle strutture... abbiamo fatto la
Neurochirurgia, ma perché era una questione di vita, per cui non è
un'eccellenza, è una necessità e una priorità, perché il malato che
con un ematoma cerebrale veniva trasportato in altre sedi, perdeva
le 5-8 ore fondamentali per la sua vita e la sua
"restitutio ad
integrum"
; quindi quando parliamo di eccellenza, pensiamo di
potenziare le strutture che abbiamo già esistenti per renderle più
performanti, e in questo mi sembra che è quanto è stato fatto
nell'Urologia, che ha aumentato del 300% gli interventi chirurgici
nell'ultimo anno, o l'Otorinolaringoiatria dove è stato inserito un
grande specialista.
L'Ortopedia: intanto, quando scriviamo "riabilitazione" - e
penso che possa essere accolto il suo emendamento - non pensiamo a
muscolo scheletrico in quanto ortopedico, ma muscolo scheletrico in
quanto riabilitativo. Non credo che mai, alcun privato, verrà a
costruire una clinica ortopedica in Valle d'Aosta con il bacino di
utenza che abbiamo, perché "clinica ortopedica" vuol dire
"radiologia", vuol dire "laboratorio", vuol dire "strutture" che su
un bacino di utenza come il nostro assolutamente non possono
reggersi economicamente. Pensiamo, perché c'è una grande fuga ed è
stata forse vista un'emergenza, non tanto una lungo-degenza e una
riabilitazione nel tempo, ad un potenziamento di questo settore, ma
un settore riabilitativo.
Sulla sfiducia dell'Ortopedia mi permetto di dire che tutti i
reparti possono migliorare e fare dei passi avanti; noi,
l'"eccellenza" che intendiamo perseguire è proprio questa, però
l'Ortopedia ha aumentato del 17% gli interventi chirurgici
dell'anno scorso. Bisognerebbe vedere, aumentando le fughe, quant'è
l'appropriatezza degli interventi ortopedici che vengono fatti in
strutture private accreditate, messe al confine della nostra
regione, su cui noi abbiamo molto da dire e lo abbiamo scritto
anche in finanziaria e non era stato condiviso, prevedendo che una
Commissione di esperti in ambito consiliare verifichi
l'appropriatezza di certe prestazioni ortopediche che vengono fatte
in un privato accreditato. In tutta Italia l'inappropriatezza è
soprattutto ortopedica, ma non ho detto che chi opera di più
guarisce le persone.
Sulla fiducia nei riguardi dell'Ortopedia le posso testimoniare
che io, per una lesione di un ginocchio al mio primo figlio, che
era in nazionale di sci, l'ho fatto operare qui. Queste sono le
piccole cose che le dicono che non è vero che meriti una sfiducia
di questo tipo... sicuramente si può migliorare ed è questo il
concetto di "eccellenza" che intendiamo. Quando si parla di
"riabilitazione", è chiaro che siamo un poco in ritardo perché si è
lavorato prima sugli acuti, ma quando parliamo di "eccellenza"...
abbiamo lavorato in questo senso, abbiamo riorganizzato anzitutto
le strutture dirigenziali del reparto di Fisiatria e di
Riabilitazione perché è importante che si generi un nuovo sistema
di riabilitazione con dei programmi ben precisi, che partano da una
dirigenza e poi continuino fino al territorio.
Sugli anziani mi dispiace che non abbia letto a pagina 69, dove
pensiamo che tutta la riabilitazione per gli ultrasessantacinquenni
venga scritto su strutture protette di terzo livello con servizi
socio-sanitari e residenziali. Noi abbiamo ancora pochi posti di
riabilitazione in Valle, questo è vero, anche se questi sono
aumentati: la RSA di Antey è una realtà, avendo aperto ormai la RSA
di Aosta, la RSA di Antey avrà più posti a disposizione per la
riabilitazione. L'aver diviso il percorso per acuti dal percorso
riabilitativo della Geriatria ha anche questo senso, perché nel
"Beauregard" ormai c'è un reparto di Geriatria riabilitativa e
soprattutto a pagina 69 parla delle nostre micro - anche questa è
una realtà solo valdostana ed è una continuità con il vecchio piano
sanitario - che adesso devono evolvere verso un compito più
sanitario e meno sociale di quello che avevano, perché la realtà e
il fabbisogno sono cambiati.
I piani di zona: ne parlavo l'altro giorno con il collega
Salzone; penso che la grande scommessa di rivedere la
programmazione sociale sia proprio per i piani di zona, che sono la
grande occasione per vedere tutte le emergenze in un ambito
territoriale che le conosce meglio e che può risolverle più da
vicino. In questo piano sanitario, in continuità con l'altro, è
descritto il coordinamento; quando lei dice che bisogna che
qualcuno lo spieghi ai sindaci, ci sarà addirittura un comitato
regionale di coordinamento e poi ci sarà un comitato all'interno di
ogni piano di zona per formare gli operatori, ma la grande
possibilità che abbiamo di risolvere i problemi sociali è
un'organizzazione territoriale diversa che veda le emergenze
abitative, che veda i casi di disagio, che veda l'immigrazione che
è sempre e solo risolta e affrontata in sede centrale.
Aggiungo un'altra cosa: abbiamo detto che il problema dei
precari non è solo della Valle d'Aosta, credo che bisognerà
riorganizzare la cosa. Certo che quando bisogna riorganizzare, non
si può dire come diceva lei, ieri, non si può tagliare lì o là, ma
dovremo trovare dei settori in cui poter tagliare, perché se non si
può tagliare in Geriatria non si può tagliare neanche in
Rianimazione! Però è un po' semplicistico dire che non bisogna
tagliare lì, senza dire mai dove i risparmi devono essere
fatti.
Sicuramente la logica dipartimentale che introdurremo dopo
questo piano socio-sanitario, la logica di dipartimenti unici che
vedano al loro interno l'organizzazione delle singole unità
operative, sarà un passo avanti e una grossa possibilità dal punto
di vista organizzativo. Il cardine del suo discorso è che mancano i
criteri di valutazione, gli indicatori. È facile dire che mancano
gli indicatori... allora perché non ci propone un indicatore come è
stato proposto in Emilia Romagna o in Toscana? Si dice: "qui non ci
sono degli indicatori di processo o delle verifiche di processo";
tecnicamente questo è molto difficile da ottenere in sanità, nel
senso che l'indicatore di risultato, la vita, la salute non sono
facili da misurare, anche perché le coincidenze sono tante, il
concetto di salute non è solo un'assenza di malattia per cui è
difficile parlare di indicatori. E lo è molto di più nel sociale,
perché gli indicatori di benessere sociale sono spesso soggettivi,
però questo è un piano che fissa degli indicatori di risultato
molto precisi, probabilmente come in nessun'altra regione d'Italia,
e questo perché abbiamo una sola azienda. Gli indicatori... quando
lei vede - lo abbiamo aggiunto su giusto consiglio del dott.
Vicquéry - alla fine tutti i fabbisogni indicati, quando c'è un
indice di mobilità... quello non è un indicatore? Se se ne vanno
via tanti o se ne vengono di più, questo è un indicatore del
processo.
Le liste di attesa, si diceva ieri; le liste di attesa sono lo
stesso un indicatore del processo, ma tutti i dati che vengono dati
dall'USL, la percentuale di degenze, la lunghezza di degenze, il
numero di attività operatoria, mi sembra siano degli indicatori
molto precisi di un processo. Allora mi si dica quali altri
indicatori si vuole presentare, perché se si dice che mancano gli
indicatori, ma poi non mi si dice quali, quando l'OREBS che
ringrazio ha lavorato proprio per avere degli indicatori di
processo... e questi che ho indicato mi sembrano molto precisi!
Ultimo indicatore: lo studio fatto su 20 anni di mortalità in
Valle d'Aosta; mi sembra che anche questo sia un indicatore grezzo.
Lei ha citato prima quali sono le malattie più frequenti, le
cardiovascolari, questo proprio perché è stato studiato un periodo
di 20 anni di un certo processo che ci fa vedere che nelle malattie
tumorali abbiamo migliorato, ma dobbiamo migliorare soprattutto
negli uomini. Così, nella "deprivazione" - grande concetto che sta
emergendo a livello nazionale, ma che qui è indicato molto bene -
ci sono ancora delle aree deprivate dove la mortalità è maggiore e
lo studio dell'OREBS dice che in certi paesi c'è l'11% di mortalità
in più... quindi mi sembra che di indicatori di processo ne
abbiamo!
Il cronoprogramma: mi sembra che in pochi piani socio-sanitari
ci sia un cronoprogramma, ci sia un'indicazione di quando questa
azione viene portata avanti, e sulle priorità, e anche questo è un
indicatore di sistema, si sa che la Valle d'Aosta sulla prevenzione
spende più di tutte le altre Regioni d'Italia, bisognerà poi vedere
come si spende.
C'è la partenza di alcuni "screening" nuovi come quello del
cancro del retto che parte quest'anno, la previsione l'anno
prossimo di partire con un altro "screening" molto professionale
sui tumori della cute indetti dai raggi ultravioletti in alcune
professioni, mi sembra che mettano la prevenzione al centro del
nostro sistema. Da questa prevenzione sono già partiti i rami
singoli, cioè proprio per l'indicatore di mortalità che ci faceva
vedere che in certe zone la mortalità era maggiore, siamo partiti
con progetti di prevenzione specifici in queste zone.
Sull'ospedale mi sembra che abbiamo raggiunto un accordo molto
corretto sul fare uno studio che verifichi tutte le ipotesi
progettuali, fatto dai grandi specialisti; questo studio verrà
portato in Consiglio, ma il senso di questo obiettivo è dire che
bisogna decidere, perché la paura è che qualcuno non voglia
decidere cosa fare nell'immediato, poi fra 20 anni ne possiamo
parlare, nessuno sa come sarà un ospedale fra 20 anni, ma adesso
dobbiamo decidere perché non possiamo più voler continuare a tenere
distinti 2 corpi ospedalieri e pensare che la nostra sanità cresca
e diventi una "sanità di eccellenza". Questo capitolo è affrontato
in modo corretto, lo studio verrà fatto in modo corretto su tutte
le ipotesi che ci sono. Sul referendum sono d'accordo, perché non è
giusto che 270 persone facciano opinione e altre 120mila non
abbiano la possibilità di esprimersi. Dico che la cosa importante
di questo studio è l'aver deciso che bisogna concludere, che
bisogna prendere una decisione.
Voglio ancora dire 2 cose. È una proposta di piano
socio-sanitario molto organica, che ha uno studio della situazione,
che ha degli obiettivi, che ha delle azioni, che mette al centro la
persona e non un'organizzazione sanitaria. Il regolare tutto sui
fabbisogni della gente, che non si possono nascondere, proprio
perché ci sono degli indici di sistema talmente chiari, che se io
ho una mobilità passiva di certi settori vuol dire che non rispondo
a un bisogno, e non lo posso confutare, l'aver messo al centro la
persona e la sua organizzazione in quanto famiglia e volontariato
mi sembra molto importante.
È anche un piano in cui si dice molto sui disabili: questa è una
cosa che mi sta molto a cuore, ma anche a tutti coloro che hanno
lavorato con me, che prevede una legge sulla disabilità, che parla
di lavoro per i disabili, che traccia alcune linee sui laboratori
occupazionali...; è un piano che parla di famiglia, riconoscendo in
questa un grande valore. È un piano che se tutti collaboriamo,
traccia un'intelaiatura, una strada su cui magari si possono
aggiungere dei paracarri lungo la strada, ma si può portare a
quello a cui tutti desideriamo: a una migliore risposta sanitaria
per tutti gli abitanti della Valle d'Aosta.
Presidente - Passiamo all'esame dell'articolato nel nuovo testo
elaborato dalla V Commissione. Voglio precisare che votando
l'articolo 1 approviamo il piano regionale; pertanto proporrei,
prima di votare l'articolo 1, di esaminare tutti i vari emendamenti
in modo che, alla fine, si voterà l'articolo 1 e con esso tutti gli
emendamenti al nuovo testo presentato dalla V Commissione. Sul
piano c'è stata l'approvazione a maggioranza dei membri della V
Commissione e il parere favorevole del CPEL.
La parola al Consigliere Salzone, sull'articolo 1.
Salzone (FA) - Volevo iniziare scusandomi con l'Assessore perché
per una mia manchevolezza ero convinto... avrei voluto parlare in
sede di discussione generale... cercherò quindi di abbreviare il
mio intervento nel limite del possibile anche perché il mio intento
era quello di dare un contributo ad un dibattito che riveste una
importanza particolare. Credo che il piano regionale della salute
sia uno dei momenti più importanti di quest'assise, perlomeno dopo
il bilancio.
Il primo aspetto positivo deriva soprattutto dal metodo
adottato, il piano è stato pensato anzitutto come prosecuzione del
precedente. La proposta sottoposta alla Giunta è stata
successivamente confrontata con le parti sociali che hanno
contribuito in maniera costruttiva, apportando anche suggerimenti
decisivi al testo. Il lavoro della V Commissione è stato condotto
con una certa passione manifestata dal Presidente della V
Commissione che ha dato sviluppo e ha portato le innovazioni che
erano necessarie, definendo il migliore aspetto della prima
stesura. È sicuramente un piano politico di alti contenuti con una
programmazione seria che compie scelte necessarie e che pone al
centro del sistema la persona, come era nel piano precedente, ma
c'è una sostanziale differenza, in quanto è articolata
un'attenzione particolare per i soggetti meno avvantaggiati come
gli anziani, i disabili, povertà vecchie e nuove.
Il compito di questo piano non è quello di entrare nel merito
dei processi di gestione, ma quello di governare e dare indirizzi,
di svolgere funzioni di controllo e monitoraggio per il
raggiungimento degli obiettivi. Poi, come ha sottolineato
l'Assessore, la vera novità rispetto al piano precedente è il
cronoprogramma: uno strumento di monitoraggio dove, per ogni
obiettivo, viene dettata la progressione dei tempi e delle azioni
previste per il suo conseguimento con una verifica annuale dei
bisogni. Un lavoro iniziato già nel 2004, proseguito nel 2005, un
"lavoro fatto in casa" per usare un'espressione dell'Assessore, ma
che fa ben capire quali siano le risorse umane che operano nel
settore. Attori validi e competenti del sistema socio-sanitario,
cito i dirigenti, i funzionari dell'Assessorato, consulenti anche
importanti come la dott.ssa Saracino, in rappresentanza del settore
degli assistenti sociali ricordo le audizioni della dott.ssa
Scaglia, che ha dato un contributo fondamentale, ma anche
l'intervento delle Cooperative sociali, ricordo "La Libellula", il
"Trait d'union", che hanno contribuito in modo particolare alla
stesura di questo atto; ma poi, come non dimenticare i
rappresentanti della "Caritas", come la dott.ssa Della Guardia, o
il "Forum della famiglia", il volontariato in generale... tutta una
rete di "eccellenze" che ha contribuito e continua la sua opera
giorno per giorno con assiduità, passione e professionalità.
Che dire poi di tutto il sistema dei settori, dove per certi
versi possiamo considerarci all'avanguardia, lo abbiamo detto
diverse volte, come la legge n. 19 che regola il sostegno del
minimo vitale, una cosa importantissima per questa regione, ma
credo anche l'unica, o il modello sperimentale del pronto
intervento sociale o il disegno di legge n. 108 sulla prima
infanzia, l'incentivo alla prevenzione, l'attenzione alla
disabilità... vi sono poi altri settori strategici che, partendo
dalla dislocazione territoriale, i futuri piani di zona, daranno
corpo a quella moltitudine di obiettivi che caratterizzano il piano
stesso. Concordiamo con chi afferma che il piano deve volare alto,
dando centralità alla persona e in eguale misura alla famiglia,
mantenendo obiettivi, concretezze e sviluppando il concetto di
solidarietà e di responsabilità sociale secondo il principio della
sussidiarietà.
La Valle d'Aosta, così come il resto del Paese, sta
attraversando un'epoca caratterizzata da rilevanti cambiamenti che
hanno mutato i bisogni della popolazione, mettendo in risalto
esigenze diverse nel contesto sociale. L'innalzamento dell'età
media della popolazione, la diminuzione della mortalità,
l'evoluzione delle professioni, hanno modificato il mercato del
lavoro. Se da una parte vi è sempre più bisogno di alta
professionalità e più formazione, dall'altra emergono sempre più
difficoltà nel reperire mano d'opera di basso profilo, anche perché
sovente non adeguatamente remunerata. Altro nuovo fenomeno da non
sottovalutare è il mutamento culturale, che ha prodotto
un'attenzione particolare della cittadinanza verso la propria
salute, richiedendo sempre più prestazioni di alta qualità.
La morfologia del nostro territorio ci obbliga ad uno sforzo
maggiore, la buona dislocazione delle strutture sanitarie nei
diversi Comuni di montagna ci obbliga a prevedere modelli di
organizzazione ancora più efficienti. Il nostro territorio si
presta, infatti, in modo particolare alla prevenzione sanitaria
delle malattie, per questo vale la pena fare un plauso alle
numerose iniziative promosse dall'Assessorato. In questo contesto
il vero attore è l'uomo, è la persona, è la famiglia; in questo
contesto le analisi che sono state sviluppate dal piano stesso,
riguardano settori importanti di cui abbiamo discusso molte volte,
ma che sono i settori più deboli e che mettono insieme il problema
del lavoro, il problema delle povertà, il problema della casa: sono
tutti problemi che investono la persona - come dicevo prima - senza
contare che c'è anche da sviluppare e approfondire il problema
degli extracomunitari e degli immigrati in generale.
Avevo preparato un lavoro più ampio, ma cercherò di essere
sintetico. È ovvio che sul problema della povertà abbiamo discusso
molte volte, la stessa dott.ssa Saracino nel piano stesso
sottolinea quali sono le difficoltà soprattutto nella nostra Valle
di individuare nel modo più preciso quali sono le povertà. Abbiamo
detto quali sono le povertà: quella assoluta e quella relativa, e
va bene, ma le nuove povertà, quelle su cui sovente cerco di
dibattere, coinvolgono quelle persone che non la manifestano anche
per una questione di dignità, sono quelle persone che sono in cassa
integrazione oggi, sono quelle persone che sono state licenziate,
come nella bassa Valle, sono i quarantenni, i cinquantenni, sono
quelle persone che prima con la lira riuscivano ad arrivare alla
fine del mese, ma oggi, con l'euro, non riescono più ad arrivarci!
Sono quelle persone che sono alla soglia della povertà, quindi non
sono effettivamente catalogate.
Sul problema dell'alcolismo probabilmente avremo modo di parlare
in altra sede, ma i problemi del lavoro sono collegati al discorso
che dicevo prima. Un altro problema molto importante che è stato
evidenziato da tutti è il problema della casa. È evidente che qui è
necessario fare una riforma strutturale, manca una politica della
casa che abbia prospettive per il futuro e mancano i finanziamenti:
questo è un altro di quegli aspetti di cui dovremo parlare.
Bisogna poi approfondire, forse con un'analisi sociologica più
approfondita, il fenomeno degli extracomunitari e degli immigrati.
Quali sono i parametri che consentono una vera convivenza sociale?
Quante sono le persone che possono vivere dignitosamente nella
nostra comunità? A quale tipo di integrazione miriamo? Non è forse
il caso di rimettere al centro la questione dei diritti e dei
doveri degli immigrati, se vogliamo porci in una logica di
prevenzione e di integrazione sociale? Ho la sensazione che la
questione sia poco conosciuta!
Personalmente ritengo che l'apertura delle frontiere sia stata
una ricchezza e un valore aggiunto anche per la nostra economia;
l'integrazione è accrescimento culturale, è esperienza e, in certi
casi, è addirittura una necessità, ma se questo fenomeno non sarà
ben governato con interventi sociali e legislativi adeguati, allora
il rischio sarà quello dell'innalzamento della tensione sociale con
il rischio poi di giungere a situazioni di emergenza difficili, e
cito la questione in Francia. In proposito vale la pena citare la
lettera inviata dal Difensore civico in questi giorni, che ha come
oggetto l'assunzione di cittadini extracomunitari presso enti
pubblici, proposta di miglioramento normativo: si tratta di una
problematica che riveste una rilevante importanza sociale e che
incide direttamente sul processo di integrazione dei cittadini
extracomunitari. Non entreremo, oggi, nel merito dell'evoluzione
giurisdizionale e dottrinale della materia, ma vogliamo
sottolineare il merito di un dibattito ormai improrogabile.
Mi dispiace non poter approfondire tutta un'altra serie di temi
che avevo previsto, ma ci saranno altre occasioni. Termino dicendo
che, di fronte ad un fabbisogno - specie di natura sociale - ci si
chiede spesso se gli strumenti esistenti siano concreti e
soddisfino sufficientemente quanto la gente ci richiede. Ci si
chiede se chi detiene il potere di proporre nuove proposte al
bisogno sia in grado di capire i reali bisogni espressi. Questi,
secondo noi, sono in sintesi i fondamentali cardini su cui si fonda
la struttura di una serie politica sociale. Il piano regionale per
la salute e il benessere sociale 2006-2008 con il sistema
epidemiologico e di ricerca sociale e con i suoi 30 obiettivi vuol
rispondere a queste problematiche, nella consapevolezza che
governare questi processi non sarà facile, ma che con l'apporto di
tutte le componenti della nostra comunità si potranno raggiungere
traguardi di eccellenza.
Naturalmente il nostro gruppo dichiara il suo voto favorevole a
questo piano.
Presidente - La parola alla Consigliera Viérin Adriana.
Viérin A. (UV) - J'aurais préféré intervenir dans la discussion
générale, mais j'étais occupée avec mon papa qui est soigné dans un
superbe département de l'hôpital d'Aoste, la Réhabilitation
cardiologique dirigée par Mme Vona et qui est remarquable à tout
point de vue; donc, malheureusement, je n'ai pas pu arriver
avant.
J'aurais pu parler aussi en déclaration de vote pour annoncer
mon vote favorable à ce plan, qui a connu une très longue
gestation, un plan qui a subi de très importantes modifications,
grâce au travail intense développé au sein de la commission
compétente, donc un plan qui a été très partagé par les forces
politiques qui ont contribué à son élaboration. D'ailleurs le texte
qui nous parvient aujourd'hui est un texte de commission.
Malheureusement, même pas ce nouveau texte a voulu répondre à une
exigence à mon avis croissante au sein de la communauté valdôtaine.
Je veux parler de la liberté thérapeutique, la liberté de choisir
quel genre de soins l'on préfère, la liberté notamment de se
soigner également par les médecines non conventionnelles; médecines
non conventionnelles qui sont utilisées par un nombre croissant de
Valdôtains et, si l'on considère les dernières recherches
effectuées, les récentes recherches effectuées au niveau de l'Etat
italien, elles sont utilisées par 50% de la population.
Dans d'autres réalités que la nôtre, surtout dans les Pays
européens au nord des Alpes, les acupuncteurs, les
pranothérapeutes, les ostéopathes, les naturopathes, les
phytothérapeutes et cetera, travaillent côté à côté en total
synergie avec les médecins allopathes et surtout en ce qui concerne
les divisions chirurgicales et oncologiques, en ce qui concerne la
thérapie contre la douleur. Nombreuses sont les facultés de
médecine à l'étranger et en Italie qui ont ouvert depuis longtemps
et ouvrent, encore à présent, des cours d'étude exclusivement
consacrés aux médecines non conventionnelles. Le monde change et
dernièrement je considère qu'il change encore plus rapidement.
Alors - et je m'adresse à M. l'Assesseur qui par ailleurs connaît
mon idée là-dessus - je me vois dans l'obligation de vous formuler
ma déception, à mon nom personnel et au nom de tous ces Valdôtains,
et si les sondages italiens valent aussi pour le Val d'Aoste, ça
représente quelque 60 mille Valdôtains, qui, comme moi, préfèrent
souvent utiliser les soi-disant "médecines douces ou
alternatives".
D'autre part, pour revenir au Val d'Aoste, les médecines
alternatives sont très enracinées dans la tradition valdôtaine,
elles font partie de notre patrimoine culturel, il suffit de songer
aux "rabilleurs", auxquels font recours un nombre très important de
Valdôtains et, d'après ce que j'entends dans cette Assemblée,
beaucoup de Conseillers régionaux aussi. A ce propos je tiens à
rappeler un ancien Conseiller régional, élu dans les listes de
l'Union Valdôtaine et qui a recouvert cette charge pendant 2
législatures. Il a été un des plus connus, réputé, aimé "rabilleur"
valdôtain: je me réfère à M. Attilio Rolando, Conseiller auquel
cette Présidence ou les Présidences passées ont bien voulu
intituler une importante manifestation sportive. Il s'agit d'un
tournoi de football qui est arrivé à sa 13e édition, se déroulera
le week-end prochain, et qui a été voulu par cette Assemblée afin
de rappeler ce "collègue", j'ouvre les guillemets parce que là
j'entre dans le délibéré, car il a dédié toute son existence et
toutes ses énergies pour aider et soigner son prochain. Et jamais
aucun de ces "rabilleurs" n'a été inculpé d'exercice abusif de
profession médicale. Je ne veux pas parler ici des soins par les
herbes officinales, pratiqués depuis toujours dans notre région et
grand trésor de notre patrimoine.
La phytothérapie est par ailleurs proposée et utilisée dans la
prévention de l'ictus cérébral par des médecins de l'hôpital
d'Aoste et je me réfère, ici, à l'excellent travail qui développe
en ce moment M. D'Alessandro avec son association nationale
"Alice". Ils sont de plus en plus nombreux les médecins qui
s'approchent, étudient, proposent, conseillent des soins soi-disant
"alternatifs", mais pour ce qui est de ce plan, on ne peut pas dire
qu'il a su répondre aux attentes d'une partie importante de la
population valdôtaine.
Si je regarde le sommaire, on trouve parmi les "Elementi e
principi generali di riferimento" un titre: "Programmare sulla base
di nuovi bisogni e delle nuove condizioni di vita", page 11, mais
évidemment à page 11 j'ai trouvé autre chose, je n'ai pas trouvé de
réponses à ces nouveaux besoins dont je parle. Si je vais aux
"Valori e strategie di sviluppo e qualificazione per la promozione
della salute e del benessere sociale", on trouve, au point 9:
"Assicurare autonomia della persona ed il suo diritto ad una vita
autodeterminata"... là je pensais trouver les réponses, mais
évidemment c'était autre chose encore. A plusieurs reprises, tout
au long du plan et dans le rapport qui l'accompagne, on répète que
tout le plan est rédigé, pensé dans l'optique de placer au centre
de l'attention la personne. Ceci est sûrement vrai pour d'autres
thèmes, mais pour ce qui est des médecines alternatives
certainement pas! C'est seulement en lisant l'objectif n° 9, lettre
c) que nous pouvons trouver 24 lignes et évidemment je ne peux pas
être contente, parce que 24 lignes sur 165 pages c'est un peu, pour
moi, décevant! C'est où on parle de "Prosecuzione delle pratiche
riconducibili alle medicine non convenzionali".
Mais je suis optimiste, donc je veux croire que, quand au
dernier alinéa de la page 62 on dit que: "
Si intende riconoscere
il valore diagnostico e terapeutico delle pratiche riconducibili
alla medicina non convenzionale
", on ne se limite pas à des
énonciations, mais que ces mots se concrétisent dans les meilleurs
délais à une réelle reconnaissance des thérapies alternatives et,
dans le sillon des plus performants hôpitaux du nord Europe,
intégrer rapidement les thérapies non conventionnelles avec la
médecine officielle pour le bien-être de tous nos malades, et enfin
garantir une réelle liberté de choix thérapeutique, jusqu'à présent
inexistante sur notre territoire, car les médecines alternatives il
faut bien le dire son réservées seulement aux personnes qui
disposent de revenus importants. Les salariés, les plus démunis ou
défavorisés de notre société n'ont pas le choix, ils vont chez leur
médecin de famille et évidemment lui il ne peut que leur prescrire
des médicaments allopathiques, les seuls pris en charge par le
système sanitaire. Vous pouvez me répondre évidemment qu'il s'agit
de règles dictées par le système sanitaire national, mais je
rappelle à cette Assemblée que plusieurs Régions italiennes se sont
penchées sur le problème, des lois régionales ont été approuvées
ailleurs, nous pouvons le faire aussi!
M. l'Assesseur, je vous remercie pour l'attention et je vous
remercie pour tout ce que vous voudrez bien faire pour donner des
réponses concrètes à ces quelque 60 mille Valdôtains qui ont
choisi, pour leur santé et leur bien-être, des parcours différents
par rapport à ceux qui sont énoncés dans ce plan. Le monde change:
à nous de changer les normes, afin de ne pas se faire dépasser par
la réalité qui nous entoure!
Presidente - La parola al Consigliere Bortot.
Bortot (Arc-VA) - Mi associo interamente a quello che ha detto
la collega Viérin, trovo un po' pretestuoso misurare la
scientificità di chi decide di curarsi con le medicine non
convenzionali, anche perché c'è una scientificità che "è poco
scientifica" se è ideologicamente prevenuta e noi stiamo assistendo
a una prevenzione di tipo ideologico, perché gli "scientifici" che
misurano la scientificità o meno di un farmaco, sono quelli che
hanno una cultura scientifica di un certo tipo.
Ricordo che chi ha scoperto la circolazione sanguigna nel
Medioevo veniva considerato alla "Sorbona" poco scientifico ed è
anche finito nel rogo, quindi sarebbe giusto che sotto il profilo
delle medicine non convenzionali si facesse un passo avanti,
soprattutto venisse riconosciuta come una qualsiasi altra forma di
cura, e non dare ai medici quel potere che hanno sulle persone che
hanno avuto per troppo tempo, anche perché abbiamo imparato a
leggere e a scrivere, abbiamo imparato a conoscere il nostro corpo
e non è che quando andiamo a farci curare dobbiamo consegnarci ad
una scientificità che scopriamo! Faccio un esempio: vi ricordate il
"Talidomide" negli anni '60? Era scientifico, era stato testato, ma
avete visto poi quanti danni ha procurato; quindi questa
presunzione di nasconderci dietro a scientificità...
Faccio un invito di un minimo di umiltà: fare un passo indietro
e stare ad ascoltare anche chi trae beneficio da queste forme di
cura.
Presidente - La parola all'Assessore alla sanità, salute e
politiche sociali, Fosson.
Fosson (UV) - Solo per sottolineare alcuni contributi.
Intanto, collega Salzone, penso che le nuove povertà sono il
grosso punto interrogativo della Valle d'Aosta, sono d'accordo con
lei; i percorsi per anziani sono già molto precisi, si vede al
"Banco alimentare" vanno soprattutto queste povertà nascoste,
perché le povertà manifeste, le solitudini hanno già dei percorsi
che le affrontano.
Credo che, come il problema degli extracomunitari, su cui mi
permetto di dire che questo è il primo documento, "Dati demografici
stranieri del primo trimestre 2006" è appena stato editato... cioè
il Consiglio per l'immigrazione ha ricominciato a funzionare,
questo anche per l'impulso dato dal Presidente in 2 momenti: un
momento allargato che coinvolge tutte le forze, e un momento
ristretto di studio in cui c'è la Questura, ci siamo noi, c'è il
Comune di Aosta, i gruppi di volontariato, e si è partiti con una
grossa spinta, si è cominciato intanto a cercare di riunire tutti i
dati che avevamo non solo sul numero degli immigrati, ma anche
sulle loro situazioni di famiglia, sulla loro occupazione, sui loro
ricongiungimenti, sul problema della casa: questo è un primo lavoro
che è uscito fuori la settimana scorsa, mi sembra possa essere il
primo punto; tutti i Comuni hanno partecipato, hanno mandato i
dati.
È chiaro che di fronte al problema dell'immigrazione e alle
nuove prospettive di legge di un aumento dei flussi, uno ha la
sensazione di stare a fare un lavoro che dovrà essere rifatto in
tempi brevi, ma questo non dipende da noi. Lei ha detto tante volte
che i problemi della casa e dell'emergenza vengono risolti solo ad
Aosta e non nei Comuni; torno a ripetere che i piani di zona che
sono previsti qui, in tempi stretti possono diventare un'occasione
anche per conoscere meglio queste povertà nascoste, che magari non
si presentano agli uffici: questa è la grande scommessa della
gestione del sociale nei prossimi anni. Certo che passa attraverso
gli amministratori locali, ma questa è la grande scommessa!
Sul discorso di lavoro e casa c'è un passaggio, qui, che mi
piace riprendere: non parliamo di sanità, parliamo di "salute", e
la salute non dipende solo dall'assenza di malattia, ma dall'avere
un lavoro e una casa, quindi c'è questo concetto più ampio di stare
bene che comprende anche una situazione sociale.
Su questa legge già si sta lavorando, lei ha concluso dicendo
che è necessaria una collaborazione e questo è il cardine di questo
piano. Alla collega Viérin direi che non c'è una posizione
ideologica contro le medicine alternative, ormai l'agopuntura è
riconosciuta a Cambridge e Oxford come una delle terapie di
supporto al dolore, soprattutto al malato oncologico. Certo, mi
permetta, un po' di rigore scientifico ci vuole, ad esempio per il
"Talidomide", se non ci fosse stato sulla fenacetina - come si
chiamava commercialmente - un comitato scientifico che è risalito
dalle alterazioni focomeliche a vedere cosa le aveva
prodotte...
(interruzione del Consigliere Bortot, fuori
microfono)
... le dico: non c'è posizione scientifica, ma ne abbiamo
parlato anche con i medici che ci sono qui, questo è un piano
aperto, vuole però essere un piano che con un gruppo di studio che
verrà formato verifica la scientificità, verifica se uno guarisce
dietro medicine alternative, anche perché dietro medicine
alternative c'è nascosto un grande "business"! Perché un medico per
fare un'iniezione deve avere una laurea e chiunque può mettere
sopra un cartello e fare...? Siamo in una carenza legislativa
italiana: ad esempio, in Senato c'è una legge sulla fitoterapia;
noi siamo molto aperti, però vogliamo verificare che queste terapie
intanto siano fatte correttamente e poi che producano degli
effetti. Un'analisi... chi la fa? Perché per comprare uno sciroppo
per la tosse devo avere una ricetta del medico, per qualsiasi altro
prodotto fitoterapico dipendo direttamente da chi me lo vende... ci
vuole anche una tutela del consumatore!
Comunque questo capitolo vuol essere un capitolo aperto nel
senso scientifico, nel senso di un comitato che valuti
assolutamente senza nessuna ideologia i risultati. Alcuni anni fa
non pensavamo che l'agopuntura si potesse introdurre in ospedale,
invece è già stata introdotta con il vecchio piano e con questo è
mantenuta, perché l'evidenza scientifica, lì, è chiarissima, in
attesa di una regolamentazione nazionale che ancora non viene.
Penso che il prossimo Consiglio nomineremo - utilizzando le
professionalità che ci sono anche in Consiglio - un comitato che
verifichi le pubblicazioni, anche se devo dire che ci sono alcune
pubblicazioni ultimamente che non sono molto favorevoli. Infine,
per farle vedere l'onestà della cosa, con il nostro farmacologo e
con un'associazione di medicine alternative della Valle d'Aosta
vogliamo fare una sperimentazione, un controllo molto preciso su un
certo tipo di patologia... chi usa questo farmaco, se ne ha un
beneficio con criteri scientifici... anche perché bisogna tener
conto che il 30% dei malati guarisce con placebo, cioè con acqua e
zucchero.
Presidente - La parola al Consigliere Sandri.
Sandri (GV-DS-PSE) - Credo che il risultato di un provvedimento
importante come quello sul piano sanitario, frutto di un ampio
dibattito, di un lavoro approfondito, di un confronto in tutte le
sedi opportune, sia molto positivo. Già ieri rimarcavamo come sia
proprio un'esigenza di larghissima parte di questa Assemblea quella
di utilizzare il metodo della concertazione nelle sedi appropriate
come metodo di lavoro più utile e più democratico. Mi permetterete
soltanto 6 piccole osservazioni, diciamo di "strategie sanitarie"
nel futuro della sanità valdostana.
Nel futuro della sanità valdostana vediamo anzitutto una più
forte separazione fra il sistema organizzativo e il sistema di
gestione diagnostica terapeutica, non ha alcun senso pagare dei
medici che si occupino delle liste d'attesa o delle ferie del
personale, così come non avrebbe alcun senso che i dirigenti
dell'USL amministrativi si occupassero di diagnosi o di terapia. È
bene separare questi 2 momenti, come abbiamo visto ieri, altrimenti
si rischia che i medici, avendo associato le trattative sindacali
sui propri "revenus" con i progetti sulle liste di attesa, facciano
confusione su questi temi! È bene separare, nel futuro, sempre più
questi 2 momenti: l'organizzazione, che spetta al politico e
all'amministrativo, dal sistema diagnostico e terapeutico che
spetta agli operatori sanitari.
Secondo punto: vedo una "eccellenza" un po' diversa da quella
che sento dire frequentemente in quest'aula e che leggo sui
giornali; per me "eccellenza" è quando si fa in modo eccellente
qualunque cosa, dalla cosa più facile alla cosa più difficile. Un
ospedale di eccellenza non è quello che ha l'ultima macchina uscita
sul mercato, ma quello che fa bene dall'elettrocardiogramma a tutte
le altre procedure fino a quelle più complesse! Da questo punto di
vista è una logica, tra l'altro "logica Toyota" perché soprattutto
nella fabbrica "Toyota" è stata messa in piedi, che aiuta
moltissimo a capire che spesso ha un impatto sulla popolazione
molto più alto investire poco sulle piccole cose, ma che sono
diffuse tutti i giorni, piuttosto che puntare sulle grandi
innovazioni tecnologiche che interessano pochissime persone e che
spesso pongono maggiori problemi di funzionamento.
Sul problema dell'ospedale non posso che rallegrarmi del fatto
che la Giunta abbia continuato nel portare avanti la posizione che
il nostro gruppo in particolare ha sempre portato avanti con
convinzione, che è quella di un approfondimento attraverso
un'apposita Commissione degli aspetti tecnici, per vedere qual è la
soluzione migliore per riunire in un unico presidio i 3 presidi
attualmente esistenti. Mi auguro che da parte di tutti questa
Commissione sia nella condizione di poter lavorare con serenità e
che non abbia suggerimenti... non so se tutti, in Giunta, sono
attenti a quello che sto dicendo... questo vale per l'Assessore
alla sanità, ma spero che valga anche per tutti gli altri membri
della Giunta!
Ci sono gli ultimi 3 punti, se ho ancora tempo per affrontarli
brevemente. Il problema dell'assistenza domiciliare lo vedo in
futuro non solo fondamentale per la migliore organizzazione della
sanità, ma anche come mezzo educativo. C'è una frattura fra le
generazioni che si sta approfondendo, per cui gli anziani non sono
in difficoltà rispetto alla società, ma spesso anche rispetto ai
propri figli. Credo che il puntare sulla domiciliazione, sulla
presa in carico da parte dei familiari, non sia solo un problema
economico-sociale..., ma sia anche una presa di coscienza che le
generazioni devono stare insieme, perché le generazioni sono
fondamentali l'una per l'altra. Le giovani generazioni hanno
bisogno non tanto solo degli adulti che danno loro un'educazione,
ma dei nonni che sono le fonti della trasmissione dei ricordi,
della storia, delle proprie radici. Si è in una società sempre più
legata al presente e sempre meno attenta al futuro e al passato,
quindi sono contentissimo che su questa strada il piano sanitario
va con decisione.
Gli ultimi 2 punti sono, uno, sul fumo di sigaretta: l'indagine
epidemiologica fatta dall'Assessore dimostra chiaramente come la
causa più evitabile, non la più frequente, ma quella che più
facilmente si può evitare, che potrebbe consentire quasi la
riduzione del 40% della mortalità per tumori in Valle d'Aosta, è
proprio l'eliminazione del fumo di sigaretta. Credo che ci debba
essere una mobilitazione, un buon esempio da parte dei Consiglieri
regionali, soprattutto di quelli che si occupano di terapie
alternative, ma non si occupano di questo che è molto più
importante, e soprattutto nel mondo della scuola. Vedo che c'è una
forte attenzione alla prevenzione: ormai è chiaro che è dai 10 ai
15 anni che si comincia a fumare, credo che nella scuola si debba
andare avanti "con il bastone e con la carota": da un lato,
attività promozionali, di presa di coscienza, d'informazione;
dall'altra, repressione netta di qualunque possibilità di fumare
all'interno degli edifici scolastici, anche nei "gabinetti", come
si suol dire.
L'ultimo punto che vorrei affrontare riguarda il problema delle
terapie alternative: queste terapie sono pericolose... non lo dico
io, lo dice l'organizzazione europea ed è stata riportata
recentemente da Umberto Veronesi. Perché sono pericolose? Sono
pericolose - forse più del fumo, non lo so - perché fanno perdere
tempo e distolgono dall'utilizzo dei farmaci utili, soprattutto in
quei settori come la Chirurgia e l'Oncologia, dove il tempo e
l'utilizzo delle medicine giuste al tempo giusto è assolutamente
fondamentale. L'apologia di professioni sanitarie di utilizzo da
parte di persone non competenti di strumenti e di metodiche di tipo
sanitario è un'apologia di utilizzo di una professione senza avere
l'autorizzazione: questo è un fatto negativo ed è al limite di dare
per un po' di validità a gente come Pinori. Giocare su queste cose
per un po' di pubblicità elettorale e politica credo sia grave e
pericoloso e spero che la Commissione, di cui l'Assessore si è
fatto promotore, metta la parola "fine" su questo che è un
pericoloso esempio che diamo alla popolazione.
Presidente - Procediamo nell'analisi degli emendamenti,
lavorando sul testo della V Commissione. Esamineremo gli
emendamenti in base all'ordine in cui si inseriscono nel nuovo
testo.
Il 1° emendamento riguarda la pagina 44: si tratta del nuovo
emendamento n. 2.1 del gruppo "La Casa delle Libertà" che
sostituisce l'emendamento n. 1 presentato in origine dal gruppo
stesso. Do pertanto lettura dell'emendamento che andiamo ad
analizzare:
Emendamento
Obiettivo 4.
A modificazione e sostituzione emendamento Casa delle
Libertà, obiettivo 6, aggiungere in fine, a pagina 44: "9.
Promuovere programmi per la sorveglianza e la riduzione
dell'obesità infantile".
La parola al Consigliere Frassy.
Frassy (CdL) - Penso che una breve illustrazione di questo
emendamento possa essere opportuna, soprattutto nella sintesi che è
stata fatta nel nuovo testo. Buona parte dell'illustrazione la si
può trovare scritta nell'emendamento che viene sostituito, che era
numerato come 1° emendamento presentato dal nostro gruppo. Lo
abbiamo adesso inserito all'obiettivo 4 che riguarda la prevenzione
per la promozione della salute.
Riteniamo sia importante considerare quella che è definita una
delle patologie nutrizionali più preoccupanti dei paesi
industrializzati: ci riferiamo a quel fenomeno che spesso è
sottovalutato dell'obesità infantile. Questa patologia, in base a
dati statistici recenti, ha una percentuale che oscilla fra il 15%
e il 20% degli studenti in età scolare ed è un indice di
preoccupazione rispetto a situazioni che si consolidano nell'età
adulta, con un peggioramento non solo della qualità della vita, ma
anche dell'aspettativa di vita, perciò riteniamo sia importante
promuovere dei programmi per la sorveglianza di questo fenomeno,
perché fa parte di quelle azioni di prevenzione che domani evitano
di ricorrere a cure di tipo specialistico: questo è il senso
dell'emendamento.
Presidente - La parola all'Assessore alla sanità, salute e
politiche sociali, Fosson.
Fosson (UV) - È una preoccupazione giusta, siamo d'accordo ad
inserirlo come azione 9 a pagina 44 e, nel cronoprogramma,
inserirlo come azione da svolgere nel 1° semestre del 2007.
Presidente - Pongo in votazione l'emendamento:
Consiglieri presenti, votanti e favorevoli: 33
Il Consiglio approva all'unanimità.
Presidente - Ovviamente l'emendamento n. 1 presentato in origine
dal gruppo "La Casa delle Libertà" viene ritirato e sostituito da
quello appena votato; ne do comunque lettura per il verbale:
Emendamento
Obiettivo n. 6.
1) Sostituire il titolo con: "Sicurezza alimentare e igiene
della nutrizione"
2) Aggiungere in fine:
<< Attività C: Igiene della nutrizione
Quadro di riferimento.
La tutela e la promozione della salute non possono
prescindere da una opportuna azione informativa sulle
caratteristiche e sui riflessi che i prodotti destinati
all'alimentazione hanno sullo sviluppo e la crescita dell'organismo
umano. Errate abitudini alimentari sono spesso alla base di gravi
patologie.
Le abitudini alimentari della popolazione, non sempre tengono
in debito conto le qualità nutrizionali dei vari prodotti
alimentari. Occorre prevenire l'instaurarsi di errati comportamenti
alimentari, intervenendo sulle fasce di popolazione più sensibili,
qual è la popolazione infantile.
Descrizione delle azioni.
1. Realizzazione di un sistema regionale di monitoraggio
nutrizionale
Scopo della sorveglianza nutrizionale è quello di prevenire
e/o controllare le malattie statisticamente correlabili con fattori
nutrizionali, al fine di individuare le strategie, le priorità, gli
interventi preventivi e correttivi. Parallelamente vanno attivati
in collaborazione con USL e Istituzioni Scolastiche programmi
divulgativi di educazione alimentare mirati a sviluppare
comportamenti alimentari responsabili.
2. Attivazione e coordinamento dell'attività di vigilanza e
controllo sulla qualità delle acque destinate al consumo umano
mediante:
·
individuazione di adeguati modelli di controllo sui sistemi
di approvvigionamento tradizionali (captazioni, reti di
distribuzione, sistemi di potabilizzazione);
·
individuazione di procedure omogenee per l'adozione dei
provvedimenti richiesti nei casi di non conformità;
·
individuazione di adeguati modelli di controllo su sistemi
e impianti di trattamento, sulle modalità di etichettatura, di
confezionamento e di distribuzione per le acque confezionate poste
in commercio.
3. Riduzione dell'obesità infantile
Particolare attenzione deve essere posta nel controllo e
nella riduzione dell'obesità infantile - la più frequente patologia
nutrizionale nei Paesi industrializzati - le cui complicanze in età
adulta determinano un netto peggioramento della qualità e
dell'aspettativa di vita. In Italia si stima che nell'età scolare
l'obesità abbia una incidenza compresa tra il 15% e il 20% degli
studenti.
Passiamo a pagina 57: vi sono 3 emendamenti del gruppo
"Arcobaleno"; ne do rispettivamente lettura:
Emendamento
Obiettivo 8, attività B, al terzo capoverso del paragrafo
"Quadro di riferimento", aggiungere, dopo l'espressione "è molto
basso (da correggere in 'bassa')" la seguente frase: "..., anche se
le prestazioni necessarie per tutto il percorso della gravidanza
sono gratuite, come definito dal D.M. 10.09.1998.".
Emendamento
Obiettivo 8, attività B, aggiungere, prima del capoverso "nel
2005...": "Nell'ambito della collaborazione con l'ospedale
Sant'Anna di Torino si sono svolte attività di formazione per
ostetriche finalizzate anche all'organizzazione di un servizio di
continuità assistenziale (ambulatorio gravidanza fisiologica e
servizio parto a domicilio)".
Emendamento
Obiettivo 8, attività B, aggiungere l'azione n. 7: "7.
Predisporre un progetto sperimentale di parto a domicilio".
La parola alla Consigliera Squarzino Secondina.
Squarzino (Arc-VA) - Vorrei illustrare separatamente il 1°
emendamento e poi gli altri 2 insieme, perché hanno una logica
diversa.
Il 1° emendamento è quello che avevo in parte illustrato nella
mia relazione, cioè la richiesta che venga riaffermato in sede di
piano che tutte le prestazioni necessarie per tutto il percorso
della gravidanza sono gratuite secondo la legge: è vero che la
legge lo dice già e quindi che dovrebbe essere sottinteso, ma ci
sono state delle difficoltà; allora, il segnalarlo, va nell'ottica
prevista in un'azione molto interessante del piano che è quella di
pubblicizzare il percorso della gravidanza fisiologica nei
consultori stessi; all'interno questo è un elemento importante.
Presidente - La parola all'Assessore alla sanità, salute e
politiche sociali, Fosson.
Fosson (UV) - È una sottolineatura di una cosa che dovrebbe già
avvenire, però siamo d'accordo per ridargli vigore.
Presidente - Pongo in votazione l'emendamento n. 1 del gruppo
"Arcobaleno":
Consiglieri presenti, votanti e favorevoli: 28
Il Consiglio approva all'unanimità.
Presidente - La parola alla Consigliera Squarzino Secondina
sugli altri 2 emendamenti.
Squarzino (Arc-VA) - È un emendamento che era stato già
presentato in Commissione e la Commissione lo aveva cassato: io lo
ripresento in aula, probabilmente non c'è una concordanza con
l'Assessore, ne prendo atto, però mi sembra utile che su questo ci
si pronunci e si cominci a riflettere... perché? Esiste
effettivamente un problema di richiesta, anche qui le nuove
esigenze che emergono, probabilmente sono esigenze elitarie, ne
prendo atto, però ci sono queste esigenze che cominciano a
pervenire di poter svolgere il parto a domicilio. Non sono in grado
di dire che va bene o che va male, ma l'USL, in questi giorni, ha
finanziato e concluso un corso di aggiornamento per le ostetriche
in Valle d'Aosta in cui vengono individuati questi percorsi e
vengono date le competenze, le indicazioni per poter fare questo
percorso e questo parto a domicilio.
So che è un tema molto rischioso, la nostra proposta era di
predisporre un progetto sperimentale di parto a domicilio. Io lo
pongo in votazione e poi, al di là dell'esito della votazione,
chiedo che su questo punto si continui un aggiornamento e un
approfondimento.
Presidente - La parola all'Assessore alla sanità, salute e
politiche sociali, Fosson.
Fosson (UV) - Come è già stato detto, è un progetto sperimentale
molto pericoloso, l'Associazione ginecologi italiani, ma anche
pediatri italiani, riserva questo progetto per aree
peri-ospedaliere molto circoscritte. È comunque ad alto rischio,
per cui non possiamo autorizzare una procedura che è ad alto
rischio in una regione che si presta molto poco, perché se si fa un
progetto sperimentale ad Aosta, non vedo perché non si debba fare
anche in altre zone! Siamo pertanto contrari a questi
emendamenti.
Presidente - Pongo in votazione gli emendamenti n. 2 e n. 3 del
gruppo "Arcobaleno":
Consiglieri presenti: 29
Votanti: 26
Favorevoli: 4
Contrari: 22
Astenuti: 3 (Ferraris, Fiou, Sandri)
Il Consiglio non approva.
Presidente - A pagina 60 abbiamo il nuovo emendamento n. 3.1 del
gruppo "La Casa delle Libertà" che sostituisce l'emendamento n. 2
presentato in origine dal gruppo stesso. Do pertanto lettura
dell'emendamento che andiamo ad analizzare:
Emendamento
Obiettivo 9.
A modificazione emendamento Casa delle Libertà pari oggetto:
Abrogare punti 2 e 3.
Do altresì lettura, per il verbale, dell'emendamento n. 2
presentato in origine dal gruppo "La Casa delle Libertà" e
sostituito da quello appena letto:
Emendamento
Obiettivo n. 9.
1) Sostituire il titolo con: "Assistenza primaria, medicina
specialistica territoriale, monitoraggio assistenza farmaceutica e
cure palliative"
2) Aggiungere in fine: "Attività D: Le cure palliative, la
terapia del dolore e gli interventi assistenziali nella fase finale
della vita".
Quadro di riferimento.
La continua modifica dello stato soggettivo ed obiettivo
della persona inguaribile nelle fasi avanzate di malattia, in
genere nei tre mesi precedenti la morte, rende necessario nella
maggior parte dei casi un progetto assistenziale integrato,
multidisciplinare, multiprofessionale ed in équipe, in grado di
offrire un intervento caratterizzato da continuità nelle 24 ore,
preparazione professionale degli operatori coinvolti ed elevato
standard di empatia/umanizzazione. La necessità di offrire livelli
assistenziali a complessità differenziata, adeguati alle necessità
del paziente, mutevoli anche in modo rapido ed imprevedibile, rende
necessario programmare un sistema di rete che renda possibile
l'integrazione di differenti modelli e livelli di intervento e dei
differenti soggetti coinvolti.
La rete deve essere composta da un sistema di offerta nel
quale la persona malata e la famiglia, ove presente, possano essere
guidati nel percorso assistenziale tra il proprio domicilio, sede
di intervento privilegiata ed in genere preferita dal paziente e
dal nucleo famigliare nel 70-80% dei casi, e le strutture di
degenza specificamente dedicate al ricovero dei pazienti in fase
avanzata e terminale di una malattia terminale, non assistibili
presso la propria casa, per cause sanitarie o socio-economiche
(20-30% dei casi).
La rete sanitaria dovrà essere strettamente integrata con
quella socio assistenziale al fine di offrire un approccio completo
alle esigenze della persona malata, alla quale dovrà essere fornito
un adeguato supporto religioso. Particolarmente stimolata e
favorita dovrà essere l'integrazione nella rete delle
organizzazioni no profit, in particolare di quelle di
volontariato.
Le modalità di intervento saranno ispirate agli standard
delle "cure palliative", intendendo con tale termine, secondo
quanto indicato dall'Organizzazione Mondiale della Sanità,
"l'insieme degli interventi terapeutici ed assistenziali
finalizzati alla cura attiva, totale, dei malati la cui malattia di
base non risponde più a trattamenti specifici. Fondamentale (in
detti interventi) è il controllo del dolore e degli altri sintomi,
e più in generale dei problemi psicologici, sociali e
spirituali".
Descrizione delle azioni.
1. Realizzazione di un sistema regionale a rete per le cure
palliative finalizzato all'integrazione degli interventi
professionali e solidaristici offerti negli ambiti assistenziali
domiciliari, ospedalieri e residenziali ed alla implementazione di
una loro adeguata offerta su tutto il territorio regionale.
2. Attivazione di una Unità Operativa Cure Palliative (UOCP),
con strutture di degenza proporzionate alle esigenze, alla quale è
affidato il coordinamento del sistema.
3. Creare una rete delle cure palliative con particolare
riferimento agli interventi domiciliari, sia di base che
specialistici, ed alla creazione della UOCP con strutture di
degenza proporzionate alle esigenze.
4. Coinvolgimento del medico di medicina generale nei
processi assistenziali.
5. Predisposizione di un livello efficiente di interventi di
controllo del dolore e degli altri sintomi, integrando gli
interventi nelle attività relative al Progetto regionale per
l'ospedale senza dolore.
6. Integrazione della rete sanitaria con quella
socio-assistenziale.
7. Coinvolgimento delle organizzazioni no profit, in
particolare delle organizzazioni di volontariato.
La parola al Consigliere Frassy.
Frassy (CdL) - Una breve illustrazione su questo emendamento,
che riteniamo essere importante, quello delle cosiddette "cure
palliative", nel senso che purtroppo la sanità e la medicina non
sempre sono utili per risolvere le patologie, in quanto ci sono
delle situazioni di malattie inguaribili che portano il malato ad
una fase terminale, spesso caratterizzata da una situazione di
dolore. Tale fase di dolore non sempre, nel passato, veniva
considerata come una problematica di tipo sanitario perché era fine
a sé stessa, cioè non essendoci una prospettiva di tipo curativo la
sanità ufficiale fino a qualche tempo fa non considerava l'aspetto
del mero dolore. Ultimamente la cultura medica in questo campo ha
fatto un'inversione significativa nel considerare invece importante
dal punto di vista della qualità di questi ultimi scampoli di vita
poter intervenire con quelle che, in un'espressione sintetica,
vengono definite "cure palliative", proprio perché hanno come fine
ultimo quello di alleviare la sintomatologia del dolore di malattie
incurabili.
Abbiamo descritto in questo emendamento all'obiettivo 9
un'attività ulteriore che è l'attività D), nella quale vengono
riassunte sia nelle premesse del quadro di riferimento, sia nella
descrizione delle azioni, alcuni aspetti concreti di intervento,
cioè la creazione di un sistema articolato a rete che coinvolga "in
primis" l'ospedale, ma che coinvolga anche gli altri ambiti
assistenziali come sono quelli domiciliari o residenziali, di
quelle strutture non ospedaliere, ma nelle quali possono trovarsi
soggetti che sono sofferenti terminali, un coinvolgimento
importante del medico generico in questo progetto e una sinergia
con quel progetto che già da un po' di tempo a questa parte ha
avuto sperimentazione nell'Ospedale regionale: il progetto per un
ospedale senza dolore.
Non possono essere dimenticate le organizzazioni "no profit",
che sono determinanti in una situazione come questa, situazione che
molte volte ha bisogno non solo del supporto medico, ma anche del
cosiddetto "supporto allo stato d'animo del paziente", il quale si
trova in situazioni difficili da sopportare. Riteniamo che questo
sia un elemento importante e concreto ad integrazione di questo
piano.
Presidente - La parola all'Assessore alla sanità, salute e
politiche sociali, Fosson.
Fosson (UV) - Siamo d'accordo. Si parlava già nel piano di
"hospice" e anche di "ospedale senza dolore"; prevedere, qui,
un'attività D) che descriva in modo completo le terapie palliative
anche come sinergie mi sembra accoglibile.
Presidente - Cronoprogramma?
(interruzione dell'Assessore Fosson fuori microfono)
... 1° semestre 2007?
Pongo in votazione l'emendamento n. 3.1 del gruppo "La Casa
delle Libertà":
Consiglieri presenti, votanti e favorevoli: 28
Il Consiglio approva all'unanimità.
Presidente - Passiamo a pagina 78: vi è il 4° emendamento del
gruppo "Arcobaleno"; ne do lettura:
Emendamento
Obiettivo 13, all'azione n. 1 aggiungere, alla fine della
frase "anche attraverso l'attivazione della dirigenza
infermieristica".
La parola alla Consigliera Squarzino Secondina.
Squarzino (Arc-VA) - Ritiro l'emendamento.
Presidente - Passiamo a pagina 96: vi è il 5° emendamento del
gruppo "Arcobaleno"; ne do lettura:
Emendamento
Obiettivo n. 20, attività B, aggiungere all'azione n. 1
"sentita la competente Commissione consiliare".
La parola alla Consigliera Squarzino Secondina.
Squarzino (Arc-VA) - Questo è l'obiettivo che riguarda l'IRSEE,
la sua sperimentazione e applicazione, e dato che su questo tema
anche la V Commissione ha cercato più volte di approfondire la
questione, senza riuscire ad avere gli elementi per poterlo fare, e
dato che è un argomento che avrà anche bisogno di risposte
politiche perché a seconda di come si decide l'IRSEE e i criteri,
si dovranno definire le risorse finanziarie, chiediamo - nel
momento in cui avviene la valutazione degli esiti della
sperimentazione dell'IRSEE nel contesto delle politiche sociali con
il coinvolgimento delle parti sociali - che sia sentita la
competente Commissione consiliare, in modo che possa fare in
maniera organica una verifica di come questo indice funziona ed è
aderente alla realtà degli utenti.
Presidente - La parola all'Assessore alla sanità, salute e
politiche sociali, Fosson.
Fosson (UV) - Nell'ottica di collaborazione con la V
Commissione, per un discorso sull'IRSEE che è problematico e che va
confrontato e affrontato da tutti, sono d'accordo su questo
emendamento.
Presidente - Pongo in votazione l'emendamento n. 5 del gruppo
"Arcobaleno":
Consiglieri presenti, votanti e favorevoli: 32
Il Consiglio approva all'unanimità.
Presidente - A pagina 101 abbiamo l'emendamento n. 3 del gruppo
"La Casa delle Libertà" di cui do lettura:
Emendamento
Obiettivo n. 22.
1) Sostituire il titolo con: "Attivare politiche di
prevenzione del disagio minorile e giovanile e di intervento a
favore di minori e giovani in situazione di disagio"
2) Aggiungere in inizio:
"Attività A: Prevenzione del disagio minorile e
giovanile".
Quadro di riferimento.
Le risorse dei servizi pubblici, quelle del terzo settore,
quelle della famiglia dovranno contribuire alla creazione di un
sistema di interventi a rete volta a migliorare la condizione di
vita dei minori e dei giovani, con particolare attenzione alle
azioni di informazione e prevenzione dei cosiddetti rischi di
devianza.
Descrizione delle azioni.
Al fine di dare attuazione all'obiettivo è pertanto
necessario procedere alle seguenti azioni:
·
Avviare un sistema permanente di circolazione delle
informazioni relativamente alle conseguenze sanitarie, sociali e
legali relative a comportamenti devianti.
·
Realizzare in collaborazione con le Forze dell'Ordine,
l'Azienda USL, le Istituzioni Scolastiche, il privato sociale,
campagne stampa, conferenze pubbliche e interne alle scuole sui
rischi connessi a comportamenti devianti e alle nuove
dipendenze.
·
Implementare la promozione di specifiche azioni di
sensibilizzazione nei punti di incontro privilegiati dai minori e
dai giovani (discoteche, pub, centri giovani, oratori,
ecc.).
La parola al Consigliere Frassy.
Frassy (CdL) - Sull'obiettivo 22 che riguarda l'intervento di
prevenzione del disagio giovanile, riteniamo che sia importante
aggiungere un'ulteriore attività di prevenzione del disagio
minorile,soprattutto in età scolastica, nel senso che purtroppo
nell'ambito di situazioni ormai sempre più ricorrenti, ai giovani
molte volte manca la visione delle conseguenze di errati modelli o
stili di vita nell'ambito degli abusi e delle dipendenze.
Riteniamo che azioni del genere debbano essere effettuate in
maniera sistematica nei luoghi dove i nostri giovani crescono, e
non possono che essere le scuole e i luoghi in cui l'incontro
giovanile è privilegiato. Ecco perché abbiamo voluto argomentare in
dettaglio quanto forse si poteva leggere, per grosse linee,
nell'obiettivo 22: auspichiamo che l'inserimento di questa nuova
attività di prevenzione possa dare un contributo concreto a far
capire ai giovani come, molte volte, strade intraprese per sfida o
per "bullismo" possano compromettere la vita di relazione, la
salute e creare delle devianze, dalle quali diventa difficile
uscire; perciò abbiamo dettagliato una serie di azioni in questo
senso.
Presidente - La parola all'Assessore alla sanità, salute e
politiche sociali, Fosson.
Fosson (UV) - Lo abbiamo condiviso e in questo obiettivo in cui
si parla di interventi a favore di giovani e di minori prevedere
un'attività "zero" sull'ambito della prevenzione del disagio
giovanile ci sembra corretto, quindi proponiamo di accettare
l'emendamento.
Cronoprogramma: secondo semestre 2006, per l'inizio dell'anno
scolastico.
Presidente - Pongo in votazione l'emendamento n. 3 del gruppo
"La Casa delle Libertà":
Consiglieri presenti, votanti e favorevoli: 28
Il Consiglio approva all'unanimità.
Presidente - A pagina 113 abbiamo l'emendamento n. 4.1 del
gruppo "La Casa delle Libertà" e l'emendamento n. 7 del gruppo
"Arcobaleno" che, rispettivamente, recitano:
Emendamento
Obiettivo n. 25.
Sostituire l'ultimo capoverso di pagina 113 e le prime 9
righe di pagina 114 con: "I volumi di prestazioni sanitarie e
sociali definiti dalla Giunta regionale non costituiscono vincolo
ai processi di autorizzazione o di accreditamento istituzionale
previsti dall'articolo 38 della legge regionale 25 gennaio 2000, n.
5 e successive modificazioni, bensì indice di fabbisogno che
segnalerà le situazioni di eccedenza all'interno delle quali la
localizzazione di ulteriori unità comporta un elevato "rischio
aziendale"".
Emendamento
All'obiettivo 25, Attività A, nella penultima frase, viene
sostituito il periodo che inizia con "In particolare": "In
particolare ai fini del rilascio dell'autorizzazione e
dell'accreditamento delle nuove strutture si dovrà tener conto del
fatto che in valle non è ancora rispettato il rapporto di 1 posto
letto ogni 1.000 abitanti dedicato alla riabilitazione e alla
lungodegenza, per cui saranno da favorire le strutture dedicate
alla patologie riabilitative, specie dell'apparato
muscolo-scheletrico, o ancora ai disturbi del metabolismo
nutrizionale".
La parola al Consigliere Frassy.
Frassy (CdL) - Penso che su questo aspetto vadano fatte delle
considerazioni, nel senso che il problema dell'accreditamento è un
aspetto importante nella funzionalità della sanità intesa come
"struttura sanitaria", ma è importante anche per il coinvolgimento
di quei soggetti privati che da più parti mi sembra siano auspicati
anche nei banchi di maggioranza e dall'Assessore stesso.
Riconosciamo che questo piano socio-sanitario su questa materia ha
fatto un passo o un mezzo passo avanti rispetto a quanto era
previsto nel precedente e, peraltro, tuttora vigente piano
socio-sanitario.
Il piano socio-sanitario vigente, che ci apprestiamo a
pensionare, partiva da un presupposto molto rigido: ciò che non era
nel piano non si poteva fare. Nel piano che ci apprestiamo a votare
si fa un mezzo passo avanti, perché il piano non dice più cosa si
può o non si può fare, ma dice che si potranno fare tutta una serie
di cose che rientrino in un certo meccanismo. Il meccanismo è
quello dell'ndividuazione dei volumi di prestazione definiti dalla
Giunta, sentita la Commissione, tenuto conto della mobilità e delle
proiezioni... perciò è un meccanismo complesso che lascia ben
sperare, ma non è quel passo verso una liberalizzazione totale
della sanità, che non vuol dire "giungla selvaggia e senza regole",
perché i meccanismi dell'accreditamento sono conseguenti ai
meccanismi dell'autorizzazione e sono comunque dei meccanismi che
rispondono a dei requisiti di tipo funzionale e strutturale ben
chiari. Aprire a tutto campo ai privati non vuol dire creare il
"Far West" nella sanità, perché ci sarebbe comunque - per quanto
riguarda i requisiti essenziali - un vaglio preliminare che
impedirebbe a coloro che non hanno determinati requisiti di aprire
strutture.
Perché noi vorremmo che l'Assessore e la maggioranza facessero
per intero il passo, anziché farlo per metà? Ma perché non ci sono
delle ragioni oggettive che vadano contro l'interesse pubblico, che
mai come in questo campo è l'interesse della comunità, dei
cittadini, oltre che del malato. Siamo convinti che chiunque in
campo sanitario mette in piedi un'attività di tipo specialistico -
vuoi ambulatoriale, vuoi di tipo clinico - lo fa in presenza di
alcuni presupposti che non possono prescindere dai presupposti del
mercato della salute, ma inteso nel senso positivo, perché se
pensassimo all'ambito della Regione Valle d'Aosta, potremmo già
dire, da oggi, che anche la previsione contenuta e formulata in
questo piano non troverebbe attuazione, nel senso che sarebbe molto
difficile - tolta forse l'ipotesi della riabilitazione - ipotizzare
che un privato venga in Valle d'Aosta per occuparsi della salute
dei Valdostani, perché i numeri e i rapporti economici ai quali un
privato deve sempre far riferimento non gli consentirebbero di
mantenere in equilibrio economico una struttura. Ci sono però
esempi illustri in giro per l'Italia, ma anche al di fuori
dell'Italia: pensiamo anche al territorio francese, Nizza per
tutti, dove realtà che magari da un punto di vista demografico non
hanno dei grossi bacini, sono diventati un punto di riferimento per
l'eccellenza che sono riusciti a concretizzare i privati su quel
territorio.
Ritengo che, contrariamente alla preoccupazione espressa dai
colleghi del gruppo "Arcobaleno" su questo argomento, la presenza
dei privati non sia un disincentivo all'azione del pubblico, sul
presupposto che l'eccellenza dei privati diventa uno stimolo alla
struttura pubblica a fare meglio, di conseguenza crea un meccanismo
virtuoso del quale potrebbe beneficiare anche la struttura
sanitaria pubblica, nella fattispecie: l'Ospedale regionale.
Non ci sono meccanismi di tipo finanziario, che possano
agevolare - e sottolineo: impropriamente - strutture di tipo
"corsaro", se così le vogliamo disegnare, come purtroppo invece
accade nell'industria, dove abbiamo dei meccanismi di tipo
finanziario che purtroppo hanno consentito, nel tempo, "azioni di
politica pseudo-industriale di tipo corsaro", cioè consumare
finanziamenti pubblici, creare situazioni di grande aspettativa per
poi, nel volgere di poco tempo, lasciare situazioni di grande
tensione sociale. In ambito sanitario questa preoccupazione non
esiste.
Abbiamo anche verificato che in altri piani socio-sanitari - mi
riferisco al piano della Regione Lombardia, che è per noi un
modello di riferimento per la sua capacità di conciliare la sanità
pubblica con valori di eccellenza alla sanità privata con valori di
eccellenza - è dimostrata la possibilità di far convivere il
pubblico e il privato con una concorrenza salutare. E penso che il
verbo "salutare" in questo caso sia appropriato per i cittadini e
per i pazienti.
In sostanza, il nostro emendamento cosa dice? Dice: va bene
definire i volumi delle prestazioni sanitarie e sociali da parte
della Giunta, ma questi volumi non costituiscono un vincolo
all'iniziativa privata, semmai un campanello di allarme, perché
alla luce di questi volumi l'imprenditore della sanità che volesse
aprire un'attività dove i volumi non gli darebbero grossi spazi,
avrebbe la consapevolezza di giocarsi un rischio aziendale di un
certo tipo! Devo dire che il voler mettere i volumi come limite
all'accreditamento del privato può avere, alla fine, un effetto
discorsivo, nel senso che lei, Assessore, ha fatto una scommessa,
ma è una scommessa che non è detto che si riesca a vincere e le
spiego.
Auspico che nel volgere di breve tempo le patologie
dell'apparato muscolo-scheletrico, le patologie cardiovascolari,
riabilitative e dei disturbi del metabolismo possano essere gestite
in maniera ottimale dalle strutture pubbliche valdostane. Se così
è, non avremo più volumi, e se così è, chiudiamo le porte al
privato! Allora io dico: perché non lasciare la "chance" al privato
che voglia fare un centro di eccellenza nella patologie
cardiovascolari, che a quel punto non sarebbe solo a concorrenza
della sanità valdostana, ma creerebbe quel fenomeno che
impropriamente, ma in maniera ben rappresentativa, viene definito
di "turismo sanitario", creerebbe cioè tutto un indotto a seguito
di quei pazienti che potrebbero arrivare da altre latitudini in
Valle d'Aosta, per farsi curare nella struttura privata che ha
acquisito un livello di eccellenza.
Lei ha fatto un mezzo passo; noi, con questo emendamento,
vorremmo che il passo venisse fatto per intero, nel convincimento
che nella sanità non si possono mettere dei "paletti" ai privati
che non siano i "paletti" della verifica rigorosa e inflessibile
dei parametri necessari per avere l'autorizzazione e per avere
l'accreditamento, ma parametri di tipo sanitario, non parametri che
alla fine possano imporre dei vincoli di politica sanitaria! Non so
se la differenza - che voglio sottolineare - è chiara: la politica
sanitaria ci dice che è meglio un ospedale nuovo piuttosto che la
ristrutturazione di un ospedale, ma dal punto di vista
dell'efficienza della prestazione sanitaria il cittadino chiede un
ospedale funzionale... che sia vecchio o nuovo, che sia pubblico o
privato, gli interessa relativamente!
Questo emendamento va a modificare l'impostazione del piano, va
a completare quel percorso mentale che lei ha abbozzato, ma che una
serie di equilibri più politici che non di politica sanitaria le
hanno impedito di fare il passo come avrebbe voluto fare. Auspico
che su questo emendamento ci sia la possibilità di confrontare le
posizioni politiche, perché domani penso che i cittadini valdostani
abbiano il diritto di capire perché in Valle d'Aosta non si
consente una totale liberalizzazione dell'accesso della sanità
privata a vantaggio della comunità valdostana.
Presidente - La parola all'Assessore alla sanità, salute e
politiche sociali, Fosson.
Fosson (UV) - Questo è un argomento molto dibattuto, ne abbiamo
già parlato, è un argomento non chiaro su cui c'è molta
giurisprudenza, perché se lei guarda la "502", ad esempio
l'accreditamento viene fatto a seconda dei fabbisogni,
l'autorizzazione può essere libera per tutti, ma l'accreditamento è
sempre vincolato dalla legge, anche se su questo la giurisprudenza
si è mossa in modo diverso. Certo, c'è un sistema lombardo, aperto
a tutti, e c'è un sistema fisso e rigido e noi abbiamo scelto un
sistema intermedio.
Mi permetto solo di dire che anche il sistema lombardo sta
mettendo dei "paletti" sanitari precisi, quando Formigoni dice "sì
alla sanità privata, ma di qualità", intende proprio questo, perché
forse non "corsari"... ma sa che un sistema che viene retribuito a
prestazione è a rischio di appropriatezza. Comunque, al di fuori di
questo su cui si può discutere a livello teorico, il piano
sanitario apre a una sanità privata che collabori con quella
pubblica, che è predominante, e su cui puntiamo per un'eccellenza;
un sistema di privato che già esiste può far crescere una sanità
pubblica. Questo è un discorso molto teorico che in Valle non si
verificherà mai, perché mai nessuno viene a chiedere
un'autorizzazione senza un accreditamento, creda che neanche i
grandi gruppi sanitari - che sono poi 2 o 3 - vengono a dire: "io
farei questo, ma quanti posti mi accrediti", quindi pur aprendo a
questa collaborazione con il privato, e sui fabbisogni si è detto
che c'è una Commissione... cioè i fabbisogni non si possono
nascondere e un privato serio che viene fa una struttura che colmi
anche temporaneamente, perché l'autorizzazione e l'accreditamento
non sono definitivi, una carenza della struttura... quindi noi
abbiamo aperto a un privato e su questo in V Commissione si è
discusso molto, ma un privato che serva e che sia utile alla realtà
valdostana e che venga a completare quello che la sanità pubblica
valdostana non riesce ancora a fare.
Se un giorno arrivasse uno di questi grandi enti e chiedesse di
mettere una struttura cardiovascolare di eccellenza in Valle, non
ci sarebbe alcun impedimento, né ad autorizzarlo, né ad
accreditarlo, certamente accreditarlo in base alle fughe che
abbiamo. Purtroppo questo non succede perché il bacino di utenza è
piccolo, però in un esempio così se un privato volesse mettere su
una grande struttura cardiovascolare in Valle, in modo che non
abbiamo più mobilità e quelle difficoltà che ci sono per
trasportare un infartuato o fare un'angioplastica lontano, sarebbe
autorizzato e accreditato logicamente per i posti letto che
abbiamo.
La prego pertanto di ritirare l'emendamento, altrimenti chiedo
di astenersi.
Presidente - Pongo in votazione l'emendamento n. 4.1 del gruppo
"La Casa delle Libertà":
Consiglieri presenti: 31
Votanti: 12
Favorevoli: 2
Contrari: 10
Astenuti: 19 (Cesal, Charles Teresa, Comé, Fiou, Fontana
Carmela, Fosson, Isabellon, Lanièce, Lavoyer, Maquignaz,
Marguerettaz, Ottoz, Pastoret, Praduroux, Rini, Sandri, Viérin
Adriana, Viérin Laurent, Viérin Marco)
Il Consiglio non approva.
Presidente - La parola alla Consigliera Squarzino Secondina per
illustrare l'emendamento n. 7.
Squarzino (Arc-VA) - Direi che è esattamente la logica opposta a
quella che ha illustrato il collega Frassy, proprio perché pensiamo
che vada valorizzata al massimo la sanità pubblica, specie per
quanto riguarda l'ospedale, anche per tutti i motivi cui accennava
l'Assessore. Secondo: visto che esiste una carenza effettiva in
ambito regionale per quanto riguarda i posti di riabilitazione e
lungodegenza, chiediamo che nel momento in cui si vuole favorire
l'accreditamento di strutture private, queste siano da inserire
all'interno di quei settori in cui c'è carenza.
Proponiamo che tutta la parte relativa all'accreditamento di
strutture per patologie per l'apparato muscolo-scheletrico,
patologie cardiovascolari, patologie riabilitative, venga
sostituito con posti letto dedicati alla riabilitazione e alla
lungodegenza. Volevo far presente alla Presidenza che qui c'è un
errore materiale, nella penultima riga:
"specie dell'apparato
muscolo-scheletrico..."
,
"... nonché ai disturbi del
metabolismo"
, anziché
"o ancora"
.
Presidente - La parola all'Assessore alla sanità, salute e
politiche sociali, Fosson.
Fosson (UV) - Qui intendevamo patologie dell'apparato
muscolo-scheletrico proprio nel senso di "riabilitativo", per cui
non cambia assolutamente. Lei vorrebbe anche cancellare "patologie
cardiovascolari"... questo non mi sembra giusto...
(interruzione della Consigliera Squarzino Secondina, fuori
microfono)
... ecco, "cardiovascolari" va aggiunto:
"
riabilitative
...
disturbi del metabolismo nutrizionale e
cardiovascolari"
... mi sembra che il discorso che faceva il
collega Frassy sia corretto, in questo... Va bene, accolto.
Presidente - Pongo in votazione l'emendamento n. 7 del gruppo
"Arcobaleno" con le modifiche formali testé dette dalla Consigliera
e dall'Assessore:
Emendamento
"In particolare ai fini del rilascio dell'autorizzazione e
dell'accreditamento delle nuove strutture si dovrà tener conto del
fatto che in valle non è ancora rispettato il rapporto di 1 posto
letto ogni 1.000 abitanti dedicato alla riabilitazione e alla
lungodegenza, per cui saranno da favorire le strutture dedicate
alla patologie riabilitative, specie dell'apparato
muscolo-scheletrico, nonché ai disturbi del metabolismo
nutrizionale e cardiovascolari"
Consiglieri presenti e votanti: 31
Favorevoli: 29
Contrari: 2
Il Consiglio approva.
Presidente - A pagina 116 abbiamo l'emendamento n. 4.2 del
gruppo "La Casa delle Libertà", di cui do lettura:
Emendamento
Obiettivo n. 25.
Pagina 116, descrizione delle azioni, inserire il punto:
"1-bis. Prevedere per l'accreditamento delle specialità la presenza
di direzione tecnica di area (medico specialista), al fine di
garantire una maggiore qualificazione del servizio socio sanitario
offerto ai cittadini".
La parola al Consigliere Frassy.
Frassy (CdL) - Questo emendamento si collega idealmente
all'emendamento precedente dell'accreditamento, anche se è un
emendamento che ha una sua autonomia, tant'è che non lo ritiriamo,
pur essendo stato bocciato l'emendamento precedente.
Riteniamo, nell'ottica di quella "eccellenza" a cui faceva
riferimento lei, Assessore, e nella preoccupazione ultima che la
sanità - privata o pubblica - deve essere a tutela del malato, che
in una previsione di incremento del fenomeno dell'accreditamento di
strutture private vadano individuati dei "paletti" che consentano
la praticabilità di quella che, se non è l'eccellenza, quanto meno
sia un livello al di sopra di ogni sospetto dell'erogazione della
prestazione. Esiste - ne abbiamo parlato in Commissione - per norma
di legge l'obbligo di una direzione sanitaria, che è quella
struttura tecnico-medica che deve dare le autorizzazioni interne,
che si assume anche le responsabilità esterne di quanto accade
nelle strutture sanitarie; però riteniamo che molte volte la
direzione sanitaria, soprattutto in strutture complesse, rischi di
essere il paravento per dare applicazione a un principio di legge,
ma che rischi alla fine di vanificare la sostanza della legge, cioè
l'appropriatezza - e quant'altro - delle prestazioni. Per questo
ipotizziamo di inserire una direzione tecnica di area, definita
"medico-specialistica", ogni qualvolta le strutture accreditate
abbiano presenze di tipo specialistico, al fine di garantire una
maggiore qualificazione del servizio socio-sanitario offerto ai
cittadini. Ovviamente questa preoccupazione diventa tanto maggiore
quanto maggiore sarà l'apertura ai privati, per evitare quelle
ipotesi di "sanità corsara" a cui penso nessuno, qui, voglia dare
cittadinanza!
Presidente - La parola all'Assessore alla sanità, salute e
politiche sociali, Fosson.
Fosson (UV) - Secondo me lei penalizza troppo il privato, perché
nessun privato verrebbe in Valle prevedendo una direzione sanitaria
e una direzione tecnica di area, anche se potrebbe essere un aiuto
in più. Nell'ottica di un'autorizzazione la direzione sanitaria ha
tutti quei compiti che lei prevede: di verificare che nelle singole
aree ci siano le professionalità corrette, che poi ogni medico ha
come dovere di fare una professione per cui è abilitato.
Secondo me è troppo penalizzante per una struttura privata e
propongo l'astensione.
Presidente - Pongo in votazione l'emendamento n. 4.2 del gruppo
"La Casa delle Libertà":
Consiglieri presenti: 31
Votanti e favorevoli: 2
Astenuti: 29 (Borre, Bortot, Caveri, Cerise, Cesal, Charles
Teresa, Comé, Ferraris, Fey, Fiou, Fontana Carmela, Fosson,
Isabellon, Lanièce, Lavoyer, Maquignaz, Marguerettaz, Ottoz,
Pastoret, Perron, Rini, Salzone, Sandri, Squarzino Secondina,
Venturella, Vicquéry, Viérin Adriana, Viérin Laurent, Viérin
Marco)
Il Consiglio non approva.
Presidente - L'emendamento n. 5 del gruppo "La Casa delle
Libertà" è stato sostituito dal nuovo emendamento n. 1.1 presentato
dallo stesso gruppo. Do pertanto lettura dell'emendamento che
andiamo ad analizzare:
Emendamento
Obiettivo 26
A modificazione e sostituzione emendamento del gruppo "La
Casa delle Libertà" pari oggetto aggiungere nella descrizione delle
azioni a pagina 122: "2 b. Nell'ambito del progetto "mattone 1"
aderire al sistema nazionale di classificazione informativo delle
strutture sanitarie".
Do altresì lettura, per il verbale, dell'emendamento n. 5
presentato in origine dal gruppo "La Casa delle Libertà" e
sostituito da quello appena letto:
Emendamento
Obiettivo n. 26.
1) Titolo, dopo economiche aggiungere: ",
strutturali"
2) Aggiungere in fine:
"Attività C: Catasto dei Lavori di Edilizia Sanitaria
(CLES)"
Quadro di riferimento.
Il patrimonio edilizio sanitario è elemento non secondario
nella qualità del servizio erogato al cittadino e la appropriatezza
degli interventi di manutenzione, risistemazione e ampliamento
delle strutture sia pubbliche sia private deve poter essere oggetto
di costante monitoraggio.
Descrizione delle azioni.
Al fine di disporre di dati affidabili che rendano possibile
monitorare l'evoluzione del patrimonio immobiliare sanitario viene
istituito il "Catasto dei Lavori di Edilizia Sanitaria
(CLES)".
Entro 360 giorni dall'approvazione del presente Piano la
Giunta regionale dovrà emanare le disposizioni, per la
conservazione dei dati del catasto dei lavori di edilizia
sanitaria, alle quali dovranno attenersi le strutture sanitarie
accreditate. La Giunta regionale nel regolamentare la tenuta del
"Catasto dei Lavori di Edilizia Sanitaria (CLES)" dovrà attenersi
ai principi: divieto di creare nuove strutture amministrative
regionali; assicurare la conservazione dei dati presso le stesse
aziende; prevedere modalità informatiche per l'archiviazione dei
dati sintetici degli interventi di manutenzione straordinaria,
ristrutturazione, adeguamento impiantistico ed ampliamento o nuova
costruzione di qualsiasi importo affrontati con qualunque tipo di
finanziamento; prevedere l'obbligo di esibizione a richiesta
dell'Amministrazione regionale dei dati.
La parola al Consigliere Frassy.
Frassy (CdL) - Sempre nel filone della preoccupazione che la
sanità, nelle sue prestazioni, possa essere efficace ed
appropriata, riteniamo sia opportuno inserire nell'obiettivo 26,
che si occupa dei sistemi informativi, i processi di programmazione
e di controllo delle risorse, l'indicazione che è emersa dalle
linee del Ministro Stanca per quanto riguarda un progetto molto
ampio, definito "mattoni".
Il "mattone 1", in particolare, è un progetto che prevede il
monitoraggio delle strutture sanitarie, è un catasto di quanto
accade in ambito sanitario dal punto di vista dei lavori e delle
manutenzioni straordinarie e di tutto quello che comporta modifiche
delle strutture stesse. Ovviamente le modifiche delle strutture che
ospitano attività di tipo sanitario non sono ininfluenti rispetto
all'appropriatezza e alla correttezza delle prestazioni, per cui
riteniamo che sia opportuno precisare come l'USL e
l'Amministrazione debbano aderire a questo progetto che consente
una fotografia aggiornata dell'edilizia sanitaria.
Presidente - La parola all'Assessore alla sanità, salute e
politiche sociali, Fosson.
Fosson (UV) - Siamo d'accordo, abbiamo già aderito al "progetto
mattoni" del sistema sanitario nazionale, quindi accettiamo
l'emendamento mettendolo nel secondo semestre 2006 come
cronoprogramma.
Presidente - Pongo in votazione il nuovo emendamento n. 1.1 del
gruppo "La Casa delle Libertà":
Consiglieri presenti, votanti e favorevoli: 30
Il Consiglio approva all'unanimità.
Presidente - A pagina 124 abbiamo gli emendamenti n. 8 e n. 9
del gruppo "Arcobaleno", che si riflettono anche sul
cronoprogramma. Ne do rispettivamente lettura:
Emendamento
L'obiettivo n. 27 è così riformulato:
"Obiettivo n. 27.
Realizzare l'unificazione delle sedi ospedaliere al fine di
organizzare l'assistenza per acuti in base al miglior rapporto tra
tipologie di prestazioni e risorse impiegate.
Attività: ammodernamento delle strutture ospedaliere in un
unico e nuovo presidio.
Quadro di riferimento.
Le linee guida su cui deve svilupparsi il progetto di
ammodernamento delle strutture ospedaliere in un unico presidio
devono tener conto delle principali tendenze dei sistemi
organizzativi sanitari ed, in particolare a:
- la riduzione della durata delle degenze, che determina la
riduzione della dotazione di posti letto;
- la gradualità delle cure, che porta alla diversificazione
dei posti letto non più rapportata alla patologia ma riferita alle
modalità ed all'intensità delle cure prestate (terapia intensiva,
terapia sub-intensiva, degenza ordinaria, day-hospital,
day-surgery, ambulatori);
- la costituzione di unità di degenza indifferenziate
dipartimentali, non più attribuite alle singole unità
operative;
- l'impostazione dell'ospedale per aree funzionali omogenee e
coerenti dal punto di vista logistico, necessaria per
l'organizzazione dipartimentale dell'attività ospedaliera;
- la dimissione precoce dei pazienti, che esige a valle del
ricovero anche la disponibilità di strutture idonee per ulteriori
trattamenti di riabilitazione e di lungo-degenza.
Tale progetto di unificazione è stato incluso tra le opere di
rilevante interesse regionale previste dalla legge regionale 17
agosto 2004, n. 21.
Descrizione delle azioni.
Al fine di dare attuazione all'obiettivo è pertanto
necessario procedere - nel triennio 2006-2008 - alla realizzazione
delle seguenti azioni:
1. realizzare lo studio di fattibilità previsto dall'articolo
3, comma 3 della legge regionale 21/2004, che prenda in esame le
diverse ipotesi progettuali dell'ammodernamento delle sedi
ospedaliere in un unico e nuovo presidio e che per ciascuna
individui:
- localizzazione;
- caratteristiche strutturali;
- rapporti costi/benefici;
- rispetto delle principali caratteristiche dei sistemi
organizzativi sanitari;
2. analisi delle diverse ipotesi progettuali e scelta della
più rispettosa dei criteri di efficacia, efficienza;
3. avviare - in collaborazione con le strutture interne ed
esterne all'Amministrazione regionale competenti in materia -
procedure per accedere a fonti alternative di finanziamento
dell'intervento, con particolare riferimento a quelle di
provenienza dello Stato e dell'Unione europea;
4. predisposizione degli atti necessari per acquisire
aree;
5. individuare ed utilizzare forme ad evidenza pubblica di
affidamento della progettazione e della realizzazione dell'opera
che garantiscano tempi e modi certi di conclusione
dell'intervento;
6. avviare e realizzare la progettazione delle opere di
edilizia sanitaria necessarie per realizzare la concentrazione
delle funzioni ospedaliere per acuti rese dall'Azienda U.S.L. della
Valle d'Aosta;
7. avviare la realizzazione delle opere di edilizia sanitaria
necessarie per realizzare la concentrazione delle funzioni
ospedaliere per acuti rese dall'Azienda U.S.L. della Valle
d'Aosta."
(+ tavola sinottica allegata)
Emendamento
All'obiettivo n. 27, all'azione n. 1, aggiungere alla fine
della frase: "ivi compresa quella di un nuovo ospedale".
(modificare di conseguenza la relativa parte nel
cronoprogramma.)
La parola alla Consigliera Squarzino Secondina.
Squarzino (Arc-VA) - Qui l'obiettivo n. 27 riguarda l'ospedale.
In Commissione avevo preparato una serie di emendamenti, moltissimi
sono passati e di questo ho già ringraziato la Commissione e il
Presidente, in particolare, che ha analizzato gli emendamenti -
come d'altra parte anche oggi ha fatto l'Assessore - prendendo
seriamente il contenuto.
Questo emendamento lo avevo presentato in Commissione, la
Commissione ha preso questo emendamento come punto di partenza per
rivedere la precedente formulazione dell'obiettivo 27. Naturalmente
lo ha fatto in un'ottica che interessava alla maggioranza della
Commissione, - è condivisibile -, ma non prendeva in considerazione
il punto fondamentale, che per noi era questo del presidio
ospedaliero unico, ma anche nuovo.
Riproponiamo pertanto, in questa sede, l'emendamento; certo, non
perché ci illudiamo che possa avere maggior ascolto di quanto non
abbia avuto finora, ma nel nostro emendamento si precisava che lo
studio di fattibilità previsto dalla legge sulle grandi opere
andava spostato un po' di più verso lo studio di diverse ipotesi
progettuali dell'ammodernamento delle sedi ospedaliere in un unico
e nuovo presidio, e indicavamo anche una serie di punti che doveva
affrontare questo studio: la localizzazione, le caratteristiche
strutturali, i rapporti costi-benefici, il rispetto delle
principali caratteristiche dei sistemi organizzativi sanitari.
Questo era il desiderio: che questo nostro problema fosse assunto
dal piano socio-sanitario. La Commissione non lo ha fatto, penso
che anche in questa sede non lo farà, ma ritengo utile riproporre,
qui, questo tema, perché ci deve essere chiarezza: in primo luogo,
perché il nostro gruppo non si riconosce nell'obiettivo 27 così
come è stato riformulato nel nuovo piano, perché manca un elemento
essenziale; in secondo luogo, ci sembra utile che si metta
l'accento su come si vuole esprimere rispetto alla volontà politica
di un nuovo ospedale.
Presidente - La parola all'Assessore alla sanità, salute e
politiche sociali, Fosson.
Fosson (UV) - Di questo abbiamo parlato a lungo in Commissione e
avevamo concordato un testo. A pagina 124 è scritto che prende in
esame le diverse ipotesi progettuali, lo faremo nel modo corretto
come ha indicato il Consigliere Sandri, ma mi sembra che qui sia
ampiamente detto il desiderio di affrontare in modo corretto il
discorso; quindi non aggiungerei nessun'altra parola a questo... ci
sarebbe quasi, nelle sue parole - che non c'erano state in
Commissione - il desiderio di dire: "non accetterò mai quanto dirà
questo studio"!
Non siamo d'accordo su questo emendamento, lo rigettiamo; prendo
l'impegno che questo studio sarà fatto in modo corretto e che i
risultati vengano portati in Consiglio per il dibattito.
Presidente - Pongo in votazione l'emendamento n. 8 del gruppo
"Arcobaleno":
Consiglieri presenti: 29
Votanti: 24
Favorevoli: 3
Contrari: 21
Astenuti: 5 (Ferraris, Fiou, Fontana Carmela, Salzone,
Sandri)
Il Consiglio non approva.
Presidente - La parola alla Consigliera Squarzino Secondina
sull'emendamento n. 9.
Squarzino (Arc-VA) - Intendo illustrarlo, anche se l'Assessore
ha già risposto a questo emendamento, ma va bene lo stesso.
Avendo intuito che l'emendamento n. 8 non sarebbe stato accolto,
ho verificato e, avendo verificato che effettivamente le azioni
individuate dall'obiettivo 27 nell'attuale formulazione fanno
riferimento alla deliberazione di Giunta n. 1382/2006, e avendo
verificato che nella deliberazione di Giunta - là dove si affida a
"Finaosta" l'incarico di integrare lo studio di fattibilità
previsto dalla legge sulle grandi opere - si dice che bisogna
integrarlo con le seguenti indicazioni (cito dalla deliberazione):
"per le analisi propedeutiche alternative di progetto da
integrare con le alternative di progetto ivi compresa quella di un
nuovo ospedale"...
Cosa chiediamo noi? Chiediamo che nell'azione n. 1, là dove il
piano indica di realizzare lo studio di fattibilità previsto
dall'articolo 3, comma 3, della legge regionale n. 21/2004 che
prenda in esame le diverse ipotesi progettuali di ammodernamento
della sede in un unico presidio, ivi compresa quella di un nuovo
ospedale, così come scritto in deliberazione. Questa è la proposta
che facciamo, non perché non crediamo alle parole dell'Assessore,
ma per aderenza a quanto la Giunta ha detto, non la sottoscritta,
ma la Giunta ha detto! Credo che riconoscere in un piano
socio-sanitario che è legge un'indicazione della Giunta sia
perlomeno opportuno: questa è l'ottica con cui abbiamo presentato
l'emendamento n. 9.
Presidente - La parola all'Assessore alla sanità, salute e
politiche sociali, Fosson.
Fosson (UV) - Siamo contrari, perché - come già ho detto prima -
quando scriviamo di valutare tutta la progettualità, intendiamo
"tutta la progettualità", quindi questo è superfluo.
Presidente - Pongo in votazione l'emendamento n. 9 del gruppo
"Arcobaleno":
Consiglieri presenti e votanti: 30
Favorevoli: 7
Contrari: 23
Il Consiglio non approva.
Presidente - A pagina 12 del cronoprogramma abbiamo
l'emendamento n. 6 del gruppo "Arcobaleno"; ne do lettura:
Emendamento
Nel cronoprogramma, all'obiettivo n. 23, spostare al 2°
semestre 2007 l'azione n. 2 ("definire... un modello organizzativo
sa sperimentare)
La parola alla Consigliera Squarzino Secondina.
Squarzino (Arc-VA) - Forse è più comodo se invece di andare alla
pagina del cronoprogramma, cui si riferisce l'emendamento...
Presidente - ... riguarda l'obiettivo 23...
Squarzino (Arc-VA) - ... sì, credo che sia più utile se lo
guardiamo come obiettivo 23. L'obiettivo 23 parla dell'avvio di
sperimentazione di un pronto intervento sociale e, a un certo
punto, indica l'azione n. 2 a pagina 108:
"definire a partire da
un modello organizzativo da sperimentare"
, anche qui c'è un
elemento da emendare, e rispetto al tempo previsto per lo studio di
questo sono previsti 12 mesi.
È vero che in Commissione c'è stato lo sforzo di anticipare
ancora, ma chiedo di anticipare ulteriormente; per questo non viene
modificato l'obiettivo, ma viene modificato il cronoprogramma, si
vuole spostare al 2° semestre 2007 l'azione n. 2, cioè diciamo:
"adesso possiamo cominciare a studiare e penso che abbiamo tempo
fino al 2° semestre 2007, abbiamo un anno abbondante di tempo per
individuare questo modello". L'idea è solo di anticipare ancora,
come segno dell'importanza che a questo tema il piano intende
dare.
Presidente - La parola all'Assessore alla sanità, salute e
politiche sociali, Fosson.
Fosson (UV) - D'accordo, faremo l'impossibile.
Presidente - Pongo in votazione l'emendamento n. 6 del gruppo
"Arcobaleno":
Consiglieri presenti, votanti e favorevoli: 31
Il Consiglio approva all'unanimità.
Presidente - Ricordo che votando l'articolo 1 si approva il
piano regionale nel testo della V Commissione, emendato con gli
emendamenti testé votati.
La parola alla Consigliera Squarzino Secondina, per
dichiarazione di voto.
Squarzino (Arc-VA) - Credo che possiamo dichiararci soddisfatti
per tutto il lavoro che è stato fatto, condividiamo tutta una serie
di progetti e di impostazione; è chiaro che le cose critiche ci
sono, ma servono per migliorare. C'è un elemento che è dirimente,
che ci impedisce di esprimere un parere favorevole, nel senso che
c'è la questione dell'ospedale che per noi è una questione
dirimente. Per affermare fortemente che questa è una problematica
ancora per noi importante, non essenziale a tutto il piano, ma
importante, ci asteniamo.
Presidente - La parola al Consigliere Frassy.
Frassy (CdL) - Il nostro gruppo esprimerà un voto positivo al
piano, perché riteniamo che rispetto al piano precedente - in
quanto con questo voto verrà pensionato - vengono portate innanzi
delle innovazioni nell'approccio alla politica sanitaria. Devo dire
che al di là delle considerazioni che farò a breve, buona
testimonianza ne è il clima nel quale questo piano è stato
discusso.
Quanti, come me, hanno avuto modo di partecipare nella scorsa
legislatura alla discussione del piano precedente, ricorderanno
come sul finire di luglio si dedicò un'intera giornata e un'intera
nottata ad una discussione animata, ben lontana dalla discussione
che c'è stata oggi; una discussione pacata, frutto di un ampio
lavoro svolto in Commissione, perciò un piano che alla fine è
condiviso, perché è stato partecipato nei suoi momenti di esame e
di approfondimento e che - per la sensibilità che l'Assessore ha
dimostrato - ha recepito gli emendamenti e gli apporti contributivi
che anche le forze che non si riconoscono in questa maggioranza
hanno voluto dare al piano. Apporto contributivo perché la sanità,
fra tutte le materie di intervento, è quella che si presta meno ad
una visione di differenziazione politica netta.
L'aspetto che più abbiamo apprezzato di questo piano è la
consapevolezza che il piano è uno strumento, ma non è la soluzione
ai problemi della sanità. Il limite del piano precedente era di
voler dire tutto e codificare tutto; di conseguenza, nel non
considerare che le esigenze della sanità come le esigenze della
società sono esigenze che devono lasciare spazio alla flessibilità,
perché le situazioni mutano con il variare degli scenari. È un
piano che anche in materia di accreditamenti - su cui esprimiamo le
perplessità legate alla filosofia che abbiamo illustrato nel nostro
emendamento - ha fatto dei passi avanti. Il precedente piano diceva
che ciò che non era previsto non poteva essere fatto; questo piano
lascia spazio ad aspettative che ci auguriamo vengano poi colte, ci
auguriamo che quando ci troveremo a discutere del prossimo piano si
possa fare un bilancio di una sanità privata diversa rispetto alla
sanità privata che oggi esiste o, meglio, "sopravvive" in questa
regione.
Riteniamo che questo piano abbia il merito di mettere in luce
debolezze e limiti della sanità attuale, riteniamo che non sia un
piano autocelebrativo; è un piano che parte dalla consapevolezza
che in parecchi settori l'eccellenza è lontana, ma individua una
serie di strumenti - fra i quali riteniamo importante l'innovazione
del cronoprogramma - che consente di verificare sulla distanza la
realizzabilità di quei principi che oggi vengono scritti e votati.
Importante anche per il monitoraggio che nel tempo si potrà fare di
queste previsioni.
Riteniamo che sia innovativo anche lo spazio dedicato all'esame
delle risorse finanziarie, sia come criteri che come proiezioni e
disponibilità, perché un qualsiasi piano che voglia fare della
programmazione non può prescindere dalla programmazione delle
risorse finanziarie. Importante poi è il ruolo della famiglia;
nella sanità qualcuno può chiedersi cosa c'entra, ma la famiglia
c'entra, perché è il nucleo sul quale la nostra società ci ruota
attorno. Ognuno di noi ha una famiglia alle spalle o ha
l'aspettativa di costituirne una; di conseguenza il fatto che
questo piano consideri il concetto di famiglia nell'erogazione dei
servizi e lo consideri nel rispetto dei rapporti parentali,
sfuggendo alla suggestione politica per noi deprecabile e contro
natura dei cosiddetti "Pacs", è un altro elemento che ci convince
di un'impostazione di fondo che si regge su principi che riteniamo
di poter condividere.
Ciò detto, votato questo piano, lo seguiremo nelle sue linee
applicative, in quanto riteniamo - proprio per non essere partecipi
di questa maggioranza - di avere un diritto in più rispetto alla
maggioranza che dà alla Giunta una fiducia politica
"a
prescindere"
nel controllare che questo piano si concretizzi in
base alle linee guida che oggi votiamo. E le votiamo con il
convincimento che siano state arricchite da una serie di obiettivi
concreti e importanti che sono stati presentati dal nostro gruppo,
recepiti dall'Assessore "in primis" e poi dall'aula tutta.
Con queste precisazioni ribadiamo il nostro voto positivo.
Presidente - La parola al Consigliere Cesal.
Cesal (UV) - Volevo anch'io esprimere apprezzamento per il
documento che ci stiamo avviando ad approvare, un apprezzamento
relativo ai metodi seguiti nel suo "iter" consiliare, un
apprezzamento per il comportamento della Commissione e dei vari
gruppi consiliari che hanno portato il loro contributo in
Commissione. Ho partecipato anch'io in sostituzione di colleghi
assenti per motivi personali ad alcune riunioni. Vorrei esprimere
anche il mio apprezzamento al Presidente della V Commissione per
l'equilibrio dimostrato in questa occasione. Un apprezzamento anche
all'Assessore per la disponibilità dimostrata a recepire le varie
proposte che si è evidenziata anche nel corso della discussione
odierna.
Per quanto riguarda il piano, si tratta di un piano concreto, ha
radicato nel territorio; va detto che la sanità in Valle presenta
dei livelli qualitativi elevati, tutto però può essere migliorato
per raggiungere traguardi sempre più ambiziosi. Il territorio nel
piano viene considerato come un elemento qualificante per quanto
riguarda la domanda di servizi sanitari, un piano attento ai
bisogni della gente che punta al loro soddisfacimento, che tiene
conto delle mutate condizioni di vita e del contesto in cui si
collocano.
Il piano tiene conto dell'innalzamento dell'età media della
popolazione valdostana, si tratta di un fatto positivo però con un
conseguente aumento delle patologie legate all'età e alla
disabilità. Propone il soddisfacimento di una domanda diversa che
muta con il mutare del contesto a cui si riferisce. È un piano che
ribadisce il ruolo strategico della prevenzione, ritenendola
essenziale dal punto di vista della salute delle persone; un piano
che valorizza e sostiene la famiglia; un piano che prevede una
stretta integrazione fra le prestazioni sanitarie con quelle di
tipo sociale; un piano che viene dopo i grandi studi sulla
mortalità, sulla mappatura della disabilità, sulla povertà e che
trasforma in azione amministrativa le varie problematiche emerse,
ponendo le criticità come problemi da risolvere. Indica degli
obiettivi dal mio punto di vista ambiziosi, ma che ritengo
raggiungibili.
Un piano che riconsidera il ruolo dei medici di famiglia,
strumento essenziale quando si parla di sanità in una regione di
montagna come la nostra. Fare sanità in montagna è molto più
difficile che in pianura o in presenza di grandi agglomerati
urbani; la dispersione antropologica è un elemento che rende
difficile la programmazione e la razionalizzazione dei servizi.
Importante è conoscere questa realtà per approcciarci in maniera
corretta al soddisfacimento dei diversi bisogni. Una realtà, quella
della montagna, che richiede modelli organizzativi, sanitari e
sociali più rispondenti alle caratteristiche della nostra regione.
A questo proposito mi pare interessante l'indicazione di indirizzi
per la costituzione di piani di zona, delegando alle entità locali
molte funzioni che oggi sono svolte a livello regionale. È un piano
che deve tener conto del rapporto fra risorse e servizi prestati,
risorse non sempre certe, ma che assumono un peso sempre maggiore
nel complesso del bilancio di questa regione. È importante quindi
definire i livelli essenziali dei servizi, sia in campo sociale che
sanitario, livelli che devono essere mantenuti nel corso degli
anni. Non posso che esprimere un parere favorevole per quanto
riguarda la scelta di un unico presidio ospedaliero, scelta
preliminare a decisioni conseguenti che mi auguro siano scevre da
approcci di tipo ideologico, ma vadano nel senso di rispondere ad
un'effettiva esigenza della sanità valdostana e della popolazione
che gode di questo servizio.
Fatte queste scarne considerazioni, esprimo il voto favorevole
dell'"Union Valdôtaine" e mi rallegro con tutti coloro che hanno
partecipato alla sua stesura, ritenendolo un documento fondamentale
per la programmazione in questo settore per il periodo
2006-2008.
Presidente - La parola al Consigliere Comé.
Comé (SA) - Il mio sarà un intervento molto breve, perché legato
esclusivamente alla dichiarazione di voto, quindi esprimo il voto
favorevole da parte della "Stella Alpina"; le considerazioni sul
piano le ho formulate nel momento della presentazione della
relazione.
Voglio però ribadire che se questo documento ha avuto un "iter"
piuttosto lungo, certamente questo tempo ha permesso che ogni
giorno questo documento si arricchisse di contenuti, di proposte, e
qui penso che il Consiglio abbia dimostrato grande capacità di
tralasciare solo la propria appartenenza politica, ma di guardare
il miglioramento di un documento per la gente. Penso che anche
grazie all'Assessore - il quale ha voluto collaborare accogliendo
favorevolmente le proposte emerse, sia in Commissione, sia da altre
figure esterne al Consiglio -, il documento che oggi approviamo sia
un documento che ha avuto un percorso lungo, sì, ma una
qualificazione nel suo contenuto.
Esprimo un giudizio sicuramente positivo e affermo il voto
favorevole della "Stella Alpina".
Presidente - Pongo in votazione l'articolo 1. Ricordo che
votando l'articolo 1 si approva il piano regionale nel testo della
V Commissione emendato con gli emendamenti votati in aula:
Consiglieri presenti: 32
Votanti e favorevoli: 29
Astenuti: 3 (Bortot, Squarzino Secondina, Venturella)
Il Consiglio approva.
Presidente - Pongo in votazione l'articolo 2:
Consiglieri presenti, votanti e favorevoli: 31
Il Consiglio approva all'unanimità.
Presidente - Pongo in votazione il disegno di legge nel suo
complesso:
Consiglieri presenti: 33
Votanti e favorevoli: 30
Astenuti: 3 (Bortot, Squarzino Secondina, Venturella)
Il Consiglio approva.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK