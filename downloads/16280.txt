Consiglio Regionale della Valle d'Aosta - Oggetto del Consiglio n. 2630 del 11 giugno 1997 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula
Oggetto del Consiglio n. 2630 del 11 giugno 1997 - Resoconto
SEDUTA POMERIDIANA DELL'11 GIUGNO 1997
OGGETTO N. 2630/X Disegno di legge: "Approvazione del rendiconto
generale della Regione per l'esercizio finanziario 1996".
Presidente Erano rimasti in sospeso i punti 19.1, 19.2, 19.3,
riguardanti i disegni di legge relativi al consuntivo.
Dopo la relazione dell'Assessore, è aperta la discussione
generale.
Ha chiesto la parola il Consigliere Collé.
Collé (PpVA) Solo per chiedere se possiamo fare, oltre al
discorso generale che verrà fatto sul 242 e 243, delle domande
specifiche sui capitoli, e se queste devono essere fatte in una
volta sola o se si va avanti a settori.
Presidente In sede di consuntivo l'esame dei capitoli non lo
abbiamo mai fatto, si è sempre intervenuti sull'articolato del
disegno di legge. Quindi si possono fare gli interventi di natura
generale, dopo di che si può entrare nello specifico del disegno di
legge per quanto riguarda i singoli capitoli.
Ha chiesto la parola il Consigliere Lanièce.
Lanièce (GA) Il conto consuntivo rappresenta uno strumento
fondamentale per la gestione dell'azienda Regione e quindi è anche
un atto che permette allo stesso Governo regionale di fare il punto
della situazione economico-finanziaria e permette a tutti di
verificare concretamente cosa è successo nella gestione annuale del
bilancio.
Proprio per la sua importanza questo atto, come già da diversi
anni i consiglieri dell'opposizione hanno fatto rilevare,
meriterebbe maggiore attenzione e maggior tempo a disposizione dei
consiglieri per un esame approfondito, anche perché il consuntivo
rappresenta la fotografia reale della gestione del bilancio da
parte della Giunta e quindi merita un'attenta analisi sia contabile
che politica.
Partendo da una visione generale si può verificare, raffrontando
questo consuntivo con quelli precedenti, oltre a quello che ha già
detto l'Assessore Lévêque, che ci sono degli aspetti che dimostrano
degli elementi non del tutto positivi. Per quanto riguarda i
residui attivi ad esempio occorre mettere in evidenza che al 31
dicembre 1996 l'ammontare delle somme ancora dovute alla Regione è
di circa 230 miliardi rispetto ai 185 previsti nel precedente
esercizio. Questo evidenzia una difficoltà da parte della Regione
nella riscossione dei propri crediti. D'altronde, se si va a
verificare al totale degli stessi residui, in pratica il nuovo
carico al 1° gennaio del successivo esercizio, risultano 997
miliardi di residui attivi rispetto a 818, che erano previsti nel
consuntivo ?95.
Per quanto riguarda i residui passivi occorre mettere in
evidenza che il tasso di pagamento degli stessi ammonta al 43,97
percento ed è di molto inferiore a quello previsto nel ?95, che era
un 53,6 percento. Inoltre anche qui, se si fa un confronto
sull'ammontare complessivo dei residui passivi, si vede che
l'ammontare corrisponde a 934 miliardi a fronte di 823 miliardi del
consuntivo ?95, con un incremento del 14 percento.
Un'altra considerazione di tipo generale emerge dalla relazione
collegata in merito alle spese correnti di investimento. Nonostante
le solite promesse che vengono fatte in sede di discussione di
bilancio di previsione, di cercare di diminuire le spese correnti a
favore delle spese di investimento, dal consuntivo emerge ancora
una volta che le spese correnti sono sempre di gran lunga
superiori, rappresentano un 58 percento che è identico a quello
previsto nel consuntivo ?95. Anche questo per dire che, al di là
della volontà manifestata in sede di discussione del bilancio di
abbassare finalmente le spese correnti, poi nel consuntivo si deve
verificare che comunque le somme necessarie per la copertura delle
spese correnti rappresentano sempre il 58 percento del totale delle
spese effettuate.
Un'altra cosa da sottolineare sempre dal punto di vista generale
riguarda la capacità di spesa raffrontata con gli ultimi due
consuntivi, cioè i consuntivi ?94 e ?95; questa capacità di spesa
dimostra un calo rispetto al ?95. Infatti nel ?94 vi era un 58
percento di capacità di spesa, nel ?95 questa capacità di spesa è
passata al 68 percento, che era un buon risultato, mentre
quest'anno c'è un ritorno all'indietro perché si torna ad un 63,4
percento. Anche questo è un passo indietro che l'Assessore
giustificherà poi nella replica.
Facendo un raffronto per quanto riguarda i valori presenti nel
bilancio di previsione, si può vedere fra le entrate, a fronte di
una previsione definitiva di circa 3.034 miliardi, che si sono
avuti accertamenti finali di entrata pari a 2.489, con una evidente
differenza di 444 miliardi.
Analizzando alcune voci delle entrate si può vedere per quanto
riguarda il capitolo 300 a pagina 3, che riguarda la tassa di
concessione della Casa da gioco di Saint-Vincent, che a fronte di
previsioni finali di competenza di 174 miliardi, più i residui
passivi di 8 miliardi, per un totale di 182 miliardi, abbiamo una
minore entrata di 14 miliardi. Questo rappresenta, visto anche
l'argomento che riguarda questo capitolo, un'evidente minore
entrata su delle previsioni.
Un altro grosso discostamento dalle previsioni effettuate
riguarda ad esempio il capitolo 1300 sulle quote fisse di
ripartizione sul gettito dell'IVA, la famosa IVA da importazione;
qui abbiamo 220 miliardi di previsione finale, il totale degli
accertamenti è di 178 miliardi, con una differenza di minori
entrate sulle previsioni finali di 41 miliardi. Questo è un dato
abbastanza evidente che dimostra che qualcosa non ha funzionato per
quanto riguarda le previsioni effettuate in sede di bilancio di
previsione.
Per quanto riguarda le spese, anche qui il problema è ugualmente
presente: a fronte di un totale di 3.034 miliardi si sono avuti
impegni di spesa pari a 2.708 miliardi, con la differenza di 325
miliardi.
Andando a verificare alcune voci per quanto riguarda queste
spese, in particolare queste differenze fra le previsioni finali e
il totale degli accertamenti e il totale degli impegni, possiamo
vedere a pagina 97 il capitolo 49420, "Contributi ad enti pubblici
per il superamento e l'eliminazione delle barriere
architettoniche", che a fronte di una previsione di 3,6 miliardi
più 1 miliardo di residui passivi per un totale di 4,6 miliardi,
comporta un'economia di impegni su queste previsioni di 2,3
miliardi. In pratica, su 3 miliardi i 2/3 di quello che si era
ipotizzato come previsione finale di competenza sono avanzati, sono
delle economie di impegni di spesa, e vista l'importanza di questo
capitolo, vista anche la polemica che c'è stata ultimamente da
parte degli stessi disabili in merito all'impossibilità per gli
stessi di accedere in varie strutture, non si può fare a meno di
rilevare un certo contrasto fra il collocare l'uomo al centro
dell'azione amministrativa e la tendenza a minori spese in capitoli
rilevanti per la loro funzione sociale.
Si può verificare a pagina 101 per quanto riguarda i
trasferimenti con vincolo settoriale di destinazione un'economia di
impegni rispetto alle previsioni di 11 miliardi, un valore
abbastanza alto tenuto conto che questo capitolo si riferisce ai
trasferimenti agli enti locali, importanti anche nell'ottica
federalista.
Altri valori da sottolineare sono a pagina 130, capitolo 37990,
che riguarda le spese a valere sui fondi finanziati con contrazione
di mutui per il piano di interventi nel settore delle opere
pubbliche per i danni provocati dagli eventi alluvionali: qui, a
fronte di una previsione finale di competenza di 30 miliardi,
abbiamo un totale di impegni e di riaccertamenti pari a 11,9
miliardi, quindi un'economia di impegni di 18 miliardi. Vorrei
sapere, dato che questo capitolo riguarda i danni provocati dagli
eventi alluvionali negli anni ?93-?94, se questa economia di
impegni vuol dire che non sono stati ancora completamente pagati
tutti i danni provocati dall'alluvione in questo periodo. Questo
sarebbe abbastanza preoccupante visto che riguardano dei danni
arrecati nel ?93-?94.
A pagina 158 un altro valore significativo è al capitolo 42090,
che riguarda i contributi per la realizzazione di iniziative
promozionali di interesse agricolo. A fronte di 770 milioni di
previsione finale, di 365 milioni di residui passivi per un totale
di 1,135 miliardi, abbiamo un totale di impegni pari a 775 milioni,
con 360 milioni di economie di impegni. Anche qui non è che la
cifra sia molto grande, però se si fa la percentuale, si vede che
queste economie di impegni rappresentano il 30 percento di quanto
indicato nelle previsioni finali. Quindi, visto che si tratta di
interventi per realizzare iniziative promozionali di interesse
agricolo, sarebbe stato più opportuno spendere tutti i soldi a
disposizione, vista anche l'importanza di interventi in un settore
che sta vivendo in questo periodo un momento di crisi e che
necessita per la propria sopravvivenza di interventi mirati volti a
promuovere e migliorare l'agricoltura valdostana.
Un altro valore da indicare riguarda gli interventi promozionali
a favore dell'industria; anche qui ci sono alcuni capitoli che
meriterebbero una maggiore spiegazione: dal capitolo 46850 al
46855, il capitolo 46860 che parla di contributi per lo sviluppo
nel settore industriale e per la realizzazione di studi di
valutazione, contributi per la certificazione di sistemi di
qualità. E ancora il capitolo 46940, che riguarda spese per
acquisto, costruzione e manutenzione di aree e di immobili da
destinare ad interventi nel settore industriale.
Tutti questi capitoli, più altri, mettono in evidenza un forte
valore delle economie di impegni che porta, rispetto ad un valore
indicato nelle previsioni finali di competenza pari a 103 miliardi
più 66 miliardi di residui per un totale di 170 miliardi, ad un
totale di impegni e di accertamenti pari a 142 miliardi, con una
differenza di ben 20 miliardi. Ecco, 20 miliardi come economia di
spesa in un settore così importante e così delicato come quello
industriale, denotano forse una mancanza propositiva da parte
dell'Assessorato, che non ha saputo indicare delle linee, dei
progetti sui quali investire e sui quali poter spendere i soldi
messi a disposizione, per rendere migliore il futuro del settore
industriale valdostano sempre nell'ottica di un futuro federalista,
quando dovremo noi produrre per poterci mantenere. È opportuno
cercare, se si mettono in bilancio certe somme, soprattutto in
certi settori come può essere l'industria, l'agricoltura, il
turismo, di utilizzarle appieno per portare avanti progetti validi,
che possono dare un futuro migliore al settore industriale
valdostano.
Sempre nell'ambito dell'Assessorato all'industria la stessa cosa
vale per gli interventi promozionali per l'artigianato. Anche qui,
nel capitolo 47480, che riguarda spese per l'acquisizione di aree e
per la realizzazione di opere di urbanizzazione per la
qualificazione e lo sviluppo di insediamenti artigiani, a fronte di
un totale fra previsione e residui, di 1,2 miliardi abbiamo una
spesa di soli 248 milioni, quindi 900 milioni di economie di
impegni.
Ricordo che due anni fa avevo fatto un'interrogazione e avevo
sollevato in quest'aula il problema del Consorzio di artigiani nel
Comune di Fénis, che era stato fermo per parecchio tempo proprio
per la mancanza di interventi di urbanizzazione. Vedere in questo
consuntivo che ci sono 900 milioni non spesi dispiace, anche perché
penso che sia giusto sempre in un settore delicato come quello
industriale, che riguarda anche l'artigianato, cercare di
utilizzare al meglio i fondi a disposizione per migliorare la
nostra produzione industriale e artigianale. Nel capitolo
riguardante "Interventi di promozione per l'artigianato" nel totale
abbiamo un'economia di impegni di spese pari a 1,8 miliardi su 9,9
miliardi, quasi un 15 percento rispetto a quello inserito nel
bilancio di previsione.
Sempre nell'ambito dello stesso assessorato c'è il problema per
quanto riguarda la voce "Interventi promozionali per il commercio";
anche qui, pur avendo sempre cifre non elevate, abbiamo sempre un
10 percento di economie di impegni.
Un'altra voce interessante riguarda questa volta gli interventi
promozionali per il turismo; poco tempo fa c'è stata una
conferenza-stampa indetta dai colleghi della minoranza facenti
parte della IV e della V Commissione in merito al problema della
Fondazione per la formazione professionale turistica, qui
verifichiamo che nel capitolo relativo, 64330, a fronte di un
totale fra previsioni e residui di 669 milioni sono stati impegnati
solo 114, con una economia di impegni di 554 milioni, quasi l'80
percento di quanto era stato preventivato.
Un'altra voce, sempre nell'ambito degli interventi promozionali
per il turismo, riguarda le spese per il potenziamento delle
infrastrutture ricreativo-sportive, dove c'è una differenza di 2,2
miliardi, mentre per quanto riguarda le infrastrutture
ricreativo-sportive finanziate con ricorso a mutui da contrarsi con
l'istituto per il credito sportivo la differenza è di 4,556
miliardi.
Nell'ambito dell'Assessorato all'ambiente per quanto riguarda
interventi nel settore dei trasporti, a fronte di una spesa
prevista di competenze e residui attivi di 6,3 miliardi abbiamo un
totale di impegni e di accertamenti pari a 4,8 miliardi, con una
differenza di 1,5 miliardi. Anche questa differenza denota che
molte volte certe iniziative vengono propagandate, ma in sede di
consuntivo verifichiamo che la maggior parte dei soldi spesi
dall'Assessorato all'ambiente è spesa per incarichi e non per
progetti di grande respiro o progetti di un certo contenuto
tecnologico.
Infine abbiamo il capitolo che riguarda la sanità, in modo
specifico l'assistenza sociale. Qui ci sono diversi capitoli, ad
esempio contributi a favore dei privati per la realizzazione di
opere finalizzate al superamento e alla eliminazione delle barriere
architettoniche, con una differenza di 800 milioni; provvidenze
economiche a favore di invalidi civili, ciechi civili e sordomuti,
con una differenza di quasi 2 miliardi, quindi un valore abbastanza
considerevole.
Sempre nello stesso capitolo abbiamo "Spese per interventi
assistenziali a favore di persone anziani e handicappate,
alcoldipendenti, tossicodipendenti affetti da AIDS": anche qui ci
sono 773 milioni di differenza. Sono diversi interventi che
riguardano il sociale e riguardano l'uomo, denotano una leggera o
consistente - a seconda dei casi - differenza fra quanto
preventivato e quanto impegnato e accertato. Il totale del capitolo
mette in evidenza una differenza di 5,4 miliardi.
Poi c'è anche la formazione professionale con una differenza di
10 miliardi; vi sono le spese per investimento ad esempio a pagina
265, che denotano una differenza abbastanza considerevole perché a
fronte di una previsione finale di competenza più i residui passivi
accertati pari a 1.495 miliardi, abbiamo un totale impegni
accertati pari a 1.227 miliardi con una differenza di 194 miliardi,
più 72 miliardi di residui passivi eliminati per perenzione.
Questi elementi denotano comunque una certa differenza fra
quello che è il cosiddetto "libro dei sogni", che ci viene sempre
presentato a fine anno con il bilancio di previsione, e quella che
è la realtà.
Qualcuno dirà che è sempre stato così. Certo, però penso sia
giusto far notare queste cose, anche per evitare che si continui a
presentare il bilancio di previsione come un libro dei sogni, in
cui ognuno si fa bello, portando avanti i progetti e inserendo nel
bilancio diverse somme, propagandando grossi interventi per poi
verificare, a distanza di un anno e mezzo, che quanto era stato
preventivato non è stato assolutamente speso, o è stato speso in
parte minore.
Un'altra cosa a cui si può fare riferimento è sempre nell'ambito
delle spese di investimento, che denotano una differenza notevole;
infatti possiamo dire che per quanto riguarda il settore del
turismo vi è una diminuzione di circa 9 miliardi fra quanto era
stato preventivato e quanto poi è stato impegnato e riaccertato.
Per quanto riguarda l'industria, questo è un valore da sottolineare
ancora una volta, la differenza è di ben 25 miliardi, 20 miliardi
più 4 miliardi di residui, quindi 25 miliardi di differenza fra
quanto preventivato più i residui passivi accertati e quanto viene
poi impegnato e riaccertato.
Una grossa differenza si riscontra nell'ambito delle opere
pubbliche, di ben 31 miliardi, per quanto riguarda la viabilità è
di 16 miliardi, per quanto riguarda l'agricoltura è di 7 miliardi.
Anche questi importi denotano un certo scostamento fra quanto è
stato indicato nel bilancio di previsione e quanto oggi alla luce
del consuntivo si può verificare concretamente.
In effetti quello che risulta in modo lampante è la grossa
difficoltà dell'Assessorato all'industria nello spendere i soldi
preventivati; ci sono state delle economie di impegni su previsioni
finali pari a 20 miliardi per quanto riguarda interventi
promozionali per l'industria, di 1,8 miliardi per quanto riguarda
gli interventi promozionali per l'artigianato e di 3 miliardi per
quanto riguarda gli interventi di valorizzazione delle risorse
energetiche. Questo dimostra ancora una volta, come dicevo prima,
che bisognerebbe cercare di invertire questa tendenza in un settore
così delicato.
Penso che anche per la situazione del nostro territorio, per il
fatto che probabilmente non c'è una cultura industriale in Valle, o
se c'era non c'è più adesso, sia opportuno e più che mai necessario
tenere in considerazione questo problema e cercare ad ogni costo di
portare dei progetti importanti, che durino nel tempo, e quindi
cercare di utilizzare le somme a disposizione per portare avanti
dei progetti credibili. Progetti che durino nel tempo, in grado di
migliorare il livello del settore industriale valdostano in modo
consistente.
In linea di massima mi pare che si possa dire che questo
consuntivo, se per certi versi ha portato dei miglioramenti dal
punto di vista globale, facendo riferimento al consuntivo dello
scorso anno, ripeto: per certi versi perché per altri versi, per
quanto riguarda residui attivi e passivi, spese correnti di
investimento, c'è stato un leggero peggioramento, rapportandolo al
bilancio di previsione denota ancora una volta tutto quello che
come consiglieri di minoranza diciamo sempre in sede di discussione
del bilancio di previsione, che cioè quello è un libro dei sogni,
perché nella realtà le azioni concrete si differenziano molto da
quelle indicate come le grandi scelte della maggioranza.
Si potrebbe ancora continuare nell'analizzare più a fondo questo
conto consuntivo, però il problema è quello che segnalavo già
all'inizio, della mancanza di tempo a disposizione dei consiglieri,
e anche perché forse c'è una metodologia - sicuramente da non
imputare a questa maggioranza, ma da sempre adottata - di dare
pochissima importanza a questo atto che invece meriterebbe molta
attenzione, molta più partecipazione e discussione perché si tratta
di una fotografia reale di quello che è successo in un anno di
gestione del bilancio regionale. Invece si tende a discutere a
lungo sugli impegni e sulle promesse fatte in sede di bilancio di
previsione, e un atto così importante lo si finisce per discutere
in mezza giornata, lo si porta addirittura come suppletivo in
Consiglio regionale. Questa non è colpa sicuramente della
maggioranza, ma è colpa di tutti quanti, e sarebbe opportuno in un
futuro non troppo lontano cambiare metodo di analisi perché è un
documento molto importante che deve essere oggetto di
un'approfondita analisi.
Nel ribadire l'importanza di un maggiore approfondimento, tenuto
conto che si tratta di un atto politico, anzi di uno degli atti
politici più importanti che vengono discussi in questo Consiglio,
il voto è conseguentemente collegato. Come forza di minoranza il
voto non potrà che essere contrario, pur riaffermando che ci sono
stati per certi versi alcuni leggeri miglioramenti, con l'auspicio
che questi miglioramenti possano aumentare il prossimo
consuntivo.
Presidente Ha chiesto la parola il Consigliere Marguerettaz.
Marguerettaz (PpVA) Sono stato colto da un dubbio nell'ascoltare
l'intervento del collega Lanièce e nel guardare l'attenzione con
cui la Giunta ha seguito questo intervento.
Sono stato colto da un dubbio, e cioè quello che ci ha detto
nell'illustrazione questa mattina l'Assessore Lévêque a fronte
della disponibilità di tutti gli assessori a ragguagliare i
consiglieri che avessero delle perplessità o dei dubbi da
presentare, è sempre valida? Lo chiedo nel senso che non vorremmo
fare tutta una serie di osservazioni quali quelle che ha fatto
Lanièce, e poi magari non avere risposta. Siete stati attenti a
quello che ho detto adesso?
(... commenti dai banchi della Giunta...)
... va bene, allora riparto anch'io. Detto questo e sperando di
non porre delle questioni che poi non hanno risposta, perché se
così fosse, se la Giunta cioè avesse pensato fra questa mattina e
questo pomeriggio di non dare delle risposte a delle questioni che
vengono sollevate, sarebbe bene che lo dicesse, così evitiamo la
fatica; detto questo, dico alcune cose, anche perché Lanièce ha
passato dalla prima all'ultima pagina tutto il conto consuntivo e
diventa difficile fare delle osservazioni che abbiano una qualche
originalità.
Faccio una premessa. Credo che di fronte a bilanci così come a
consuntivi del lavoro svolto dall'Amministrazione ci siano come al
solito, in mezzo a questa infinità di numeri, diverse chiavi di
lettura possibili. Lo stesso Assessore stamani conveniva su questo,
le possibilità di giudicare determinate cifre e ciò che dietro a
queste cifre si cela sono diverse. E allora si comprende come la
logica che guida l'opposizione nell'analizzare questi documenti sia
una logica di tipo diverso rispetto a quella che guida la Giunta
nello stenderli. Ecco perché per esempio l'Assessore questa mattina
ci ha spiegato che un avanzo di amministrazione nell'esercizio ?96
di circa 200 miliardi non è un dato preoccupante, anzi ha confutato
questa tesi dicendo che invece, se paragonato questo avanzo di
amministrazione con la gestione dei residui e così di seguito,
apparirebbe quasi come un dato non dico positivo, ma nella
norma.
Ciò detto, noto che comunque, pur scorporando le diverse cifre,
gli avanzi precedenti che sono stati riutilizzati tanto da farne
venire un disavanzo per l'anno successivo, nonostante tutto questo
io mi fermo a leggere un dato che è il risultato della gestione di
competenza, che vede un avanzo di amministrazione di circa 70
miliardi.
Partendo da questo dato ho notato come gran parte di questo
avanzo di competenza possiamo farlo facilmente rientrare,
soprattutto se paragoniamo i vari settori del bilancio, in un
settore che ha il numero 2.2.2, chiamato sviluppo economico. Se
così fosse, come mi è parso in effetti che sia, il dato dell'avanzo
di amministrazione rivestirebbe un significato maggiormente grave,
perché significa che là dove non spendiamo sufficientemente
rispetto a ciò che ci proponiamo di spendere, è il settore
economico. Non sto a perdermi in giudizi sulla qualità di questo
settore, che a mio avviso, visto anche il periodo contingente che
la Valle d'Aosta sta attraversando, dovrebbe essere invece il
settore più meritevole di attenzione, di capacità di spesa, di
capacità di intervento, di programmazione, e via dicendo.
In particolare ho visto che rispetto a tutti gli stanziamenti
previsti nei vari sottosettori del settore economico, a consuntivo
voi avete avuto uno sbilancio inferiore rispetto alle previsioni di
circa 40 miliardi. Se poi andiamo a vedere all'interno di questi 40
miliardi qual è il sottosettore che ha speso assai meno di ciò che
aveva preventivato, scopriamo che questo è il settore chiamato
interventi promozionali per l'industria. In questo settore, in
particolare cito alcune voci di capitolo sulle quali spero mi
verranno date chiare risposte, per i contributi per la ricerca e lo
sviluppo nel settore industriale questo Consiglio un anno e mezzo
fa deliberò, approvando il bilancio di previsione, di stanziare 1,5
miliardi; vediamo oggi che su 1,5 miliardi sono stati impegnati 600
milioni.
Sui contributi per la realizzazione di studi di valutazione di
sistemi di qualità aziendale ugualmente questo Consiglio decise di
impegnare la cifra di 1 miliardo, invece in questo caso sono stati
impegnati e spesi 120 milioni.
Sui contributi per la certificazione di sistemi di qualità
aziendale, di prodotti e di processi, a fronte di uno stanziamento
di 1 miliardo sono stati impegnati e spesi 15 milioni.
Sulle spese per l'acquisto, costruzione, adeguamento,
manutenzione straordinaria di aree e di immobili da destinare ad
interventi nel settore industriale, a fronte di un impegno di 20
miliardi ne sono stati spesi 3 e impegnati 10.
Sui contributi in conto capitale alle imprese industriali per
l'installazione di impianti antinquinamento sono stati stanziati
1,5 miliardi, di cui 15 milioni impegnati e spesi.
Infine, sui 2 miliardi che questo Consiglio pensava di destinare
ai contributi in conto capitale alle imprese per la realizzazione
di nuovi opifici e relative infrastrutture, abbiamo impegnato 76
milioni.
Ho letto questi capitoli perché ritengo essere di una delicata
importanza per la vita economica e in particolare industriale e
anche ambientale della nostra regione, e che non ha assolutamente
trovato il dovuto riscontro.
Mi auguro che nel corso della chiusura del dibattito generale
possano giungere delle delucidazioni da parte degli assessori
interessati a quei consiglieri che, come me, hanno sollevato questi
problemi.
Presidente Ha chiesto la parola il Consigliere Chiarello.
Chiarello (RC) Stamani ho chiesto di rinviare la discussione
perché ritengo che questo sia uno dei momenti più importanti della
discussione politica che si ha in questo Consiglio. Non abbiamo la
possibilità di modificare niente, ma abbiamo almeno la possibilità
di dare un giudizio su lavoro fatto da quest'Amministrazione.
Mentre il preventivo presentato a dicembre scorso lo abbiamo
chiamato il libro dei sogni, in questo ci sono i conti e la
capacità di spesa.
Allora ritenevo che, non avendo avuto il tempo di guardarlo a
fondo - ma per colpa nostra perché gli altri anni si disponevano
diversamente le date per la discussione del consuntivo -, fosse
opportuno rinviare, ma poi non c'è stata la volontà e quindi dirò
quello che mi è parso anche se dopo una visione superficiale di
questo consuntivo.
Però i dati rimangono, i 200 miliardi circa di avanzo non sono
un'opinione ma sono scritti qui, e poi con i vari meccanismi che
diceva l'Assessore stamani si arriva a 90 miliardi; ho detto una
volta che li mandiamo a studiare in America e poi non riusciamo più
a capirli e ci mettono in difficoltà a capire i bilanci, però sta
di fatto che secondo me c'è una non capacità di spesa. Ci sono dei
punti che ha già segnalato Lanièce, che ha studiato in America, ha
preso delle medaglie, ed è bene che ogni tanto per innalzare le
capacità di certe amministrazioni ci sia anche chi ha fatto scuole
alte, così non potremo più dire che c'è una mancanza di capacità
nella nostra Amministrazione.
Come ho detto prima, i numeri sono scritti qui, li sappiamo
leggere tutti e possiamo anche dire la nostra. Volevo riprendere,
nonostante che Lanièce abbia già spazzolato quasi tutta la pagina,
del resto è il suo lavoro, appena finito il 740 ha iniziato
questo...
(... ilarità dell'assemblea...)
... anch'io ho notato che ad esempio a pagina 3 sulla tassa di
concessione della Casa da gioco di Saint-Vincent ci sono 14
miliardi in meno di quello che era previsto di incassare; vorrei
una risposta.
A pagina 5 troviamo quote fisse sul gettito dell'IVA, anche qui
ci sono 41 miliardi in meno; non sarà solo la birreria, spero che
ci siano altre cose perché se è solo la birreria addio!
A pagina 119, nel capitolo 22560 c'è un avanzo di 20 milioni;
siccome è una cosa di cui ogni tanto parliamo e di cui da poco
tempo faccio parte anche io, mi riferisco alla Commissione per la
cooperazione e la solidarietà, e poiché mi sembra che ci siano
varie richieste per investire questi milioni, vorrei capire come si
possono avere a fine anno 20 milioni di avanzo.
A pagina 127, dove si parla di assetto del territorio e tutela
dell'ambiente, edilizia abitativa, qui l'Assessore potrà
rispondermi che bisogna stanziare i soldi prima, anche se poi
qualcuno che ha fatto domanda di mutuo per varie ragioni non va
avanti con la domanda e non prende il mutuo, però mi sembra che su
1,7 miliardi all'articolo 63510 ci siano 539 miliardi di
avanzo.
A pagina 140 c'è una spesa per la costruzione di infrastrutture
tecniche per il parco del Mont Avic, 1,9 miliardi preventivati e
900 milioni di avanzo, è quasi il 50 percento. Nel capitolo 67350,
"Contributi al Parco nazionale del Gran Paradiso", ci sono 48
milioni, intanto questa penso sia la nostra parte di soldi che
diamo per il parco, allora vorrei capire dall'Assessore quanti
soldi ha messo lo Stato e se veramente ci sono problemi per il
Parco del Gran Paradiso, se ha saputo qualcosa di più preciso dal
Ministro. Teniamo tutti al parco, anche se non si è
ambientalisti.
A pagina 179, interventi promozionali per l'industria, mi chiedo
come mai - visto che parliamo sovente di occupazione e lavoro - ci
sono 103 miliardi preventivati, di cui 17 miliardi di avanzo. Ecco
queste sono le questioni politiche: come mai si registra quasi un
20 percento di incapacità di spesa in un settore come questo?
A pagina 203 di nuovo un totale: interventi per la
valorizzazione delle risorse energetiche, stamani abbiamo parlato
di piano energetico e questo capitolo è un po' legato, qui ci sono
3,718 miliardi di previsione e 1 miliardo di avanzo. Anche qui è
circa il 20 percento di non capacità di spesa.
A pagina 238, formazione professionale, c'è una previsione di
25,417 miliardi con un avanzo di 5,717 miliardi; non so a lei,
Assessore, ma a me sembrano tanti su 25 miliardi 6 miliardi che
sono lì.
Dato che non siamo andati pagina per pagina, ho dato il mio
piccolo contributo per far capire che secondo me in certi settori
strategici c'è un'incapacità ancora adesso di spesa. Diceva Lanièce
che ci sono leggeri miglioramenti; probabilmente riusciamo a
leggere meglio il bilancio, ma sta di fatto che in certi settori
non si riesce a spendere i soldi e questa penso debba essere la
critica dell'opposizione e anche il pungolo. Non voglio senz'altro
finire a tarallucci e vino, quindi voterò contro il consuntivo.
Presidente Ha chiesto la parola il Consigliere Collé.
Collé (PpVA) Il collega Marguerettaz ha già posto alcune
premesse, farò solo 4 o 5 domande specifiche su alcuni
capitoli.
La prima è relativa al capitolo 35020, "Spese per lavori di
sistemazione e manutenzione straordinaria di immobili di proprietà
non adibiti ad uffici e alle aree attigue agli stabiliti di
proprietà regionale"; qui avevamo una previsione di competenza di
20 miliardi, c'è stato un impegno di 9,9 miliardi, di conseguenza
un'economia di impegno di 9,66 miliardi, corrispondente a circa il
50 percento. Volevo avere spiegazioni perché mi sembra un dato
abbastanza alto.
Per quanto riguarda il capitolo 64330, "Contributo per il
funzionamento della Fondazione per la formazione professionale e
turistica", qui già si è soffermato Lanièce ma colgo l'occasione
per chiedere all'Assessore, visto che abbiamo fatto una prima
audizione e i Presidenti della IV e V Commissione ci hanno
comunicato che sarebbe seguita una seconda riunione a completamento
della prima, se la riunione avverrà prima della pausa estiva.
Inoltre, visto che qui abbiamo un'economia di impegno di 554
milioni, circa l'80 percento dell'impegno, volevo avere anche su
questo alcune delucidazioni.
Volevo poi fare una domanda a proposito del capitolo 64820,
riferito alle infrastrutture ricreativo sportive, dove anche qui
abbiamo un'economia di impegno di 2,2 miliardi a fronte di una
previsione di competenza di 22 miliardi, così come ci sono dei
fondi perenti per 1,9 miliardi. Volevo chiedere anche qui se
possibile alcune delucidazioni.
In ultimo il capitolo 68150, che riguarda l'Aeroporto regionale:
volevo sapere qual era la situazione, perché più volte abbiamo
affrontato questo problema, sul quale avevo fatto alcune
interpellanze. C'era il discorso della radioassistenza ancora da
definire, c'erano appalti in corso, volevo chiedere come si sta
svolgendo la situazione e i tempi previsti per arrivare al termine
di questo importante progetto.
Presidente Ha chiesto la parola il Consigliere Squarzino
Secondina.
Squarzino (VA) Non parlo del rendiconto generale perché si è
cercato di lavorare bene e non mi interessa tanto soffermarmi sul
passato quanto vedere le scelte che si vogliono fare adesso
nell'assestamento del bilancio per il ?97, nella rideterminazione
di autorizzazioni di spesa, e fare alcune osservazioni su temi che
seguo più da vicino e che mi sono più consoni.
Se vediamo il disegno di legge n. 243, articolo 8, e poi vediamo
la tabella E della legge n. 244, vediamo che sono previsti dei
finanziamenti ulteriori per quanto riguarda l'istruzione, in
particolare l'aggiornamento degli insegnanti, progetti educativi e
didattici per gli studenti, l'applicazione degli articoli 39 e 40
nelle scuole secondarie di II grado, spese per la formazione e
l'aggiornamento culturale e professionale dei docenti, spese per
iniziative finalizzate ad una formazione linguistica, pedagogica,
disciplinare in vista dell'applicazione degli articoli 39 e 40
nella scuola secondaria di secondo grado.
Credo che siano importanti questi investimenti; chiederei
all'Assessore che nel momento in cui vengono ridefiniti i piani di
aggiornamento si tenesse conto dei risultati delle 4 ricerche, che
sono state condotte nella scuola media inferiore e che miravano a
descrivere la situazione in cui vive la scuola media, in cui si è
iniziato ad applicare gli articoli 39 e 40. In quelle ricerche si
sono analizzati i comportamenti linguistici degli alunni e la
valutazione fatta sia dall'Università di Neuchâtel che
dall'Università di Grenoble è stata estremamente positiva; si parla
di "une très bonne compréhension" a livello linguistico sia in
italiano che in francese per i due terzi degli alunni, e quindi
della capacità che hanno gli alunni di alternare con molta facilità
le lingue in uso, italiano e francese.
Contemporaneamente ci sono altri elementi descrittivi che ci
fanno rilevare le aree in cui andrebbe maggiormente mirata
l'attività di formazione nei confronti della scuola. Dall'indagine
VAMIO, relativa alle conoscenze matematiche degli alunni della III
media - tra l'altro un'indagine che è stata condotta casualmente in
tutta Italia, nel corso della quale casualmente i nostri ragazzi
sono stati testati ed hanno rivelato questa loro abilità in
matematica in riferimento anche a ragazzi delle altre scuole del
paese -, e dall'altra ricerca condotta dal prof. Romei che riguarda
l'insieme organizzativo della scuola, risulta che ci sono alcune
aree su cui riflettere maggiormente.
Per quanto riguarda la ricerca VAMIO, mediamente i risultati dei
nostri ragazzi sono inferiori alla media nazionale, che è inferiore
alla media dei risultati degli alunni delle scuole del nord Italia.
Questo ci dice che probabilmente questo è un settore su cui bisogna
lavorare.
Così pure la ricerca sull'organizzazione della scuola fa notare
come ci sia una difficoltà da parte della scuola nel suo complesso
a lavorare in modo collegiale e a tradurre una normativa di legge
in un progetto educativo.
La scelta fatta di applicare gli articoli 39 e 40 nella scuola
media è una scelta che condivido, che mi sembra molto interessante
e si basa sulla convinzione che una scuola bilingue sia una scuola
più qualificata, perché per riuscire necessita di tutta una serie
di sostegni e di attività che rendono la scuola migliore.
Tutto questo insieme di strumenti, di metodologie, di
organizzazione del lavoro sembra che lasci ancora un po' a
desiderare, quindi probabilmente nel momento in cui si
ripuntualizzeranno gli obiettivi del piano di formazione dei
docenti e del personale direttivo, bisognerà tenere conto di questi
risultati e riflettere su cosa significa aiutare la nostra scuola a
funzionare sempre meglio, perché sappiamo benissimo che se un
progetto politico non si traduce in un progetto educativo, non
funziona.
Per quanto riguarda sempre il disegno di legge n. 243 e la
tabella E della legge n. 244, mi sposterei sulla sanità e rispetto
all'articolo 10 della n. 243 avrei da fare una domanda legata ad
un'affermazione fatta stamani dall'Assessore Lévêque, che forse non
ho capito, su cui chiedo una precisazione. Al comma 4 dell'articolo
10 si autorizza la spesa di 35 milioni per coprire un disavanzo che
in legge è detto nell'esercizio finanziario ?94; mi sembra però che
nella sua relazione l'Assessore avesse detto che in questo
esercizio confluivano altri disavanzi di esercizi precedenti.
Volevo capire questo tipo di dati.
Vedo con piacere che al comma 3 dell'articolo 10 sono stati
previsti 250 milioni in più per lo studio di fattibilità; questo
significa che la commissione che dovrà lavorare avrà tutti gli
strumenti per poterlo fare, fra l'altro sarebbe interessante sapere
a che punto è il lavoro di questa commissione.
Passando alla tabella E, vedo con molto piacere che sono
previsti al capitolo 61.700 degli aumenti per i contributi nelle
spese di gestione di case di riposo convenzionate per anziani e
inabili; credo di aver capito - se mi sbaglio, l'Assessore può
rettificare - che in questo modo sono previsti i finanziamenti per
ridefinire alcuni elementi della convenzione che la Regione ha
stipulato con l'Hospice de Charité e con la Casa di riposo di
Bonifacio Festaz. Questo mi sembra positivo perché vengono previsti
quegli strumenti finanziari necessari per realizzare uno degli
impegni che era indicato nell'ultimo articolo delle
convenzioni.
Non ho trovato nelle variazioni in aumento nessuno stanziamento
per il problema dei rifiuti, quindi nessun aumento nel capitolo che
riguarda il contributo ai comuni per raccolta differenziata dei
rifiuti; ci sono 7 comuni che non hanno ancora attivato questa
raccolta differenziata, per cui varrebbe la pena, anche in vista
dell'attuazione del decreto Ronchi, di prevedere dei contributi
specifici, a meno che non ce ne siano già di sufficienti per
realizzare tutti i progetti che ci sono.
Presidente Se nessun altro chiede di intervenire, dichiaro
chiusa la discussione generale.
Ha chiesto la parola l'Assessore al bilancio e finanze,
Lévêque.
Lévêque (Ass.tec.) Sono stati toccati diversi argomenti, alcuni
di carattere più generale ed altri specifici, fino a giungere a
questioni precise su alcuni capitoli su cui saranno esaurienti i
colleghi di Giunta.
Vorrei anzitutto ribadire alcuni concetti di carattere generale,
che mi pare sia doveroso riprendere proprio alla luce di alcune
osservazioni che sono state fatte da chi è intervenuto, in
particolare sul conto consuntivo.
Intanto credo che non sia stato il mio di questa mattina un
intervento che enfatizzasse il dato positivo in assoluto di un
avanzo di amministrazione. Ho cercato di mettere nelle condizioni
il Consiglio di comprendere la natura e la portata di questo
risultato che, come ho detto, a seconda del percorso da cui
proviene, può condurre ad un giudizio positivo o negativo.
Non ho detto a seconda di come lo si legge (ovvero io il
bicchiere lo vedo mezzo pieno e un altro lo legge mezzo vuoto); ho
detto che a seconda del percorso oggettivo che viene seguito e che
conduce a questo, si può dare un giudizio di un certo tipo o di un
altro tipo. Credo di poter dire che la valutazione non negativa che
diamo su questo risultato di esercizio non è tanto legata
all'ammontare in sé che è elevato, e neanche soltanto alla sua
composizione, perché condivido quanto ha detto il Consigliere
Marguerettaz rispetto alla situazione di competenza: lo scorso anno
abbiamo presentato un consuntivo che, pur avendo 180 miliardi circa
di avanzo finanziario, aveva una situazione di competenza che era
di sostanziale equilibrio, mentre quest'anno presentiamo un
rendiconto che ha una situazione di competenza in cui c'è già un
avanzo di 67 miliardi, e sicuramente questo dato, confrontato con
lo scorso anno, è di per sé un dato che deve fare riflettere.
A questo riguardo la Giunta, ma anche il Consiglio è impegnato
attraverso l'approvazione della legge di riorganizzazione e tutta
una serie di interventi, a mettere la macchina amministrativa nelle
condizioni di meglio funzionare e di migliorare la sua capacità di
spesa.
Quello che però volevo dire stamani è che ci siamo trovati
davanti a un esercizio di portata particolare sul piano
finanziario, in cui la macchina amministrativa ha prodotto comunque
una performance importante perché ha operato con impegni di circa
300 miliardi superiori a quelli accertati per il consuntivo
dell'anno precedente; ha avuto a disposizione somme per 150
miliardi superiori a quelle accertate nell'esercizio precedente; si
è trovata a disporre di oltre 100 miliardi non prevedibili e non
previsti che abbiamo portato in Consiglio a ottobre, nella seconda
variazione di bilancio, e che sono diventati disponibili per gli
uffici a metà novembre, sapendo che a fine anno non è più
possibile, come una volta, fare delle delibere in cui si impegnano
miliardi che si hanno a disposizione sul capitolo e si decide
successivamente cosa farne.
Sappiamo anche che il Coordinamento, pur non condividendo noi
quest'impostazione, ha contestato vivamente il fatto che a fine
anno vengano impegnate delle somme per dei lavori, sostenendo che
somme del ?96 non possono essere impegnate su opere che verranno
aggiudicate nell'esercizio successivo, e in molti casi ha annullato
gli impegni di spesa. Quindi ci sono tutta una serie di elementi
che ci consentono, se non di plaudire a questo risultato, perlomeno
di comprenderne il significato e il percorso da cui proviene e
sicuramente di cercare di ovviare a questo in futuro.
Credo che peraltro non sfugga a nessuno la differenza che c'è, e
qui mi richiamo ai tanti esempi che Lanièce ha fatto, fra quello
che viene chiamato il libro dei sogni, che è il bilancio di
previsione che si discute ad ottobre-novembre in questo Consiglio,
e la colonna del consuntivo in cui figurano le previsioni
assestate. Perché se confrontiamo tanti risultati del consuntivo
non con le previsioni assestate, che sono quelle che derivano dalle
numerose variazioni che in corso d'anno rendono maggiori le
disponibilità su alcuni capitoli, ma sui progetti e gli obiettivi
di cui discutiamo e abbiamo discusso in sede di previsione,
possiamo verificare come tante cose siano non solo andate sotto le
ipotesi e i programmi, ma abbiano superato anche le previsioni.
Quindi credo che non sia corretto in questo caso continuare a
chiamare il libro dei sogni il bilancio di previsione. È invece la
strada programmatoria, su cui si imposta un lavoro lungo, un lavoro
che è pieno di incertezze, un lavoro che prevede delle entrate che
possono avere degli scostamenti, un lavoro che prevede degli
imprevisti in corso d'anno, un lavoro che prevede dei vincoli e
delle farraginosità legislative in alcuni casi non dipendenti
assolutamente dalle volontà della Regione. Ricordiamo le paralisi
che in tutto il Paese e in tutte le amministrazioni sono state
portate dalle incertezze sulla normativa degli appalti negli anni
passati.
Certo è che sul piano del funzionamento della macchina, sulla
corretta e tempestiva utilizzazione delle risorse stiamo lavorando.
Come dicevo, stiamo lavorando con le organizzazioni, ma stiamo
lavorando anche con l'introduzione dei controlli di gestione e del
lavoro per obiettivi, collegato seppure solo sul fronte della
gestione finanziaria ai principi della riforma che questo Consiglio
ha votato, ma che forse ci consentirà di portare già l'anno
prossimo un conto consuntivo che non sarà più soltanto un confronto
di numeri (ovvero 5 miliardi c'erano, 4,8 sono stati spesi, sono
avanzati 200 milioni), ma un confronto qualitativo sugli obiettivi
che c'erano a settembre-ottobre dell'anno prima con i risultati
conseguiti a consuntivo.
Credo che in questo modo sarà forse più complessa e articolata
l'analisi da fare, ma sarà più chiara e incisiva, perché se su un
capitolo di investimenti avrò avanzato delle risorse che sono il
risultato della realizzazione di tutti i programmi che avevo fatto
e dei ribassi d'asta, sul piano qualitativo ho realizzato quanto
come amministrazione mi ero posto come obiettivo, fra l'altro
spendendo meno di quello che avevo ipotizzato.
Devo anche dire, prima di concludere questo quadro generale, che
se sottraiamo l'avanzo dell'amministrazione precedente dal conto
complessivo del consuntivo del ?96, vediamo che fra competenze e
gestione dei residui siamo in equilibrio. Quindi, ripeto, il dato
importante è che si è riusciti ad operare su tassi di utilizzo
delle risorse in linea con il passato, pur trovandosi in presenza
di una disponibilità di risorse decisamente superiore.
Richiamo il fatto che molto spesso ci siamo detti in sede di
previsione che per il mutuo a pareggio l'auspicio da parte di tutto
il Consiglio era quello non solo di ridurlo sempre più nelle
previsioni, ma anche quello di non trovarsi nelle condizioni, là
dove previsto, di dover accendere dei mutui. Questo significa
ipotizzare sempre un 10 percento di utilizzo delle risorse, che sia
in gioco nel corso dell'esercizio. L'auspicio è che questo avanzo,
un po' con il fatto di venire a cadere un mese prima del previsto e
quindi di non finire sulla parte estiva durante la quale anche gli
uffici sono più sguarniti, un po' per il fatto che per buona parte
è localizzato su interventi puntuali e specifici, possa dare luogo
a quegli impegni di spesa nell'esercizio che non comportano una
difficoltà nel suo utilizzo.
Nessuno ha accennato, neppure io nella mia relazione di
stamattina, ad un piccolo impegno che ci eravamo presi lo scorso
anno e che è stato mantenuto, ed è relativo a quel lavoro, forse
non eclatante, forse non estremamente visibile, che è stata la
revisione del conto del patrimonio, il quale è stato per la sua
grande parte aggiornato, riportando i valori dei beni patrimoniali
a valori di - o comunque vicini a valori di - mercato. In parallelo
si è proceduto a quella legge che il Consiglio ha votato, che
consentirà entro il ?98 di avere una situazione patrimoniale
complessiva della Regione monitorata sia qualitativamente che
quantitativamente per quanto riguarda i beni immobili, i beni
mobili e il patrimonio finanziario in partecipazione.
Per quanto riguarda alcuni aspetti più puntuali, la dinamica dei
residui così come evidenziata da Lanièce, attivi e passivi, sconta
quello che ho appena detto in relazione ad alcune difficoltà
dell'Amministrazione, ma soprattutto alla cadenza di fine anno in
cui si è venuti a disporre di una serie rilevante di risorse, e
purtroppo per quanto riguarda i residui attivi sconta una
situazione in cui il Ministro del tesoro, prima di autorizzare il
trasferimento di una lira, ha allungato i tempi con procedure che
anni fa, in situazioni complessive diverse, erano decisamente più
lente.
Questo fa sì che i residui attivi abbiano mantenuto come stock
una loro consistenza rispetto all'anno prima e che i residui attivi
generati nell'esercizio siano aumentati, perché maggiori erano le
entrate che la Regione dal riparto fiscale doveva avere. Quindi è
rimasta più o meno inalterata la proporzione, ma essendo aumentata
la base, è aumentato il quantitativo di residui attivi formatisi
nel corso dell'esercizio.
Sulle spese correnti e spese di investimento non mi sento invece
di condividere un giudizio preoccupato o negativo come pone
Lanièce. È vero che 58 percento erano l'anno scorso e 58 percento
sono quest'anno le spese correnti consuntivate rispetto al totale,
però siamo scesi l'anno scorso dal 62 percento al 58 percento:
quello che ci sembra importante è che l'Amministrazione non abbia
invertito questa tendenza, ma abbia perlomeno consolidato quel
risultato, tenendo conto che il ?96 è stato un anno in cui abbiamo
avuto dei rinnovi contrattuali, degli oneri per il personale della
scuola che erano imprevisti, dei costi che sono tipicamente spese
correnti, come il rimborso delle alluvioni, che non sono di poco
conto.
È stato evidenziato da Lanièce e da Chiarello uno scostamento
rispetto alle previsioni per due voci di entrata: Casa da gioco e
previsioni sull'IVA.
Per quanto riguarda l'IVA io stesso stamattina, pur facendo
ammenda delle previsioni che sono risultate sovradimensionate, ho
evidenziato che il trend di questa voce rispetto al consuntivo
?94-?95-?96 è in crescita e credo che sia noto a tutti come le
difficoltà su questo terreno fiscale siano state forti per la Valle
d'Aosta, non solo perché l'IVA sconta una dinamica dei consumi che
si è raffreddata in questo anno e mezzo per motivi noti a tutti, ma
sconta il fatto che il settore delle importazioni con il ?95 e con
il ?96 ha perso un'importante voce relativa ai beni di provenienza
da alcuni Paesi europei, che sono entrati a far parte del mercato
unico e che non pagano più l'IVA da importazione al confine,
sentitamente i Paesi scandinavi. Questo è stato un recupero che
comunque è stato garantito da un'attività minuziosa, meticolosa,
che però ha dato i suoi frutti, lasciando a consuntivo un ammontare
di riparto IVA superiore ai 175 miliardi.
Sulla Casa da gioco le previsioni sono sempre state formulate
sulla base degli indirizzi che dai responsabili della gestione
venivano formulati; inoltre credo che siano noti a tutti gli eventi
che hanno avuto una ricaduta sugli introiti della Casa da gioco, e
quindi anche della Regione, nel primo trimestre del ?96 dello
scorso anno, che hanno prodotto un calo che ha raggiunto
complessivamente i 10 miliardi nel trimestre rispetto al trimestre
dell'anno precedente. Quindi la tenuta complessiva degli introiti
sul ?96 rispetto al ?95 sta a significare che negli altri 9 mesi
dell'anno sono stati recuperati i problemi evidenziatisi sugli
introiti nel primo trimestre, che credo in commissione, in
audizioni, in conferenze-stampa, pubblicamente siano stati
illustrati e motivati dagli stessi responsabili con la situazione
climatica, la situazione congiunturale, scioperi e quant'altro.
Certo è che rispetto all'obiettivo iniziale, che è un obiettivo
indicato sulla base delle indicazioni che venivano dalla stessa
gestione ma che erano state fatte a settembre e non
successivamente, c'è uno scostamento significativo, pur comunque
essendo il dato a consuntivo non inferiore a quanto consuntivato
nel ?95, che era stata un'annata in cui si era impennato in 15-16
miliardi il risultato degli introiti.
Per quanto riguarda le alluvioni, è un fatto tecnico il fatto
che ci sia quell'economia di impegno; trattandosi di un programma
finanziato da mutui a carico dello Stato tecnicamente non sono
stati chiusi i mutui per intero entro il 31 dicembre e gli stessi
fondi sono trasportati sul bilancio del ?97; quindi sono fatti
salvi e garantiti sia l'intervento che la massa finanziaria
disponibile.
Stavo guardando se c'erano altre questioni sollevate
specificamente a cui rispondere, ma credo che le altre cose che ho
annotato io siano più di competenza puntuale dei miei colleghi,
quindi mi fermerei qui.
Presidente Ha chiesto la parola il Presidente della Giunta,
Viérin Dino.
Viérin D. (UV) Sur les questions spécifiques qui ont été posées,
quant à l'activité du Comité de coopération et de solidarité avec
les pays en voie de développement, il y a sur ce chapitre 20
millions qui n'ont pas été dépensés; il s'agit ici en grande partie
d'économie de dépenses. Par rapport aux devis et aux prévisions qui
avaient été formulées, lors de la réalisation de ces projets il y a
eu une économie de dépense. Donc les 20 millions ne se rapportent
pas à des fonds qui n'ont pas été engagés, mais il s'agit en grande
partie d'une dépense qui s'est vérifiée inférieure par rapport aux
prévisions qui avaient été formulées. On avait prévu par exemple
pour un certain projet une dépense de 10 millions, par contre sur
la base du compte rendu de ces mêmes dépenses le montant dépensé a
été de 8 millions, donc il y a eu une économie de 2 millions.
Mais ce que je voulais souligner c'est que tous les fonds
avaient été engagés par le Comité de coopération, qui en début
d'année établit un programme général et engage totalement les fonds
disponibles pour ses initiatives.
Par contre, pour ce qui est de la formation professionnelle, là
il y a par rapport au montant prévu 5 milliards d'économies. Il
s'agit d'initiatives qui se rapportent au Fond social européen et
là il y a plusieurs raisons.
L'une sans doute c'est que certaines initiatives n'ont pas été
réalisées; compte tenu que ces programmes financent des projets qui
sont présentés par des entreprises également, il n'y a pas
seulement des initiatives qui sont organisées directement par
l'Administration régionale, il s'agit en grande partie
d'initiatives qui avaient été prévues par des entreprises et qui
n'ont pas été réalisées pour une raison ou pour une autre, ou bien
d'initiatives qui, compte tenu des circonstances internes de
fonctionnement de ces mêmes entreprises, ont été reportées à
l'année successive. C'est là donc la raison principale qui a amené
à ce résultat.
Presidente Ha chiesto la parola l'Assessore all'ambiente,
territorio e trasporti, Riccarand.
Riccarand (VA) Rispetto a due questioni specifiche che sono
state poste, per quanto riguarda l'Aeroporto, Consigliere Collé,
credo che il ?96 sia stato un anno estremamente importante e
positivo per l'Aeroporto regionale, perché è l'anno in cui si è
verificato il passaggio da aeroporto turistico ad aeroporto
commerciale, quindi si è ottenuta l'apertura al traffico
commerciale dell'Aeroporto sulla base di una serie di requisiti che
sono stati onorati, e d'altra parte è stato attivato e riconosciuto
ufficialmente il servizio di linea Aosta-Roma. Pertanto nel corso
del ?96 sono stati raggiunti due obiettivi importanti che da tempo
venivano ricercati.
Per quanto riguarda il futuro, come il Consigliere saprà, sarà
inaugurata nei prossimi giorni l'aerostazione provvisoria, che è un
altro passaggio molto importante rispetto alla funzionalità
dell'Aeroporto; è stato approvato il progetto esecutivo e sono in
corso le procedure di appalto per le nuove aviorimesse, il nuovo
hangar collegato alla cabina di alimentazione dell'aeroporto per la
parte elettrica e l'erogazione del carburante. Le priorità della
fine ?97 e poi del ?98 riguarderanno l'avvio della sperimentazione
per quanto riguarda la radioassistenza, parlo di sperimentazione
perché il problema della radioassistenza non è legato tanto a
decisioni nostre, quanto al fatto che venga omologato in Italia il
sistema di radioassistenza satellitare che verrà introdotto
all'Aeroporto di Aosta. E l'altra priorità importante riguarda
l'illuminazione della pista che, coniugandosi con la
radioassistenza, permetterà di accrescere ulteriormente la
funzionalità dell'Aeroporto.
Il Consigliere Chiarello chiedeva informazioni sui finanziamenti
relativi al Parco del Gran Paradiso. Questo parco attualmente vive
di finanziamenti di questo tipo: c'è una entrata propria, modesta,
del parco, ci sono finanziamenti modesti da parte della Regione
Valle d'Aosta, sono i 48 milioni che abbiamo in bilancio e che
derivano da una disposizione di legge, da parte della provincia di
Torino con cui siamo su livelli analoghi, e poi c'è un
finanziamento dello Stato che nel ?97 sarà di 6 miliardi. Questi
sono i proventi del Parco del Gran Paradiso.
Il problema che è emerso in questi giorni e che è stato
evidenziato dal commissario e dal direttore dell'ente Parco, deriva
dal fatto che il finanziamento ordinario dello Stato di 6 miliardi,
con un incremento rispetto all'anno scorso, è un finanziamento che
tutti gli anni viene erogato nel mese di giugno e non prima, a
causa di vincoli procedurali. Allora si pone un problema di
anticipazioni, rispetto al quale il parco può procedere con
anticipazioni bancarie; ma nel nostro caso il parco ha ritenuto,
essendo in una situazione commissariata che dura da tempo, di non
utilizzare questa strada e quindi ha lamentato, giustamente, che ci
fosse un ritardo nell'erogazione di questi fondi e ha minacciato la
chiusura di certi servizi, in particolare dei centri visitatori e
del giardino Paradisia.
Va evidenziato che queste strutture, centro visitatori,
eccetera, si aprono tutti gli anni solo a partire dal 15 giugno,
quindi in questo momento nessuna era stata ancora attivata, era più
che altro una forma di pressione che è stata utilizzata. Questi
centri saranno tutti in funzione regolarmente, perché ieri sono
arrivati con un'anticipazione straordinaria disposta dal Ministro
dell'ambiente 3 miliardi, che sono i 6/12 del finanziamento annuale
ordinario da parte dello Stato.
Quindi non si pone il problema di interrompere alcuna attività,
i centri visitatori saranno aperti regolarmente così come il
giardino Paradisia, anzi sabato 28 giugno sarà inaugurato a
Rhêmes-Notre-Dame un nuovo centro visitatori che è stato allestito
con il contributo soprattutto dell'Amministrazione regionale e che
ha una parte espositiva molto interessante.
Voglio sottolineare che la Regione interviene con un intervento
finanziario molto modesto sulla parte ordinaria, ma poi interviene
con finanziamenti su progetti specifici significativi. Nel ?96 la
spesa della Regione è stata di circa 1 miliardo, legato al centro
visitatori che è stato allestito a Valsaverenche a Dégioz, e per la
parte di competenza del ?96 sul centro visitatori che verrà
attivato a Chanavey, e poi c'è un intervento di manutenzione di
sostegno della Regione tramite l'Assessorato all'agricoltura per
quanto riguarda il giardino Paradisia. Quindi c'è un intervento
significativo che la Regione, al di là del finanziamento ordinario,
porta avanti.
Direi che per quanto riguarda le preoccupazioni espresse in
questi giorni sono preoccupazioni giuste, ma che non comporteranno
problemi rispetto alla funzionalità del parco. Anzi ritengo che
progressivamente si stia andando ad una funzionalità migliore da
parte del parco e alla risoluzione di problemi che erano aperti da
tempo, e credo che sia anche doveroso sottolineare che da parte del
Ministro dell'ambiente Ronchi c'è un personale e diretto impegno,
particolarmente attento rispetto al Parco nazionale del Gran
Paradiso che ha consentito di risolvere problemi complessi e che ci
permetterà nei prossimi mesi di porre la parola fine alla complessa
vicenda del decreto di adeguamento per la pianta organica,
eccetera.
Presidente Ha chiesto la parola l'Assessore al turismo, sport e
beni culturali, Agnesod.
Agnesod (UV) Volevo rispondere ai due quesiti che sono stati
sollevati sia da Lanièce che da Collé.
Il primo riguarda la fondazione. I 290 milioni non si
riferiscono a progetti che, inseriti nel programma, non siano stati
effettuati, perché questi comunque sono finanziati dal Fondo
sociale europeo nella misura dell'80 percento e il 20 percento è a
carico dei partecipanti. Bensì questa somma era stata prevista
nell'autunno ?95, quando si è discusso e approvato il bilancio; non
era stata ancora definita la linea di riferimento dell'utilizzo
dell'apparato tecnico dell'Agenzia del lavoro, quale strumento
invece poi utilizzato in alternativa all'assunzione di ulteriore
personale, che sicuramente ha determinato questa economia rispetto
alle previsioni.
L'audizione l'avrei fissata con i Presidenti della IV e della V
Commissione per l'11 luglio alle ore 9, quindi prima della pausa
estiva.
Per quanto riguarda il capitolo 64820, relativo alle
infrastrutture sportive, la somma di quasi 2 miliardi a residuo è
tuttora destinata al completamento della realizzazione del
complesso sportivo di Gressoney, il cui appalto gestito dai Lavori
pubblici sta incontrando problemi per la conclusione dei lavori.
Problema analogo per Valtournenche.
In generale questo settore e di conseguenza questo obiettivo
incontrano alcune difficoltà con accumulo di residui in relazione
alle crescenti problematiche che caratterizzano il settore delle
opere pubbliche, sia che esse siano direttamente realizzate
dall'Assessorato ai lavori pubblici, sia che esse siano soggette a
contributo e quindi realizzate dall'ente locale.
Per i 2 miliardi non spesi c'è il riferimento ad una
progettazione in corso: si tratta di interventi che sono stati
ultimati solo all'inizio del ?97 e si riferiscono al Plan de Lys,
arredi, e a Brusson, bocciodromo arredi, che corrispondono a 2,2
miliardi.
Presidente Ha chiesto la parola l'Assessore all'industria,
commercio e artigianato, Mafrica.
Mafrica (GV-PDS-SV) Rispetto ad alcune considerazioni generali
fatte sul settore industriale devo dire che mi sono apparse simili
quest'anno a quelle fatte l'anno scorso, nonostante l'anno scorso
la percentuale di somme in economia fosse molto superiore; quindi
non si è fatto questo confronto.
Mi si dice: 17 miliardi su 103, non ricordo esattamente ma so
che l'anno scorso era più rilevante perché l'anno scorso c'era da
mandare avanti una serie di pagamenti relativi all'area Cogne.
Quest'anno l'elemento che influisce è legato ad un ritardo non
dovuto all'Amministrazione, ma a contenziosi relativi all'appalto
della Sintax: questo appalto era stato aggiudicato, ma chi aveva
vinto poi ha rinunciato, i successivi concorrenti hanno aperto un
contenzioso che non è stato possibile risolvere e quindi per due
anni si ripercuotono questi slittamenti di somme non spese. Adesso
i lavori sono iniziati e tutte le somme previste, che sono
rilevanti per quell'appalto, in tempi brevi verranno
utilizzate.
Discorso differente è da fare per ciò che riguarda la ricerca e
la qualità e anche la costruzione di nuovi edifici.
L'Amministrazione regionale ha messo a disposizione delle cifre
significative, 1 miliardo, 1,5 miliardi, 2 miliardi, con l'intento
di favorire la certificazione di qualità, la ricerca da parte delle
imprese.
Si è verificato che l'ammontare degli interventi è inferiore
alle aspettative che riteniamo giustificate per questo settore e,
come per il caso della costruzione di stabilimenti industriali, si
è cercata una forma più rapida che evitasse questi contenziosi
sugli appalti; quindi per esempio per la Meridian si è intervenuti
favorendo la costruzione attraverso leasing direttamente da parte
dell'impresa, per due aree assegnate a imprese industriali
valdostane, la Termoplay e la N.T.E. nella zona industriale di
Pont-Saint-Martin, si è seguita la stessa procedura, al fine di
accelerare la costruzione degli edifici perché la costruzione da
parte del privato semplifica la procedura degli appalti.
Lo stesso si è fatto per ciò che riguarda la ricerca: abbiamo
inviato alla CEE una proposta di legge per estendere la ricerca
anche alle grandi imprese, in precedenza la legge prevedeva
l'intervento soltanto per le piccole e medie imprese ed è all'esame
della comunità - dovrebbe arrivare più o meno in questo periodo
perché sono scaduti i termini anche per la comunità per la risposta
- la determinazione comunitaria sulla possibilità di fare ricerca
anche per la grande impresa.
Se questa norma verrà resa possibile dalla comunità, le somme
per la ricerca sicuramente saranno utilizzate tutte e saranno anche
da aumentare.
Per quel che riguarda la qualità, siamo già intervenuti una
volta con legge approvata dal Consiglio. In un periodo iniziale la
qualità era riservata alle imprese industriali con più di 10
dipendenti; abbiamo fatto una prima estensione anche alle imprese
artigiane e alle imprese di servizio con meno di 10 dipendenti e
dopo aver verificato che la richiesta non è matura nonostante
l'opera di sensibilizzazione svolta dall'Amministrazione e anche da
parte del Centro sviluppo, intendiamo allargare anche alle imprese
commerciali e ricettive la possibilità della certificazione di
qualità.
Cioè, non ci sono domande non esaminate, c'è una richiesta che
non è corrispondente alle aspettative che riteniamo corrette di
avere produzioni certificate, sistemi aziendali di qualità e
interventi da parte delle imprese.
Per ciò che riguarda i consorzi artigiani, credo che una volta
avviati e una volta che i consorzi riescono a operare, poi, come si
può verificare dal capitolo per la costruzione di fabbricati
artigianali, dove su 3,4 miliardi sono stati utilizzati 2,8
miliardi, la cosa procede.
È più difficoltosa la fase di avvio, in particolare il Consorzio
artigiano di Fénis, per il quale erano stati previsti gli
stanziamenti una volta che esso si fosse attivato, non ha fatto
ulteriori passi e per disaccordi interni si è sciolto. Quindi lo
strumento dei consorzi è uno strumento che ogni anno consente ai
consorzi già attivati di procedere e consente a nuovi consorzi di
programmare; si è costituito per Morgex dopo il primo consorzio un
secondo consorzio per il quale abbiamo già approvato le fasi di
avvio.
Sono materie che sono all'attenzione della Giunta regionale,
sono problemi in cui occorre che anche le imprese riescano ad
utilizzare strumenti che noi mettiamo a disposizione; la nostra
azione è di sensibilizzazione e di allargamento della base dei
potenziali utenti. Siamo fiduciosi che queste leggi, che riguardano
attività innovative non ancora ad un grado elevato di
consapevolezza, possano con il tempo entrare a pieno regime.
Per la formazione professionale per ciò che riguarda l'industria
lo scorso anno abbiamo dovuto fare stanziamenti aggiuntivi, perché
si è insediata la Zincocelere al posto della Conner. In questo
settore la spesa da parte dell'Assessorato in linea di massima
soddisfa le richieste accolte nei programmi.
Presidente Ha chiesto la parola l'Assessore alla pubblica
istruzione, Louvin.
Louvin (UV) Mme Squarzino témoigne d'une attention constante au
secteur de l'éducation et j'apprécie le fait qu'elle ait remarqué à
l'intérieur de ce document l'existence d'un certain nombre de
variations budgétaires concernant l'application des articles 39 et
40.
En réalité, sur le plan strictement financier, il s'agit d'un
mécanisme de récupération sur le budget ?97 de fonds qui ne nous
avaient pas été formellement octroyés en ?96.
Mme Squarzino est sans doute bien au courant du fait que nous
avions approuvé au mois de décembre une loi qui prévoyait, sur
trois années, 500 millions pour la première année et 300 pour les
deux suivantes, et que du fait de l'impossibilité de dépenser
immédiatement cet argent, un mécanisme de récupération nous aurait
permis de maintenir ce niveau global de dépenses dans deux
domaines: la formation du personnel et les initiatives de
laboratoire et formation linguistique à l'intérieur des classes.
Cela est fait.
Je remercie les services de l'Assessorat des finances et son
Assesseur d'avoir tenu parole pour ce qui est de la récupération de
ces fonds. Mais comme cela vous est coutumier, Madame la
Conseillère, vous n'avez pas manqué l'occasion pour introduire
d'autres arguments concernant l'école. Très brièvement et pour ne
pas retenir trop longtemps l'attention du Conseil, je partage votre
analyse sur l'importance des résultats obtenus par le Comité
d'évaluation et par les recherches des Universités de Neuchâtel et
Grenoble.
Nous ne pouvons, en tant que responsables de l'éducation, que
nous réjouir de ces résultats, bien que certains éléments jettent
aussi des ombres en la matière. En particulier comme vous avez
voulu le remarquer, pour le côté des mathématiques et des sciences,
pour lesquelles il paraîtrait (j'emploie le conditionnel parce
qu'il faudrait faire une évaluation très attentive des méthodes
d'analyse qui ont été employés d'une part et d'autre et des
échantillons qui ont été utilisés) que nos résultats soient moins
brillants que dans la moyenne nationale, mais il nous appartiendra
de creuser à fond dans ce domaine et de voir le cas échéant quels
sont les remèdes.
Cela dit, je dois vous assurer que pour ce qui est de la
définition des plans de formation, auxquels vous avez fait
allusion, et des initiatives dans les classes, une première réunion
s'est déjà tenue en ma présence avec les responsables et une
deuxième se tiendra au cours de cette même semaine pour ce
rééquilibrage, auquel vous avez fait allusion, pour vérifier sur la
base de ces résultats comment les initiatives au niveau de l'école
supérieure peuvent être éventuellement modifiées.
Presidente Ha chiesto la parola l'Assessore alla sanità e
assistenza sociale, Vicquéry.
Vicquéry (UV) Per chiarire al Consigliere Squarzino, che ha
posto una domanda sul capitolo 60310, che non riguarda l'impegno di
spesa per il nuovo gruppo di lavoro, riguarda invece le spese per
le progettazioni passate tra le quali si inserisce anche il costo
aggiuntivo susseguente a una sentenza del Consiglio di Stato, che
ha dato torto alla Regione autonoma Valle d'Aosta e ha dato ragione
all'ing. Quaranta, che era il progettista incaricato nel ?92 di
fare lo studio di fattibilità per l'ospedale nuovo. A fronte di un
impegno di spesa di 250 milioni, di cui liquidati 205, l'ingegnere
chiedeva 500 milioni oltre gli interessi legali. Il Consiglio di
Stato ha dato ragione, tant'è che la Giunta regionale ha approvato
lunedì scorso una delibera di liquidazione di una parcella di 600
milioni e qualche cosa, per cui abbiamo dovuto utilizzare quel
capitolo per questo bellissimo esempio di efficienza
dell'amministrazione pubblica e questi 250 milioni in più servono
per coprire anche altre progettazioni, non lo studio Quaranta che è
stato liquidato, ma abbiamo dovuto fare questa variazione.
La seconda domanda riguardava i 35 miliardi; è vero, questa
somma è un riconteggio totale degli esercizi precedenti.
La terza domanda riguardava il capitolo 61700 delle case di
riposo: lì abbiamo potuto utilizzare questo assestamento di
bilancio favorevole, così abbiamo inserito un'ipotesi di copertura
delle spese legate al numero degli utenti, perché il punto di
discussione riguardava la copertura totale del numero di utenti
previsti a fine anno, legato alla mortalità anche. In questo modo
ci copriamo le spalle sotto quel punto di vista.
Per quanto concerne la convenzione con le case di riposo abbiamo
avviato quanto è stato detto, cioè un'attenta ricerca del grado di
autosufficienza dei soggetti inseriti nelle comunità convenzionate,
è già stata incaricata l'UVG di operare, il lavoro dovrebbe essere
concluso entro fine settembre. Contemporaneamente sta partendo un
gruppo di lavoro misto per andare a definire la composizione dei
nuclei delle RSA, nel quale gruppo di lavoro sono stati inseriti
anche due rappresentanti delle due case convenzionate.
Presidente Se non ci sono altri interventi, chiederei al
Consiglio se possibile di fare le dichiarazioni di voto sui disegni
di legge nn. 242, 243 e 244, in modo tale che dopo andiamo
all'esame dell'articolato e alla votazione complessiva dei
rispettivi disegni di legge.
Ha chiesto la parola il Consigliere Marguerettaz per
dichiarazione di voto.
Marguerettaz (PpVA) Molto brevemente. Nel dichiarare voto
contrario del mio gruppo, approfitto per fare una sottolineatura
dopo le risposte che ho sentito dagli Assessori, in particolare
dall'Assessore Mafrica che era quello a cui avevo rivolto il
maggior numero di domande.
Le risposte che mi ha dato l'Assessore mi hanno preoccupato
ulteriormente per due questioni. La prima è una sorta di
schizofrenia che mi sembra di vedere fin dall'inizio di questa
legislatura nella conduzione di questo Assessorato per quanto
riguarda la politica della grande industria, dove paradossalmente
da una parte viene detto che si vuole perseguire una politica a
sostegno della piccola e media industria, parallelamente si
continuano a destinare dei fondi nelle voci di bilancio, a sostegno
della grande industria, che poi regolarmente vanno in avanzo.
Questa è una sorta di schizofrenia alla quale va posto rimedio con
una scelta che persegua o l'una o l'altra delle ipotesi.
A fronte di tutti quei fondi - ed è la seconda preoccupazione
che ho - giustamente stanziati in sede di previsione per quanto
concerne la ricerca della qualità delle piccole e medie imprese,
oggi l'Assessore Mafrica ci viene a dire che è stata fatta questa
legge a sostegno delle piccole e medie imprese per dare la
possibilità di incrementare la ricerca e la qualità del loro
prodotti, ma che, poiché queste non rispondono, si è pensato di
allargarne i benefici alla grande industria. Così certamente, come
facilmente ha previsto l'Assessore, questi fondi saranno
utilizzati. Ma altrettanto chiaramente ha dimenticato l'Assessore
di dire che la piccola e media impresa, se l'Assessore si metterà
il cuore in pace producendo un altro anno o fra due-tre anni, un
consuntivo che su queste voci non avrà degli avanzi, di questi
benefici non ne avrà.
Una riflessione che va fatta in senso generale per quanto
riguarda soprattutto le piccole e medie imprese non riguarda tanto
gli stanziamenti che vengono più o meno iscritti nelle voci di
bilancio, ma, ad esempio, una situazione qual è quella che descrive
questo conto consuntivo e quale lei sostanzialmente ha confermato
nel suo intervento dovrebbe forse farci pensare che abbiamo dei
servizi tipo quello che lei ha citato - il Centro di sviluppo -,
che probabilmente non sono in grado di sostenere le piccole
imprese. Probabilmente i loro interessi o sono altrove o, se sono
nei confronti della piccola impresa, sono decisamente
insufficienti. Ed è su questo che va fatta la riflessione se
davvero, così come enunciate, volete sostenere la piccola e media
impresa; altrimenti a mio avviso continuiamo in una sorta di
schizofrenia.
Presidente Si passa all'esame dell'articolato del disegno di
legge n. 242.
Pongo in votazione l'articolo 1:
Presenti e votanti: 28
Favorevoli: 24
Contrari: 4
Presidente Pongo in votazione l'articolo 2:
Presenti e votanti: 28
Favorevoli: 24
Contrari: 4
Presidente Pongo in votazione l'articolo 3:
Presenti e votanti: 28
Favorevoli: 24
Contrari: 4
Presidente Pongo in votazione l'articolo 4:
Presenti e votanti: 28
Favorevoli: 24
Contrari: 4
Presidente Pongo in votazione l'articolo 5:
Presenti e votanti: 28
Favorevoli: 24
Contrari: 4
Presidente Pongo in votazione l'articolo 6:
Presenti e votanti: 28
Favorevoli: 24
Contrari: 4
Presidente Pongo in votazione l'articolo 7:
Presenti e votanti: 28
Favorevoli: 24
Contrari: 4
Presidente Pongo in votazione l'articolo 8:
Presenti e votanti: 28
Favorevoli: 24
Contrari: 4
Presidente Pongo in votazione l'articolo 9:
Presenti e votanti: 28
Favorevoli: 24
Contrari: 4
Presidente Pongo in votazione l'articolo 10:
Presenti e votanti: 28
Favorevoli: 24
Contrari: 4
Presidente Pongo in votazione l'articolo 11:
Presenti e votanti: 28
Favorevoli: 24
Contrari: 4
Presidente Pongo in votazione l'articolo 12:
Presenti e votanti: 28
Favorevoli: 24
Contrari: 4
Presidente Pongo in votazione l'articolo 13:
Presenti e votanti: 28
Favorevoli: 24
Contrari: 4
Presidente Pongo in votazione la tabella n. 1:
Presenti e votanti: 28
Favorevoli: 24
Contrari: 4
Presidente Pongo in votazione la legge nel suo complesso:
Presenti e votanti: 30
Favorevoli: 25
Contrari: 5
Il Consiglio approva
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK