Consiglio Regionale della Valle d'Aosta - Oggetto del Consiglio n. 572 del 20 maggio 2009 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
TURISMO E INDUSTRIA ALBERGHIERA
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 572 del 20 maggio 2009 - Resoconto
OGGETTO N. 572/XIII - Disegno di legge: "Nuove disposizioni
in materia di organizzazione dei servizi di informazione,
accoglienza ed assistenza turistica ed istituzione dell'Office
régional du tourisme - Ufficio regionale del turismo".
CAPO I
DISPOSIZIONI GENERALI
Articolo 1
(Finalità ed oggetto)
1. Al fine di razionalizzare e rendere organici i servizi di
informazione, accoglienza ed assistenza turistica su tutto il
territorio regionale, uniformandone gli attuali livelli
qualitativi, e al fine di consolidare e promuovere un'immagine
unitaria e complessiva del sistema turistico Valle d'Aosta, la
presente legge detta nuove disposizioni in materia di
organizzazione dei servizi di informazione, accoglienza ed
assistenza turistica.
2. Per le finalità di cui al comma 1, i servizi di
informazione, accoglienza ed assistenza turistica sono svolti
dall'Office régional du tourisme - Ufficio regionale del turismo,
per il tramite degli uffici territoriali Offices du tourisme -
Uffici del turismo. I predetti servizi sono svolti ed organizzati
nel rispetto degli standard minimi di qualità stabiliti con
deliberazione della Giunta regionale.
CAPO II
OFFICE REGIONAL DU TOURISME - UFFICIO REGIONALE DEL
TURISMO
Articolo 2
(Istituzione dell'Office régional du tourisme - Ufficio
regionale del turismo)
1. A far data dal 1° luglio 2009, è istituito l'Office
régional du tourisme - Ufficio regionale del turismo, di seguito
denominato Office régional, ente strumentale della Regione per lo
svolgimento dei servizi di informazione, accoglienza ed assistenza
turistica. A decorrere dal 1° gennaio 2010, sono soppresse le
Aziende di informazione ed accoglienza turistica - Syndicats
d'initiatives (AIAT), istituite ai sensi dell'articolo 12 della
legge regionale 15 marzo 2001, n. 6 (Riforma dell'organizzazione
turistica regionale. Modificazioni alla legge regionale 7 giugno
1999, n. 12 (Principi e direttive per l'esercizio dell'attività
commerciale) e abrogazione delle leggi regionali 29 gennaio 1987,
n. 9, 17 febbraio 1989, n. 14, 2 marzo 1992, n. 4, 24 giugno 1992,
n. 33, 12 gennaio 1994, n. 1 e 28 luglio 1994, n. 35).
2. L'Office régional, ente del comparto unico regionale, è
dotato di personalità giuridica di diritto pubblico, di autonomia
amministrativa, gestionale, patrimoniale, contabile e finanziaria,
nei limiti stabiliti dalla presente legge. L'Office régional è
sottoposto alla vigilanza della Regione, da attuarsi per il tramite
dell'assessorato regionale competente in materia di turismo, di
seguito denominato assessorato competente.
3. L'Office régional opera nel rispetto delle direttive
regionali, le quali costituiscono strumento di programmazione e di
indirizzo per la definizione degli obiettivi strategici e degli
assi di intervento prioritari nel periodo di riferimento. Le
direttive sono approvate con cadenza triennale dal Consiglio
regionale, su proposta della Giunta regionale, e possono essere
aggiornate nel corso del triennio.
4. In attuazione delle direttive approvate con le modalità di
cui al comma 3, la Giunta regionale approva entro il 15 novembre di
ogni anno, su proposta dell'Office régional, di concerto con
l'assessorato competente, il piano operativo annuale, il quale
costituisce documento di pianificazione analitica e puntuale per la
definizione, in relazione a ciascuno degli ambiti di intervento
dell'Office régional, delle attività da svolgere nell'anno di
riferimento. Il piano operativo annuale prevede iniziative che
valorizzino le specificità di ogni parte del territorio regionale,
comprese le località a minor vocazione turistica, tenendo conto,
ove possibile, delle proposte delle conferenze permanenti
territoriali di cui all'articolo 5.
Articolo 3
(Funzioni dell'Office régional)
1. L'Office régional:
a) istituisce e gestisce gli Offices du tourisme - Uffici del
turismo, di seguito denominati Offices du tourisme, che ne
costituiscono le articolazioni territoriali, e assicura per il loro
tramite i servizi di informazione, accoglienza ed assistenza
turistica, attuando a tale scopo tutte le iniziative comunque
funzionali al soddisfacimento delle esigenze della clientela
turistica;
b) assicura, ai fini della proposta del piano operativo
annuale di cui all'articolo 2, comma 4, per il tramite degli
Offices du tourisme, la raccolta ed il coordinamento delle istanze
dei soggetti istituzionali ed economici operanti nel settore
turistico a livello locale, organizzati nelle conferenze permanenti
territoriali di cui all'articolo 5;
c) organizza, anche in collaborazione con la Regione, i
Comuni, le Comunità montane, le Pro loco, i Consorzi di operatori
turistici ed ogni altro soggetto interessato, pubblico o privato,
manifestazioni, spettacoli, convegni ed eventi di interesse
regionale, sulla base di una programmazione annuale, definita nel
piano operativo dell'anno di riferimento;
d) realizza e diffonde materiale illustrativo ed informativo
atto a favorire la conoscenza delle risorse turistiche della Valle
d'Aosta e dei diversi ambiti territoriali di riferimento degli
Offices du tourisme;
e) assicura, per il tramite degli Offices du tourisme, la
rilevazione e la trasmissione all'assessorato competente dei dati
statistici relativi al movimento turistico, secondo le modalità
stabilite dai competenti organi statali e regionali, operando
adeguati controlli sulla correttezza e tempestività dei dati
forniti dagli operatori;
f) gestisce, in collaborazione con l'assessorato competente,
il Portale turistico regionale, garantendo, per il tramite degli
Offices du tourisme, l'inserimento e l'aggiornamento dei contenuti
informativi;
g) stipula, nei limiti e alle condizioni stabiliti nelle
direttive di cui all'articolo 2, comma 3, convenzioni per la
gestione e l'erogazione di servizi per conto di terzi a favore
della clientela turistica ovvero per la messa a disposizione in
favore di terzi di spazi nell'ambito degli Offices du
tourisme;
h) collabora, su richiesta dell'assessorato competente, per
l'attuazione di iniziative di promozione turistica;
i) promuove ed attua iniziative di formazione volte ad
elevare la professionalità degli addetti ai servizi di
informazione, accoglienza ed assistenza turistica, al fine di
uniformarne ed incrementarne la qualità e l'efficienza.
Article 4
(Offices du tourisme)
1. Gli Offices du tourisme svolgono attività di informazione,
accoglienza ed assistenza turistica, assicurando i seguenti servizi
minimi:
a) informazioni sulle attrattive di interesse turistico
dell'ambito territoriale di riferimento, degli ambiti limitrofi e,
in generale, dell'intero territorio regionale e distribuzione del
relativo materiale illustrativo;
b) informazioni sulla disponibilità delle strutture di
interesse turistico e sull'offerta di servizi turistici, di
itinerari di visita e di escursioni personalizzate;
c) informazioni sulle strutture ricettive e sulla relativa
disponibilità, oltre che sugli appartamenti ammobiliati resi
disponibili per la locazione turistica dai relativi
proprietari.
2. Gli Offices du tourisme adottano il medesimo segno
distintivo, le cui caratteristiche sono stabilite con deliberazione
della Giunta regionale.
Articolo 5
(Conferenze permanenti territoriali)
1. Presso gli Offices du tourisme possono costituirsi in
conferenza permanente, su iniziativa e tramite il coordinamento del
Comune o dei Comuni territorialmente interessati, le imprese, gli
enti, le associazioni e ogni altro soggetto, pubblico o privato,
aventi interesse in ambito turistico, con sede o comunque operanti
nell'ambito territoriale di riferimento del relativo
Office.
2. Nell'ambito delle conferenze istituite ai sensi del comma
1, i soggetti partecipanti rappresentano esigenze e problematiche
di interesse turistico relative all'ambito territoriale di
riferimento, elaborando proposte e osservazioni che inoltrano, per
il tramite dell'Office du tourisme di appartenenza, all'Office
régional per lo svolgimento delle funzioni di cui all'articolo 3,
comma 1, lettera b).
Article 6
(Organi dell'Office régional)
1. Sono organi dell'Office régional:
a) il Direttore generale;
b) l'Organo di controllo.
Articolo 7
(Direttore generale)
1. Il Direttore generale è nominato con deliberazione della
Giunta regionale, su proposta dell'assessore regionale competente
in materia di turismo, tra soggetti in possesso di diploma di
laurea e dotati di competenze professionali o gestionali adeguate
alla natura e alla specificità dell'incarico.
2. Il rapporto di lavoro del Direttore generale è a tempo
pieno ed esclusivo, regolato da contratto di lavoro di diritto
privato nel quale sono disciplinati la durata, non superiore a
cinque anni, i casi di risoluzione anticipata, le modalità ed i
criteri di valutazione dell'attività svolta, nonché il trattamento
economico, onnicomprensivo, determinato dalla Giunta regionale con
la deliberazione di nomina. L'incarico di Direttore generale è
incompatibile con la titolarità di cariche pubbliche elettive ed è
rinnovabile alla scadenza.
3. In virtù dell'esclusività del rapporto, l'incarico di
Direttore generale è incompatibile con lo svolgimento di altra
attività lavorativa, autonoma o dipendente. Per i lavoratori
dipendenti, l'incompatibilità si intende rimossa con il
collocamento in aspettativa, senza retribuzione, in conformità a
quanto previsto dai rispettivi contratti di lavoro.
4. Il Direttore generale è il legale rappresentante
dell'Office régional e ne assicura il funzionamento e la gestione
tecnica, amministrativa e contabile, della quale è responsabile. In
particolare, il Direttore generale:
a) adotta i regolamenti interni di organizzazione, di
funzionamento e di contabilità dell'Office régional, nel rispetto
della normativa vigente ed in conformità a quanto stabilito dalla
presente legge;
b) propone la determinazione della dotazione organica
dell'Office régional all'approvazione della Giunta regionale per il
tramite dell'assessorato competente;
c) adotta il bilancio di previsione annuale, il conto
consuntivo e le relative relazioni illustrative, nonché le
successive variazioni di bilancio, trasmettendoli, per
l'approvazione, alla Giunta regionale per il tramite
dell'assessorato competente;
d) predispone, in collaborazione con l'assessorato
competente, e propone alla Giunta regionale, per il tramite del
medesimo assessorato, il piano operativo annuale di cui
all'articolo 2, comma 4, entro il 15 ottobre di ogni anno;
e) cura i rapporti con la Regione e con i soggetti, pubblici
e privati, operanti in ambito turistico;
f) stipula i contratti collettivi di lavoro decentrati,
previa autorizzazione da parte della Giunta regionale alla quale
trasmette, per il tramite dell'assessorato competente, il testo
concordato
con le organizzazioni sindacali.
5. In caso di assenza, impedimento, decadenza o cessazione
per qualunque causa, il Direttore generale è sostituito, sino alla
nomina del nuovo Direttore, da altro dipendente dell'Office
régional di qualifica dirigenziale ovvero, in mancanza, da un
dipendente di categoria D, secondo quanto disposto dal regolamento
interno di organizzazione e funzionamento, il quale stabilisce
altresì l'ammontare del trattamento economico eventualmente dovuto
al sostituto.
6. L'accertamento di gravi violazioni di legge o di
regolamento, di gravi e reiterate irregolarità amministrative, di
violazioni delle direttive di cui all'articolo 2, comma 3, o, senza
giustificato motivo, delle previsioni del piano operativo annuale
di cui al comma 4 del medesimo articolo, nonché l'accertamento di
gravi disfunzioni o mancanze tali da compromettere il regolare
funzionamento dell'Office régional costituisce giusta causa di
recesso dal contratto di lavoro del Direttore generale.
Articolo 8
(Organo di controllo)
1. L'Organo di controllo è nominato con deliberazione della
Giunta regionale e dura in carica tre anni.
2. L'Organo di controllo può essere costituito in forma
monocratica o collegiale. In tale ultimo caso, il collegio è
costituito da tre membri. I revisori sono scelti tra soggetti
esperti in materia di amministrazione e contabilità pubblica
iscritti nel registro dei revisori contabili. I compensi spettanti
ai componenti dell'Organo di controllo sono stabiliti nella
deliberazione di nomina.
3. All'Organo di controllo spetta la verifica sulla
regolarità della gestione amministrativa e contabile dell'Office
régional, del cui esito riferisce alla Regione, per il tramite
dell'assessorato competente, formulando eventuali rilievi e
suggerimenti.
4. L'Organo di controllo può, in qualunque momento,
effettuare ispezioni e controlli ed accedere ai documenti dai quali
traggono origine le spese dell'Office régional.
5. L'Organo di controllo è tenuto a fornire alla Regione, per
il tramite dell'assessorato competente, informazioni sulle
ispezioni effettuate e, su richiesta, ogni altra informazione o
notizia cui abbia accesso nell'esercizio delle sue
funzioni.
Articolo 9
(Vigilanza)
1. La Regione, per il tramite dell'Organo di controllo e
dell'assessorato competente, esercita la vigilanza sul regolare
funzionamento dell'Office régional e sulla conformità dell'attività
svolta alle direttive di cui all'articolo 2, comma 3, e al piano
operativo annuale di cui al comma 4 del medesimo articolo.
2. Per l'esercizio delle funzioni di vigilanza, la Regione
può disporre verifiche, anche in loco, e formulare specifiche
richieste al Direttore generale.
Articolo 10
(Finanziamento dell'Office régional)
1. Le entrate dell'Office régional sono costituite:
a) da un fondo annuale assegnato dalla Regione per le spese
di funzionamento e per lo svolgimento delle attività
istituzionali;
b) da redditi e proventi patrimoniali;
c) da eventuali finanziamenti, contributi e rimborsi degli
enti locali;
d) da eventuali assegnazioni finanziarie da parte della
Regione per l'attuazione di specifiche iniziative promozionali su
richiesta della Regione medesima;
e) dai corrispettivi percepiti da soggetti pubblici e privati
per le gestioni e lo svolgimento delle attività economiche di cui
all'articolo 3, comma 1, lettera g).
2. L'assegnazione del fondo annuale di cui al comma 1,
lettera a), è disposta con deliberazione della Giunta regionale,
entro i limiti degli stanziamenti previsti dal bilancio della
Regione e sulla base del bilancio preventivo e del piano operativo
annuale di riferimento, entro sessanta giorni dalla data di entrata
in vigore della legge finanziaria relativa all'esercizio di
competenza. Alla liquidazione delle risorse in dotazione al fondo
si procede in due soluzioni, una a titolo di acconto e l'altra a
saldo, in relazione alle esigenze di cassa dei due enti e alla
progressiva attuazione del piano operativo annuale di cui
all'articolo 2, comma 4.
Articolo 11
(Gestione finanziaria e contabile)
1. Entro il 30 novembre di ogni anno, l'Office régional
propone all'assessorato competente e, per il suo tramite, alla
Giunta regionale, per l'approvazione, il bilancio di previsione per
l'anno successivo, redatto in termini di competenza, nel rispetto
dei principi di unità, universalità, veridicità, pareggio
finanziario e pubblicità.
2. Gli stanziamenti sul bilancio di previsione hanno
carattere autorizzatorio, costituendo limite agli impegni di spesa,
fatta eccezione per i servizi per conto terzi.
3. Il totale delle entrate finanzia indistintamente il totale
delle spese, fatte salve le eccezioni previste per legge.
4. L'anno finanziario inizia il 1° gennaio e termina il 31
dicembre dello stesso anno e rappresenta l'unità temporale della
gestione; dopo il 31 dicembre non possono più effettuarsi
accertamenti di entrate e impegni di spesa in conto dell'esercizio
scaduto.
5. Le entrate sono iscritte in bilancio al lordo delle spese
di riscossione e di altre eventuali spese ad esse connesse.
6. Tutte le spese sono iscritte in bilancio integralmente,
senza alcuna riduzione delle correlative entrate.
7. La gestione finanziaria è unica e sono vietate le gestioni
di entrate e di spese non iscritte in bilancio.
8. Il bilancio di previsione è redatto in pareggio
finanziario complessivo.
9. La dimostrazione dei risultati di gestione del bilancio
avviene mediante il rendiconto, che comprende il conto del
bilancio, il conto del patrimonio e la relazione illustrativa
dell'attività svolta nell'anno ed è proposto all'approvazione della
Giunta regionale entro il 30 aprile dell'anno successivo
all'esercizio finanziario di riferimento. La relazione illustrativa
deve contenere, oltre alle informazioni relative al bilancio, anche
quelle relative al raggiungimento degli obiettivi fissati dalle
direttive di cui all'articolo 2, comma 3, e le informazioni
riferite all'attuazione delle attività programmate di cui al piano
operativo dell'anno di riferimento.
10. Il conto del bilancio dimostra, rispetto alle previsioni,
i risultati finali della gestione autorizzatoria contenuta nel
bilancio e si conclude con la dimostrazione del contenuto contabile
di amministrazione, in termini di avanzo, pareggio e
disavanzo.
11. Il conto del patrimonio rileva i risultati della gestione
patrimoniale e riassume la consistenza del patrimonio al termine
dell'esercizio, evidenziando le variazioni intervenute nel corso
dello stesso rispetto alla consistenza iniziale.
12. La Giunta regionale definisce, con propria deliberazione,
gli indirizzi e le direttive tecniche concernenti ogni altro
adempimento connesso alla gestione finanziaria e contabile
dell'Office régional.
Article 12
(Personale dell'Office régional)
1. Il personale dell'Office régional appartiene al comparto
unico regionale ed il relativo rapporto di lavoro è regolato dai
contratti collettivi stipulati dall'Agenzia regionale per le
relazioni sindacali, ai sensi degli articoli 37 e seguenti della
legge regionale 23 ottobre 1995, n. 45 (Riforma dell'organizzazione
dell'Amministrazione regionale della Valle d'Aosta e revisione
della disciplina del personale).
CAPO III
DISPOSIZIONI FINANZIARIE, TRANSITORIE E FINALI
Articolo 13
(Disposizione di coordinamento)
1. Ogni riferimento contenuto nelle leggi o nei regolamenti
regionali alle Aziende di informazione ed accoglienza turistica -
Syndicats d'initiatives (AIAT) deve intendersi effettuato, a far
data dal 1° gennaio 2010, all'Office régional.
Articolo 14
(Disposizioni transitorie)
1. Entro trenta giorni dalla data di entrata in vigore della
presente legge, la Giunta regionale avvia le procedure per la
costituzione degli organi dell'Office régional, al fine di
assicurarne l'operatività a far data dal 1° luglio 2009. Gli organi
delle AIAT restano prorogati fino al 31 dicembre 2009, ai sensi
dell'articolo 1, comma 1, della legge regionale 19 novembre 2008,
n. 24 (Proroga degli organi delle Aziende di informazione e
accoglienza turistica, istituite con legge regionale 15 marzo 2001,
n. 6).
2. In sede di prima applicazione, in attuazione delle
direttive di cui all'articolo 2, comma 3, da adottare entro il 15
ottobre 2009, l'Office régional predispone, d'intesa con
l'assessorato competente e con i Presidenti delle AIAT, il piano
operativo annuale di cui all'articolo 2, comma 4, per l'anno 2010,
che trasmette alla Giunta regionale, per il tramite del medesimo
assessorato, entro il 15 novembre 2009.
3. In sede di prima applicazione, l'Office régional provvede,
avvalendosi della collaborazione dei Presidenti delle AIAT, alla
predisposizione del bilancio di previsione per l'anno 2010 e lo
trasmette per l'approvazione alla Giunta regionale entro il 10
dicembre 2009.
4. In sede di prima applicazione, la sede dell'Office
régional è stabilita presso l'AIAT di Aosta; gli uffici delle altre
AIAT e gli uffici di informazione e accoglienza turistica (IAT) da
esse istituiti, ai sensi dell'articolo 15 della l.r. 6/2001, sono
mantenuti e, a decorrere dal 1° gennaio 2010, assumono la
denominazione di Offices du tourisme.
5. In sede di prima applicazione, l'Organo di controllo è
costituito in forma collegiale ed è composto da tre membri,
nominati con deliberazione della Giunta regionale per la durata di
un anno.
6. A far data dal 1° gennaio 2010, l'Office régional succede
in tutti i rapporti, attivi e passivi, delle AIAT. All'Office
régional sono trasferite tutte le risorse finanziarie,
patrimoniali, strumentali ed umane in dotazione alle AIAT. I
rapporti di lavoro in essere alla data del subentro proseguono,
senza interruzione, con l'Office régional, con conservazione della
posizione giuridica e del trattamento economico in
godimento.
7. Entro il 31 ottobre 2009, i Presidenti delle AIAT redigono
un verbale di ricognizione delle dotazioni organiche dei rispettivi
enti e del personale dipendente che trasmettono al Direttore
generale dell'Office régional; sulla base di tali verbali il
Direttore generale determina la dotazione organica dell'Office
régional e la propone, entro il 30 novembre 2009, per il tramite
dell'assessorato competente, alla Giunta regionale per
l'approvazione.
8. Entro il 31 dicembre 2009, i Presidenti delle AIAT
redigono un verbale di ricognizione della consistenza e
destinazione d'uso del patrimonio, di tutti i beni mobili ed
immobili, delle risorse strumentali, del rendiconto delle attività
e passività e di ogni altra situazione rilevante e lo trasmettono
al Direttore generale. Entro la stessa data, i Presidenti
provvedono, inoltre, a predisporre il conto consuntivo dell'anno
2009 e la relativa relazione e li trasmettono, unitamente al parere
rilasciato dal Collegio dei revisori dei conti, all'Office régional
per l'approvazione.
9. Per il periodo dal 1° luglio 2009 al 31 dicembre 2009, la
Regione assicura all'Office régional le risorse finanziarie
necessarie al sostegno della prima operatività del medesimo
Office.
Articolo 15
(Disposizioni finanziarie)
1. L'onere derivante dall'applicazione dell'articolo 14,
comma 9, è determinato in euro 150.000 per l'anno 2009.
2. L'onere derivante dall'applicazione dell'articolo 10 è
determinato in annui euro 3.700.000 a decorrere dall'anno
2010.
3. Gli oneri di cui ai commi 1 e 2 trovano copertura nello
stato di previsione della spesa del bilancio della Regione per
l'anno finanziario 2009 e di quello pluriennale per il triennio
2009/2011 nell'obiettivo programmatico 2.2.2.12. (Interventi
promozionali per il turismo).
4. Al finanziamento dell'onere di cui al comma 1 si provvede
per l'anno 2009 e per pari importo mediante l'utilizzo delle
risorse iscritte negli stessi bilanci nell'obiettivo programmatico
3.1. (Fondi globali), al capitolo 69000 (Fondo globale per il
finanziamento di spese correnti), a valere sull'apposito
accantonamento previsto al punto B.2.1. dell'allegato n. 1 ai
bilanci stessi.
5. Al finanziamento dell'onere di cui al comma 2 si provvede
mediante l'utilizzo degli stanziamenti iscritti negli stessi
bilanci nell'obiettivo programmatico 2.2.2.12. (Interventi
promozionali per il turismo), al capitolo 64300 (Fondo per il
finanziamento delle AIAT) per annui euro 3.700.000 per gli anni
2010 e 2011.
6. Per l'applicazione della presente legge, la Giunta
regionale è autorizzata ad apportare, con propria deliberazione, su
proposta dell'assessore regionale competente in materia di
bilancio, le occorrenti variazioni di bilancio.
Articolo 16
(Abrogazioni)
1. A far data dal 1° gennaio 2010, sono abrogate:
a) le sezioni I e II del capo IV della l.r. 6/2001;
b) la l.r. 24/2008.
Articolo 17
(Dichiarazione d'urgenza)
1. La presente legge è dichiarata urgente ai sensi
dell'articolo 31, comma terzo, dello Statuto speciale per la Valle
d'Aosta ed entrerà in vigore il giorno successivo a quello della
sua pubblicazione nel Bollettino ufficiale della Regione.
Président
- La parole au rapporteur, le Conseiller
Agostino.
Agostino (UV)
- Merci, M. le Président. Gentili colleghi,
questo è un provvedimento abbastanza articolato e chiedo scusa già
in partenza, abbastanza lungo perché con tutte le audizioni che
abbiamo fatto, chiaramente è abbastanza complesso.
Il turismo, in Valle d'Aosta, ricopre un ruolo importante. È
fattore di sviluppo e traino economico. Da sempre rappresenta,
anche ai pubblici esterni, la maggiore industria regionale. Negli
ultimi anni, però, legato anche ad una serie di fattori contingenti
(non solo locali) il comparto turistico sta conoscendo crescenti
difficoltà. C'è quindi bisogno di intervenire per rilanciare
l'intero settore e renderlo più competitivo.
Inutile dire che una analisi più completa del movimento
turistico richiederebbe interventi che vanno ben oltre il
provvedimento che ora si presenta in Consiglio, ma questa legge
vuole rappresentare un primo passo, un primo tassello, del grande
quadro su cui, a breve, bisognerà intervenire. Dopo il riordino
delle AIAT, infatti, bisognerà affrontare il tema del Consorzi
Turistici, dei troppi soggetti che oggi si occupano di turismo
senza parlarsi creando doppioni e sovrapposizioni di spesa, della
promozione, del marketing territoriale, tutto questo entro la fine
dell'anno, quindi non è poi così distante.
Con questo primo provvedimento cerchiamo di intervenire
sull'ossatura portante di un sistema che fatica a reggersi in piedi
da solo. Sappiamo bene che tutta la legge regionale n. 6 del 2001
dovrebbe essere rivista e aggiornata, ma questa maggioranza ha
deciso di adottare la politica dei piccoli passi. Il primo è
modificare il Capo IV, quello che riguarda le norme
sull'organizzazione dei servizi di informazione e accoglienza
turistica. Le AIAT, infatti, rappresentano ormai da più di quindici
anni (prima come APT poi AIAT) l'ossatura, lo scheletro, il punto
di riferimento turistico sul territorio. Adesso è venuto il momento
di razionalizzare e migliorare questi servizi, garantendo loro una
omogeneità ed una uniformità, accorpando la loro gestione per
renderla più snella ed efficace, pur senza perdere il contatto con
il territorio.
Ecco perché parliamo di ossatura dell'impianto di legge. Con
questa iniziativa vorremmo dare più robustezza all'intero sistema
turistico regionale. Possiamo quindi paragonare le ex?AIAT, (che
verranno sostituite ed accorpate cambiando anche nome) allo
scheletro che rende omogeneo il territorio, ma per funzionare hanno
bisogno di una mente, di una testa sola. Ecco allora l'idea di
modificarle e di affidarle ad un unico "direttore?manager" che
dovrà possedere precisi requisiti culturali, di professionalità ed
esperienza. Verrà assunto con contratto di diritto privato e
sottoposto a verifica periodica del suo operato.
Fatte queste premesse, passiamo agli obiettivi che ci
prefiggiamo nella prima fase della riforma. Se tutto quello che
abbiamo detto sopra è vero, l'unificazione delle attuali undici
Aziende di Informazione ed Accoglienza Turistica in un unico
organismo dovrà garantire il raggiungimento dei seguenti
obiettivi.
Razionalizzazione della gestione delle funzioni amministrative:
accorpamento del personale, centralizzazione della contabilità e
adozione di un bilancio unico, uniformità dei sistemi informativi,
di sicurezza e omogeneità nella redazione degli atti
amministrativi, centralizzazione delle procedure di acquisto e di
affido degli incarichi per la realizzazione di manifestazioni,
eventi e consulenze, eccetera. Un'operazione che dovrebbe portare
ad un recupero generale di efficienza garantendo, nel contempo, lo
sviluppo ed il miglioramento delle professionalità specifiche
(addetti alle informazioni turistiche al bancone, monitoraggio dei
flussi di presenze, incaricati della creazione e gestione eventi)
necessarie per meglio rispondere alle accresciute esigenze della
clientela turistica.
Ci sarà un miglioramento del servizio di informazioni ed
assistenza al turista che non sarà più lasciato all'organizzazione
dei singoli ambiti, ma uniformato a nuovi standard qualitativi che
richiede un
front?office
efficace ed efficiente: conoscenza
di almeno tre lingue straniere, conoscenza completa dell'offerta
turistica regionale, armonizzazione degli orari di apertura al
pubblico, elasticità nella gestione del servizi.
Omogeneizzazione nella produzione del materiale informativo sia
cartaceo che su web incentivando l'articolazione delle proposte per
segmenti turistici (turismo sportivo, turismo religioso, turismo
enogastronomico, turismo culturale, turismo del benessere,
eccetera) insieme al miglioramento dell'immagine dei singoli
comprensori.
E ancora, questa riforma prevede la possibilità di istituire una
centrale telefonica unica, funzionante sette giorni su sette, con
orario continuato e possibilità di dirottare le chiamate, in tempo
reale, al soggetto competente per area o per materia.
Possibilità di attivare nuovi servizi, compatibilmente con la
disponibilità e funzionalità delle singole sedi operative, in cui
promuovere e vendere i prodotti del territorio per trasformare le
attuali sedi in vetrine delle eccellenze della regione (questo è
importantissimo), vendita dei biglietti per l'ingresso a siti
museali e castelli e skipass.
Graduale superamento dell'attuale frammentazione territoriale in
aree turistiche coincidenti con le AIAT per offrire un prodotto
unico Valle d'Aosta diversamente declinato sotto le sue molteplici
sfaccettature prima sinteticamente riassunte in segmenti:
enogastronomico, religioso, culturale, sportivo, del benessere,
eccetera.
Al punto successivo - mi riferisco al punto successivo che avete
sottomano della mia relazione, che avete anche voi - si sottolinea
il rapporto fra l'ufficio e la Regione, e cioè le direttive.
L'Office du Tourisme (come precedentemente le AIAT) resta un
organismo strumentale della Regione. Per questa sua caratteristica
opererà quindi, nel rispetto delle direttive impartite dal
Consiglio regionale e sotto la vigilanza dell'Assessorato regionale
del turismo che eserciterà come detto in premessa, le funzioni di
"cuore" dell'intero apparato. Le direttive rappresentano lo
strumento attraverso il quale la Regione definisce gli indirizzi e
le linee guida di riferimento per il funzionamento dell'Office ed
il raggiungimento degli obiettivi annualmente prefissati.
Due parole sulle funzioni del direttore. Il direttore generale
dell'Office è nominato dalla Giunta regionale tra persone in
possesso di precisi requisiti culturali - infatti è richiesta una
laurea - e di esperienza nel settore dell'organizzazione turistica:
deve conoscere bene l'articolazione dell'attuale organizzazione
turistica e possedere un bagaglio di esperienza sufficiente a
permettere una corretta gestione del personale e del servizi sin
dal momento di avvio del nuovo sistema organizzativo. Il direttore
generale agirà nel rispetto delle direttive impartite dal Consiglio
regionale e il mancato adempimento delle medesime o la mancata
attuazione del piano operativo annuale, senza giustificato motivo e
previo idoneo confronto, costituiranno giusta causa di risoluzione
del contratto di lavoro.
Al punto successivo evidenzio il rapporto che ci sarà fra
l'Office du tourisme e il territorio. L'Office régional du tourisme
erediterà, oltre alle undici sedi delle attuali AIAT, tutti gli
uffici di informazione turistica (le IAT tanto per intenderci) da
esse gestiti e relativi beni mobili ed immobili acquisiti nei
rispettivi inventari. L'Office potrà, quindi, contare su una rete,
di servizi territoriali (ad oggi sono 25) che rappresentano la
diramazione periferica del nuovo organismo disponibile ad
interfacciarsi non solo con i clienti del rispettivi ambiti, ma con
tutti i soggetti ed operatori economici ed istituzionali che ad
esse intendono rivolgersi per una migliore ottimizzazione delle
risorse.
In quest'ottica, e per garantire al territorio un giusto
collegamento con il nuovo organismo, verranno create delle
conferenze permanenti territoriali, che nasceranno proprio dal
confronto diretto con gli operatori. Per questo motivo non sono
previsti, in questo disegno di legge, protocolli preordinati per la
strutturazione di tali conferenze. Avranno, tuttavia, il compito di
raccogliere e rappresentare le istanze della periferia riguardanti
sia l'attività di informazione ed accoglienza turistica che di
animazione locale. E qua è stato, durante l'audizione, accolto un
suggerimento: l'Assessore Marguerettaz ha accolto un suggerimento
che secondo me è il più importante, quello che è significativo, dei
presidenti delle attuali AIAT, tramite il loro rappresentante che
era il presidente dell'AIAT Monte Cervino, mi pare, Maquignaz. Qui
è stato accolto un emendamento che non so se avete modo di vederlo,
di leggerlo: dopo il comma 2 dell'articolo 5 è stato aggiunto un
comma 2bis. Se volete ve lo leggo, perché è il più significativo
secondo me, dove dice che: "I rappresentanti delle conferenze
permanenti territoriali sono convocati dal Direttore generale
dell'Office régional entro il mese di settembre di ciascun anno, al
fine della predisposizione del piano operativo annuale di cui
all'articolo 2, comma 4, nonché al termine delle stagioni invernale
e estiva, per l'analisi e la valutazione delle attività di
animazione locale svolte e dei servizi turistici resi nell'ambito
territoriale di riferimento". Questo secondo me è molto
significativo, perché li abbiamo sentiti ed era quello che
sostanzialmente chiedevano.
Le conferenze permanenti territoriali hanno carattere libero e
facoltativo. Non ne sono predeterminati gli ambiti né la
composizione. L'esperienza delle assemblee delle AIAT, la cui
composizione codificata per legge determinava spesso importanti
problemi organizzativi connessi alla mancanza del numero legale -
una volta praticamente erano obbligati a convocare questa
conferenza, ma spesso mancava il numero legale; come voi sapete,
non solo erano gratuite queste conferenze, ma spesso chi
partecipava aveva da fare... quindi non percepiva nessun gettone di
presenza e spesso gli uffici dovevano lavorare per di nuovo
rinominare altri soggetti; quindi una perdita di tempo inutile e
difatti rallentavano anche sulle decisioni -, a equilibri di
rappresentatività che non sempre erano uguali e coerenti in tutti
gli ambiti turistici, ha infatti suggerito di lasciare tale
composizione libera, previa adozione di un regolamento da
individuarsi (eventualmente) zona per zona con la regia del
direttore generale e fatto salvo il concetto per cui, una volta
costituito, l'organismo deve funzionare nel rispetto delle regole
che si è dato.
I promotori della costituzione delle conferenze permanenti
territoriali e i capofila delle medesime saranno i Comuni oppure le
Comunità montane. L'interlocutore sul territorio delle conferenze
permanenti territoriali è il direttore generale dell'Office
régional du tourisme il quale, nella piena autonomia decisionale ed
organizzativa che gli è propria, potrà decidere di individuare
specifici responsabili di area cui delegare, eventualmente, tali
funzioni. Il tutto deve, comunque, rispondere all'esigenza
prioritaria di garantire omogeneità ed efficacia dei servizi
erogati sull'intero territorio regionale.
Un accenno al piano operativo annuale. Il piano operativo
annuale è uno strumento di programmazione attraverso il quale
l'Office régional du tourisme individua e definisce i progetti e
gli interventi che formeranno oggetto della propria attività
nell'anno successivo. L'introduzione di uno strumento di
pianificazione ha lo scopo di generare e stimolare comportamenti
virtuosi di programmazione in un settore nel quale spesso la
pianificazione e il coordinamento, benché fondamentali, sono stati
assenti, specie con riguardo agli eventi. La redazione di un
documento unico di programmazione annuale, inoltre, garantirà il
rispetto di un sostanziale equilibrio, sia territoriale sia
temporale, nella distribuzione delle risorse economiche destinate
agli eventi, evitando duplicazioni e sovrapposizioni di
manifestazioni ed iniziative. È evidente che eventuali integrazioni
o modificazioni del piano saranno possibili nel corso dell'anno,
qualora alcune attività o eventi programmati non siano, per motivi
imprevedibili a priori, realizzabili e svincolino pertanto delle
risorse o qualora in corso d'anno si presentino opportunità di
significativo interesse e valenza turistica che meritino di essere
prese in considerazione già a partire dall'anno in corso (per
esempio: assegnazione di gare di coppa del mondo od occasioni
similari, partecipazione straordinaria a trasmissioni televisive
che coinvolgono l'immagine di territori o particolarità della Valle
d'Aosta) per le quali l'Office dovrà richiedere specifici
finanziamenti. Questo è importante per i Comuni, guardate, e per
questo l'Office manterrà una minima disponibilità finanziaria,
perché è già successo. Al Comune di Aosta, se vi ricordate,
l'ultima volta ci hanno assegnato una gara di coppa del mondo di
fondo, poi per vari motivi non si è potuta fare, diciamo per la
temperatura troppo bassa, e di conseguenza... Ma all'ultimo
momento: fino a un paio di mesi prima di dicembre non sapevamo se
ci era assegnata o no. Quindi è giusto che i Comuni abbiano
elasticità in questo, e che quindi l'Office du tourisme abbia una
disponibilità minima finanziaria a disposizione.
Il riparto territoriale delle risorse economiche da destinare
alle manifestazioni ed eventi sarà di competenza del direttore
generale che effettuerà gli investimenti sentendo la Conferenza
permanente e tenendo conto del numero di posti letto e del numero
di presenze turistiche registrate in ciascuna area territoriale.
Criteri, del resto, già utilizzati attualmente per il riparto del
fondo tra le undici AIAT. Quindi questo rimane invariato, cioè come
distribuire le risorse nei vari...
Gli eventi potranno essere interamente finanziati e organizzati
dall'Office régional du tourisme, per il tramite delle proprie
articolazioni territoriali, oppure anche cofinanziati e
co-organizzati dall'Office medesimo congiuntamente alle strutture
territoriali (i Comuni e le Comunità montane o altri soggetti anche
privati).
Il piano operativo annuale dell'Office è approvato dalla Giunta
regionale, previo parere del Consiglio permanente degli enti
locali, il quale verificherà il recepimento nel piano delle istanze
formulate dalle conferenze permanenti territoriali.
Quali saranno le funzioni dell'Office du tourisme? Tra le nuove
funzioni attribuite all'Office du tourisme si evidenziano le
seguenti.
La possibilità di esercitare attività commerciale attraverso la
stipulazione di apposite convenzioni con altri soggetti (la cui
identificazione è rimandata alle direttive regionali) ai fini
dell'erogazione alla clientela turistica di nuovi servizi resi per
conto di soggetti terzi, a fronte di un corrispettivo per la
prestazione resa. Tale previsione risponde all'esigenza, più volte
manifestata dalle AIAT e dai consorzi turistici, di concentrare in
un unico luogo fisico il
front office
nel quale reperire sia
le informazioni che la prenotazione e vendita delle camere, dei
biglietti per gli skipass, ingressi ai musei o castelli e, in
generale, tutti quei servizi utili a soddisfare le esigenze
immediate della clientela.
La collaborazione con l'Assessorato regionale del turismo nello
svolgimento di alcune iniziative promozionali, quali la
partecipazione a fiere, saloni o iniziative di piazza, specie nei
territori di prossimità.
Gli organi dell'Office régional saranno essenzialmente due.
La struttura organizzativa dell'Office régional du tourisme è
orientata alla semplificazione delle procedure, snellezza ed
efficacia del servizi. Essa si compone di due soli organi: il
direttore generale, organo monocratico preposto al funzionamento ed
alla gestione dell'organismo, che ne assume la rappresentanza
legale e adotta tutti gli atti necessari al suo buon funzionamento;
l'organo di Controllo, preposto al controllo della sola regolarità
contabile dell'organismo senza interferenze nelle scelte di merito
adottate dal direttore generale per garantire l'efficacia di cui al
comma precedente.
Parliamo adesso delle entrate dell'Office.
Esse sono così rappresentate: principalmente dal fondo annuale,
stabilito, in sede di prima applicazione in 3 milioni e 700 mila
euro assegnati dalla Regione; da eventuali redditi e proventi
patrimoniali provenienti da immobili di proprietà dell'Office
(laddove esistenti) desunti dallo stato patrimoniale delle AIAT
annesso all'inventario di ciascuna azienda e certificato
dall'organismo di revisione e controllo; da eventuali finanziamenti
da parte degli enti locali (Comuni e Comunità montane); da
eventuali assegnazioni finanziarie supplementari da parte della
Regione, quali provviste per lo svolgimento di attività
promozionali non contemplate nel piano operativo annuale, ma
demandate dall'Assessorato del turismo all'Office régional; dai
corrispettivi percepiti dai soggetti istituzionali ed economici con
i quali verranno stipulate eventuali convenzioni di collaborazione
e/o dalla vendita di prodotti propri.
Mi avvio a concludere, informandovi che durante il periodo per
il quale funzioneranno contestualmente sia l'Office che le AIAT, è
stato predisposto un finanziamento ad hoc, oltre a quello che ho
detto. Per il secondo semestre 2009, durante il quale funzioneranno
contestualmente sia l'Office du tourisme che le undici AIAT, è
stato previsto un finanziamento ad hoc di 150.000 euro, necessario
per coprire i seguenti costi: retribuzione lorda del direttore
generale, il cui trattamento economico è stato equiparato a quello
del dirigente coordinatore dell'Amministrazione regionale; compensi
del/dei componenti dell'organo di controllo stabiliti sulla base
delle tariffe professionali attualmente in vigore; disponibilità di
un fondo cassa minimo da utilizzare per l'eventuale attivazione di
collaborazioni esterne e/o per l'acquisizione di beni e servizi dei
quali dovesse verificarsi la necessità da parte del personale.
Bene, mi fermo qui, spero di avervi dato sufficienti
informazioni per votare in maniera positiva questo atto. Per quanto
riguarda il personale delle Aiat e la sua collocazione, come avete
notato non ne ho accennato, lascio al collega Crétaz relazionare in
merito.
Merci à tous pour votre patience et attention. Grazie a
tutti.
Président
- La parole au Conseiller Crétaz.
Crétaz (UV)
- Merci, M. le Président. Mi collego alla
relazione del collega Agostino, in riferimento all'articolo 12
circa il personale dell'AIAT.
Considerato che l'Office sarà ente facente parte del comparto
unico regionale, al pari delle attuali undici aziende AIAT, il
rapporto di lavoro del personale dipendente non subirà alcuna
variazione per effetto della soppressione delle AIAT e del
trasferimento delle funzioni ad esse attribuite al nuovo ente. Il
rapporto di lavoro di ciascun dipendente delle AIAT proseguirà,
senza soluzione di continuità, alle dipendenze dell'Office régional
du tourisme a partire dal 1° gennaio 2010. I1 contratto di lavoro
di riferimento continuerà ad essere il contratto collettivo
regionale di lavoro stipulato dall'Agenzia regionale per le
relazioni sindacali, ai sensi degli articoli 37 e seguenti della
legge regionale 45/1995.
La centralizzazione delle funzioni e degli adempimenti
amministrativi, oggi replicati in undici aziende, comporterà
necessariamente la riconversione di alcuni dipendenti attualmente
addetti a dette mansioni in altre funzioni, quali le nuove attività
dell'Office: erogazione di servizi di prenotazione e vendita per
conto terzi, gestione dell'informazione relativa agli appartamenti
e case di proprietà privata resi disponibili per la locazione
turistica, gestione della centrale telefonica, eccetera.
L'unificazione delle undici aziende AIAT in un unico Ente
porterà alcuni vantaggi ai lavoratori attualmente ivi impiegati. A
titolo esemplificativo e non esaustivo si citano i seguenti:
possibilità, direi finalmente se mi è concesso, per il personale di
accedere alla formazione professionale (la ridotta dimensione delle
AIAT non ha mai consentito a queste ultime di poter attivare corsi
di formazione per i propri dipendenti il cui rapporto
costi/benefici era insostenibile); possibilità di acquisire
competenze specialistiche e maggiore professionalità potendo essere
adibiti a specifici settori di attività: informazione al banco,
gestione del sito internet, organizzazione di eventi, adempimenti
amministrativi, gestione del personale ed altre ancora; prospettive
di progressione di carriera: nell'ambito dell'organizzazione
interna del nuovo ente verranno individuate nuovi ruoli alla
copertura dei quali potranno concorrere tutti i dipendenti in
possesso dei requisiti indipendentemente dalla sede fisica di
assegnazione; uniformità di inquadramento e di trattamento, anche
economico, tra dipendenti che svolgono le stesse mansioni.
Attualmente le scelte e i comportamenti difformi, assunti da
parte dei consigli direttivi delle undici AIAT, hanno generato
situazioni non omogenee presso gli undici enti, tali per cui
dipendenti con inquadramenti differenti (D e C2 oppure C2 e B2) si
trovano a svolgere lo stesso lavoro presso i diversi uffici di
informazione turistico con trattamento economico differente. Tutte
le attuali differenze e disparità di trattamento nella gestione del
personale in servizio presso le AIAT, con la riforma, saranno
sanate. Con il presente disegno di legge si intende ottemperare
all'impegno di definire tutte le attuali differenze e disparità
nella gestione del personale in servizio presso le AIAT. Grazie per
l'attenzione.
Président
- Avant d'ouvrir la discussion générale je vous
rappelle que ce projet de loi a été approuvé en IV
e
Commission avec des amendements; elle a donné son avis favorable à
la majorité, ainsi que la II
e
Commission. Ont été
présentés aussi 16 amendements du groupe Vallée d'Aoste
Vive-Renouveau et 5 amendements du Parti Démocratique.
J'ouvre la discussion générale.
La parole à la Conseillère Carmela Fontana.
Fontana (PD)
- Grazie, Presidente. Il turismo è uno dei
quattro assi portanti dell'economia valdostana, insieme
all'agricoltura, all'industria e ai servizi, quindi il dibattito
che oggi affrontiamo è uno dei più importanti del Consiglio
regionale.
Da molti anni si parla di crisi del turismo della nostra
regione, puntando il dito su una certa disorganizzazione e anche
sulla qualità non sempre all'altezza delle aspettative del moderno
turista. Inoltre occorre dire che la crisi mondiale ci deve far
riflettere sulla necessità di migliorare nel settore, per poter
offrire un prodotto di maggiore qualità ad un costo più contenuto.
Mi dispiace, perciò, che il provvedimento di legge che stiamo
discutendo non sia stato capace di affrontare in modo completo le
problematiche del settore e si limiti con una legge a deliberare in
merito a punti specifici. Si poteva sicuramente fare di più e
cercare di essere di stimolo al mondo del turismo, invece di essere
condizionati, non volendo dare torto a questo o a quell'altro
operatore, con il risultato poi che questa legge aggiunge alcune
criticità, come sovrapposizione di funzioni, problemi legati al
finanziamento della nuova struttura, eccetera. Ma tutto ciò lo
affronterò nel dettaglio più avanti.
Vorrei per chiarezza anticipare le mie conclusioni, nel senso
che il nostro giudizio su questa legge è positivo, perché comunque
l'unificazione delle promozioni turistiche è un risultato
importante per la Valle d'Aosta, mentre non condividiamo la
limitatezza dell'intervento, se si considera che quello turistico è
un settore che avrebbe bisogno di interventi molto più
sostenuti.
Vediamo ora nel dettaglio i punti che non ci hanno convinto.
Le prime tre righe della premessa della relazione già riassumono
questa confusione. Si parla infatti di necessità di procedere ad
una riforma della organizzazione turistica regionale e poi subito
dopo si chiarisce che però per ora si mette mano solo
all'accorpamento delle AIAT. Ancora una volta si fanno grandi
proclami e pochi contenuti. Questo sarebbe stato il momento giusto
per lavorare seriamente su tutto il comparto del turismo, perché i
vari settori che il relatore ha citato nella presentazione
(informazione, promozione, commercializzazione, sviluppo del
territorio) sono strettamente collegati. Invece con questa legge si
continua a mettere "tacconi" a una coperta che fa acqua da tutte le
parti. Questo era il momento per mettere mano a una revisione
completa del sistema, cercando di favorire la collaborazione fra
tutti gli operatori, invece restano ulteriori zone d'ombra forse
perché ha prevalso la paura di cambiamenti radicali.
Consideriamo positivamente quello che è stato fatto, anche se in
modo molto superficiale. Facciamo finta che va bene la nomina del
direttore generale, per il quale si poteva stabilire la richiesta
di più referenze, di più anni di esperienza nel settore. Facciamo
finta che vada bene la proposta di accorpamento del personale:
l'idea è buona, di cominciare ad uniformare procedure, dépliant e
migliorare i servizi di informazione. Ma è per noi assolutamente
incomprensibile la scelta di mantenere in carica per sei mesi i
vecchi direttivi con relativi presidenti, a fianco del nuovo
direttore generale. Che senso ha? È un doppione che oltre a non
avere senso, metterà anche in difficoltà il nuovo amministratore.
Come farà a lavorare, a chi risponderà il personale: al nuovo
direttore o al vecchio presidente? E come farà a preparare il
bilancio del 2010 su cui sarà lui a dover lavorare, se questo
documento viene deliberato dai vecchi presidenti? Ancora una volta
c'è una confusione enorme. È un po' come se l'assessore regionale
al turismo, una volta eletto, invece di prendere possesso delle sue
funzioni, dovesse stare sei mesi a bagnomaria affiancato
dall'assessore uscente. Ma che senso ha?
Questo è solo il primo dubbio operativo, anche se non di
secondaria importanza, cui se ne aggiunge un altro diciamo
logistico. Il secondo "problemino" infatti riguarda la sede.
All'articolo 14 si dice che la sede del nuovo ufficio è presso le
AIAT di Aosta: chi avrà il diritto di occupare questa sede, quali
dipendenti, quali organi dirigenti? Ovvero, il nuovo direttore
generale potrà sedersi al posto del vecchio presidente che pure
resta in carica, oppure faranno a turno? Sembrano delle banalità,
in realtà questi aspetti operativi sono stati completamente
trascurati, e nella pratica quotidiana andranno certamente ad
incidere sulla operatività del nuovo ufficio che, per partire bene,
non avrebbe bisogno di affrontare da subito un percorso ad
ostacoli, ma essere messo in condizioni di lavorare al meglio. Ma
su questo tema non mi dilungo oltre, visto che ne abbiamo già
parlato in occasione della interpellanza sulla chiusura della
saletta espositiva della Torre dei Signori.
Passiamo allora ad un altro elemento, che ancora una volta può
sembrare banale e che invece creerà sicuramente imbarazzo, se non
altro di tipo grafico. In francese questa nuova struttura si
chiamerà "Office régional du tourisme", in italiano si chiamerà
"Ufficio regionale del turismo". Ora, tutti voi sapete che nelle
pubblicazioni, in tivù, sui giornali, difficilmente viene detto il
nome per esteso, gli stessi turisti sono abituati a parlare usando
le sigle di questi servizi; può piacere o meno, ma in Italia e nel
mondo ci sono delle sigle ben conosciute e radicate, come la "i"
per informazioni, le APT, gli sportelli, IAT per informazione
accoglienza turistica. Ebbene, con questa nuova legge questa
traduzione diventa un "problemino": cosa scriveremo per
identificare questa struttura: Ort (office régional), Urt (ufficio
regionale del turismo)? Badate bene che non è una banalità,
chiedetelo a chi dovrà studiare l'eventuale nuovo logo o il marchio
di questo organismo.
Questa è un'ulteriore dimostrazione di come il legislatore ha
messo in piedi questa legge in modo davvero insufficiente, ma i
guai di questa legge non sono ancora finiti. A confermare la
superficialità con la quale è stato predisposto questo disegno di
legge, neanche i conti tornano. C'è scritto infatti all'articolo 15
- come ha ricordato il relatore - che l'onere complessivo
corrispondente all'attuale fondo per il funzionamento delle AIAT è
di 3,7 milioni, più i 150.000 di cui all'articolo 14, messi a
disposizione per il nuovo direttore e per le spese di avvio. Ma qui
ancora una volta non ci siamo, perché è vero che si vuole
razionalizzare, accorpare, risparmiare, ma se già ora le AIAT si
lamentavano che quei 3,7 milioni di euro erano insufficienti perché
la stragrande maggioranza, il 60-70 percento, veniva assorbita
dalle spese fisse del personale, adesso questa cifra diventa ancora
più insufficiente perché ai cinquanta dipendenti delle AIAT, si
aggiungono i 6-7 dipendenti dell'ufficio regionale del turismo,
prima pagati dalla Regione e che qui invece non vengono
contabilizzati. Scusate se è poco! Questo vuol dire altri 300-350
mila euro all'anno in più: chi li paga? Credo che non dovrebbe
essere la nuova azienda a dover pagare gli errori anche contabili
di chi ha fatto questa legge, perché partire con quella cifra in
meno di quasi il 10 percento del bilancio significa un grande
handicap. Penso invece che questa struttura dovrebbe essere messa
in grado di lavorare bene subito, senza ostacoli fra le ruote.
Mi permetto qui di dire due parole sul termine che ora viene
cambiato da "azienda", come erano prima le AIAT, ad "ufficio". Un
altro passo indietro: mentre in tutta Italia, infatti, si parla di
riorganizzazione turistica mettendo al centro dei discorsi le
aziende di sviluppo turistico, le aziende di promozione, le aziende
dei servizi, eccetera, in Valle d'Aosta si ritorna al concetto di
ufficio. La differenza è importante, perché dietro le aziende si
presuppone che ci sia un orientamento pubblico all'utenza e alle
esigenze dei cittadini più snello e meno burocratico, dietro il
termine ufficio invece ci sono tutte le disfunzioni della pubblica
amministrazione, quindi neanche da questo punto di vista è un buon
segnale.
Vogliamo concludere con qualche riflessione più generale.
Sappiamo che il turismo viene indicato come uno dei settori vitali
per l'economia della nostra regione. Dovremo quindi lavorare
affinché gli operatori pubblici e privati siano incentivati a
collaborare per creare una motivazione, per creare un coordinamento
capace di invogliare e motivare la gente, le famiglie a venire e
scoprire la Valle d'Aosta. Questo disegno di legge in questo senso
è insufficiente, arriviamo ultimi o quasi fra le Regioni che
mettono mano alle leggi sul turismo. La Calabria ha deliberato nel
2008, l'Emilia Romagna nel 2007, la Regione Lazio nel 2007, la
Liguria nel 2005, la Lombardia nel 2007, le Marche nel 2006, la
Toscana nel 2005, eccetera.
Obiettivo principale doveva essere quello di obbligare i vari
operatori e i vari comparti a parlare fra di loro e mettersi
d'accordo, a fare sinergia. Invece su questa legge si parte dalle
AIAT, che comunque erano le uniche che già in qualche modo
collaboravano, e si lascia agli altri di operare: questo significa
che qui non si vuole fare sistema. In tutto il resto d'Italia,
grazie a una specifica legge quadro, la n. 135, sono stati
istituiti i sistemi turistici locali, che obbligano gli operatori
del territorio ad unirsi, mentre da noi non è mai stata applicata.
Non è un incentivo: l'obiettivo è di fare sinergia; è questa la
direzione verso cui occorreva andare e bisognerà andare, se si
crede veramente che il turismo sia un valore per la nostra regione
e per la nostra economia.
In Valle d'Aosta secondo le più recenti statistiche sono circa
50.000 i turisti che turnano in un anno, questo significa che
generano un volume di affari per l'indotto di oltre 7 milioni di
euro all'anno. Sarebbe bene quindi che, invece di lamentarsi, tutto
il settore cominciasse a lavorare di più in sinergia con la
pubblica amministrazione e a valutare seriamente che nel turismo
non si può più lasciare mano libera all'improvvisazione, ma occorre
investire in serietà e professionalità. Non è casuale che in campo
turistico siano nati specifici corsi universitari. Dobbiamo
incentivare l'arrivo dei turisti in valle, ma dobbiamo anche
offrire un sistema che sappia davvero confermare le aspettative sia
dal punto di vista della qualità, dell'accoglienza, che nella
politica dei prezzi.
Questi erano i cinque punti sui quali volevamo richiamare la
vostra attenzione. Chiudo dicendo in definitiva: vogliamo credere
nonostante tutto alla buona fede dell'Assessore, che vede questo
provvedimento come un primo passo verso una vera riforma del
turismo in valle, ma questa apertura di credito deve essere
suffragata dai fatti e non più soltanto dalle parole. Per questo
sospendiamo il giudizio, sperando che il segnale venga già dalle
norme di attuazione della presente legge, là dove individua un
direttore generale. Come detto prima, abbiamo bisogno di persone
competenti, e questa è l'occasione per cominciare a valorizzare il
comparto e le professionalità locali. Noi crediamo in questo
settore, che è anche fonte di grande occupazione fissa e
stagionale, per cui vigileremo affinché quanto vi abbiamo suggerito
venga preso in considerazione. Grazie.
Président
- La parole au Vice-président Chatrian.
Chatrian (VdAV-R)
- Grazie, Presidente. Ho ascoltato con
attenzione il relatore e la collega Fontana, e vorrei fare qualche
riflessione con Voi. Ha ben detto il relatore: abbiamo audito in IV
Commissione, abbiamo sentito, abbiamo ascoltato soprattutto gli
attori dell'oggi quindi gli uscenti, i presidenti delle AIAT,
abbiamo sentito i consorzi, abbiamo sentito la parte più privata,
quindi la Chambre, abbiamo sentito gli operatori e forse ognuno ha
la sua ricetta, ognuno ha il suo piccolo percorso che ha tracciato
e che vorrebbe tracciare. In prima battuta circa cinque mesi fa,
quando in IV Commissione abbiamo affrontato questo disegno di
legge, avevo fatto qualche riflessione a voce alta con l'Assessore
e con i colleghi della Commissione: avremmo auspicato e gradito
affrontare il dossier turismo, nel senso grande della parola,
insieme. Insieme, nel senso di accoglienza e informazione, non per
fare della retorica o per ridire le stesse cose che i miei colleghi
hanno già detto. Ci sembrava forse importante riprendere in mano
in toto
il tutto e affrontare il vero cuore del turismo in
Valle. Quindi, l'informazione e l'accoglienza
in primis
avevano già un loro percorso. Il secondo punto forte, forse dove
tutti si aspettavano, ma non solo la politica, forse il territorio
valdostano si aspettava una scelta importante per quanto riguarda i
punti 2 e 3, cioè la promozione e la commercializzazione. Quindi
non voglio ripetere le stesse cose, ma questo era un punto di
partenza importante, anzi forse fondamentale.
Oggi ci troviamo invece a discutere di un primo passo, è stato
ben detto: i primi piccoli passi, "ne facciamo pochi per volta ma
ben fatti", forse, e sinceramente condividiamo il percorso. Lo
condividiamo dal punto di vista organizzativo, lo condividiamo da
un punto di vista di riordino, perché oggi andiamo a discutere solo
per questa parte di riordino, non andiamo assolutamente oltre. Lo
condividiamo per quanto riguarda l'unitarietà di immagine verso
l'ospite, verso il turista, verso chi viene a visitare questa Valle
d'Aosta che non solo amiamo, ma che vorremmo che l'ospite amasse, e
condividiamo il miglioramento e l'ampliamento dei servizi resi al
turista in maniera omogenea.
In breve, condividiamo anche gli strumenti che partono dal
basso, che partono dal territorio, che non partono solo dall'ente
pubblico - è stato ben detto durante le audizioni dai Comuni o
dalle Comunità montane - ma che partono dagli operatori turistici,
da tutti gli operatori, dagli attori che vivono quotidianamente la
realtà. Quindi il percorso tracciato lo condividiamo, sapendo però
che stiamo discutendo solo esclusivamente di riordino, quindi non
stiamo assolutamente andando oltre al riordino: si riorganizza.
Nella relazione si cita più volte il termine "riorganizzare", si
cita un vocabolo forse che va al di là, "ristrutturare", ma
ristrutturare è già più impattante rispetto al riordinare.
Noi abbiamo presentato tutta una serie di emendamenti ma su
quale filosofia, su che percorso da tracciare? Ci rendiamo conto
che in questo anno di legislatura abbiamo parlato sovente di
semplificazione: anche questa mattina abbiamo parlato di
semplificazione, anche nel pomeriggio. Si è parlato di
sburocratizzazione, si è parlato e si parla sovente anche in questo
disegno di legge di non fare dei doppioni. Ebbene, noi abbiamo
presentato degli emendamenti molto semplici che vanno in questa
direzione. La legge 45 - oggi abbiamo audito il Presidente - sarà
modificata, c'è già un gruppo di lavoro che sta lavorando, legata
alla legge 46. Oggi si parlava dell'albo dei segretari e si parlava
della legge 45: ebbene, noi diciamo che la struttura della 45
probabilmente va modificata, ma al momento essa permette
assolutamente di organizzare e istituire una struttura regionale.
All'interno esiste, si può istituire, c'è la possibilità e ci sono
anche le condizioni, perché tutte le risorse umane e tutti i
dipendenti siano già nel comparto unico, e quindi rientrino già in
quel percorso, in quel canale.
Quindi l'idea nostra qual è? Semplice, forse molto piccola, un
piccolo passo. Ma se si parla di riorganizzare e di riordinare,
ebbene, la legge 45 permette di istituire una struttura regionale:
i dipendenti sono già regionali o comunque nel comparto unico, e la
45 dà la possibilità di attingere all'esterno dell'Amministrazione
regionale persone con delle professionalità, con dei
curricula
di livello, con una certa managerialità. Ma di
managerialità qua non si parla perché stiamo parlando di
riorganizzare più dal punto di vista forse amministrativo. Quindi
il percorso nostro dice: condividiamo il percorso tracciato,
razionalizzare, riorganizzare, ristrutturare. Ma forse si poteva
fare anche internamente: la legge ci permetteva di istituire da una
parte e ci dava anche la possibilità di attingere all'esterno
professionalità di alto livello, sia di primo livello, di secondo
livello o di terzo livello dirigenziale. Invece no, Ahimè! L'ho
ribadito più volte ai colleghi in IV Commissione: se c'era la
volontà, se c'era lo spazio politico - perché è una scelta
assolutamente politica questa - di non costituire un altro ente
strumentale, solo ed esclusivamente per riorganizzare. Inoltre
questo disegno di legge demanda indubbiamente al domani soltanto la
prima delle funzioni sopra specificate; demanda al domani prossimo
perché ho sentito dal relatore che si parla entro la fine del 2009.
Il blocco, il cuore, quello pulsante, quello che ha voglia
probabilmente di muovere la classifica a livello turistico in Valle
d'Aosta, internamente, esternamente, con un ente strumentale, una
azienda, non si sa, ha però la volontà di affrontare il secondo
problema che è quello della promozione e commercializzazione, il
vero cuore. Quindi un altro passo.
Allora diciamo: ma se è riordino, se è ristrutturazione, perché
non si poteva istituire internamente il tutto e non creare questo
ente strumentale esterno con personalità giuridica di diritto
pubblico, con autonomia amministrativa, gestionale, patrimoniale,
come è stato detto. E in più ci sarebbe poi anche l'organo di
controllo in composizione monocratica preposto al controllo della
sola regolarità contabile dell'organismo, senza interferenze nelle
scelte di merito adottate dal direttore generale, per garantire
l'efficacia di cui al comma precedente. Questo rientrerebbe
tranquillamente nei compiti di un dirigente regionale e nella
ristrutturazione e riorganizzazione di quella struttura, istituita
con legge.
Quindi condividiamo il tutto dal punto di vista della
semplificazione. Ahimè! Siamo scappati quando si chiude il cerchio,
quando invece si crea un altro ente strumentale, quando negli
ultimi mesi abbiamo parlato di altri enti strumentali proprio in
Consiglio, e su questo vorrei fare una riflessione: è indubbiamente
una scelta politica, ma poi fra tre o quattro mesi saremo di nuovo
a fare delle scelte importanti per quanto riguarda la seconda
parte, che è quella della promozione e commercializzazione.
Grazie.
Président
- Il y a quelqu'un d'autre qui veut intervenir?
Je peux fermer la discussion générale?
La discussion générale est fermée. La parole à l'Assesseur au
tourisme, aux sports, au commerce et aux transports,
Marguerettaz.
Marguerettaz (UV)
- Grazie, Presidente. Brevemente,
perché credo che le relazioni che sono state presentate al
Consiglio da parte dei relatori Agostino e Crétaz siano state
decisamente esaustive. Li ringrazio per il supporto, per l'aiuto e
per la collaborazione, come ringrazio ovviamente le commissioni
competenti, la quarta e la seconda, e i loro presidenti, che hanno
voluto seguire con attenzione questo documento.
Un documento che, ricordo, è coerente con il nostro programma di
legislatura. Questa è un'attività (per essere onesto!) che ha
beneficiato anche del lavoro predisposto e preparato dai miei
predecessori, che ringrazio, perché questo è un argomento che ha
già avuto modo di essere affrontato. I miei uffici, i dirigenti, in
particolare la dott.ssa Morelli e i suoi collaboratori, hanno
cercato in tutti i modi di costruire un disegno di legge, che
sicuramente dà delle risposte specifiche a delle esigenze, quindi
non risolve e non si occupa di tutto il settore, ma è tutt'altro
che un documento improvvisato. Sicuramente possono esserci delle
scelte che possono essere condivise o meno, ma di fondo c'è una
attenzione specifica. Non è ovviamente all'interno di un disegno di
legge che possiamo occuparci dell'occupazione o meno degli uffici,
mi sembrerebbe un po' esagerato.
Solo alcune considerazioni rispetto alle attività e alle
considerazioni svolte. La denominazione "Office du tourisme" è una
definizione che è internazionalmente riconosciuta, è sufficiente
andare nel territorio francese, in Costa Azzurra e in tutte quelle
località che sono
à la une
e c'è una chiarezza e una
terminologia, che è una terminologia internazionale che non lascia
nessun tipo di dubbio. Se è vero che il nostro è un turismo che
guarda il prodotto e la clientela internazionale, riteniamo di aver
fatto una riforma che ha individuato una denominazione che è
perfettamente coerente. Quindi immaginare di guardare solo il
nostro piccolo orticello italiano non credo sia una operazione
lungimirante, così come le terminologie internazionali. La "i" è
una i di informazione che troviamo sia a livello di terminologia
anglosassone sia a livello di terminologia latina, italiana,
francese.
Dal punto di vista dell'attenzione ai problemi finanziari,
vorremmo anteporre i progetti e le idee al semplice ragionamento di
natura finanziaria. Oggi come oggi abbiamo la necessità di avere
una programmazione regionale, che tenga conto di tutti gli aspetti,
non semplicemente una ripartizione nuda e cruda di risorse, quindi
potrà esserci una forza, un'energia maggiore nel chiedere risorse
qualora i progetti siano robusti ed i progetti condivisi. Oggi come
oggi quell'importo non è definitivo, è un importo che oggi mantiene
ed è coerente con le previsioni passate, ma nell'elaborazione dei
nostri programmi sicuramente ci potrà essere spazio per avere delle
possibilità, per aumentare delle destinazioni, delle risorse. Però,
ripeto, non è solo una questione di denaro, è una questione di
bontà e di programmi condivisi.
Nell'ambito di questa riforma segnalerei una attenzione che
abbiamo avuto, e sarebbe bene che venisse riconosciuto, che
finalmente portiamo all'interno del Consiglio regionale una
programmazione che non vi è mai stata, ovvero la definizione di una
programmazione triennale in modo tale che tutti gli interlocutori
all'interno del Consiglio regionale possano esprimersi in modo tale
da poter dare delle indicazioni e dei contributi. Da quella
programmazione triennale discenderanno le attività che di anno in
anno verranno effettuate, nel rispetto della programmazione
triennale. Quindi, rispetto a quanto è successo fino ad oggi,
finalmente il turismo entrerà con un peso importante nella massima
assise. Anche lì: come programma di legislatura avevamo indicato
che il Consiglio era un luogo che doveva avere il massimo rispetto,
e questo è uno degli esempi dove queste programmazioni troveranno
una sede autorevole di dibattito.
Però questo tipo di argomento obbligherà i vari interlocutori ad
esprimersi, perché molte volte c'è un gioco di rimessa, nel senso
che si fanno delle attività e dopo ci sono delle attività che
vengono criticate. Legittimo, corretto che vi siano le critiche, ma
ci deve essere anche una attività propositiva, di dire "riteniamo
di fare questo piuttosto che quest'altro". Ovviamente le energie
sono limitate, non si può fare tutto, e anche lì molte volte,
vedete, nell'ambito della programmazione turistica si dice: ma
perché non avete fatto delle azioni nei confronti di questo
mercato, non avete fatto quest'altro? Bene! Con questo tipo di
attività noi chiederemo il contributo da parte di tutti, per poter
definire l'indirizzo regionale. Questo è ovviamente un indirizzo
regionale che è trasversale, perché sapete bene che l'attività
turistica è una attività che ha dei contenuti che risiedono in
tutte le altre strutture: stiamo parlando della cultura, stiamo
parlando dell'artigianato, stiamo parlando dell'agricoltura. Quindi
da questo punto di vista abbiamo finalmente la possibilità di avere
degli indirizzi ed è un po' lo sforzo che stiamo facendo, così come
il piano di marketing, che fra un po' riuscirà ad avere una sua
definizione e potrà essere oggetto di analisi all'interno del
governo con le commissioni e avere un confronto adeguato.
Quindi non mi dilungherei rispetto a questo tema. Credo che
questo sia un primo passaggio che viene - perdonatemi! - un po'
sminuito, perché mettere assieme già undici strutture, cercare di
dialogare con undici realtà non è così comodo, non è così banale,
perché ognuno nel tempo ha maturato delle convinzioni, ha maturato
delle esperienze e dobbiamo far sì che questo percorso non ci
faccia perdere per strada delle cose che fino ad oggi sono state
fatte anche bene. Chiaramente cerchiamo di cogliere le opportunità
di questa riorganizzazione, per poter diminuire il più possibile le
attività di natura amministrativa e burocratica, per migliorare
sempre più il servizio, per prolungare gli orari, per poter dare un
servizio puntuale e specifico ai nostri interlocutori, ai nostri
operatori e ai nostri turisti.
Uno degli aspetti che avete visto di questi uffici, che ritengo
siano anche qualificanti, è la possibilità già subito di creare
delle convenzioni, creare delle possibilità per poter mettere a
patrimonio delle ricchezze che già oggi ci sono. Nelle relazioni è
stata citata, per esempio, tutta l'attività sulle seconde case,
quindi riuscire a dare delle informazioni, riuscire a creare le
condizioni affinché questo patrimonio importantissimo riesca a
generare delle presenze e riesca ad avere una sua organicità.
Rispetto a questo io ringrazio di nuovo tutti coloro che hanno
collaborato e accetto volentieri questa apertura di credito della
Consigliera Fontana a nome del Partito Democratico, perché credo
che questa sia una sfida che merita un po' di passione, e non è una
frase di rito, ma se tutti assieme cerchiamo di collaborare facendo
delle proposte e non solo delle critiche, credo che si potrà
raggiungere qualche elemento.
Concludo veramente con un ringraziamento specifico da parte mia
e degli uffici per tutti i contributi che ci sono stati da parte
dei Consiglieri soprattutto della IV Commissione, dei contributi
che sono stati dati e quindi: forza! Forza turismo!
Président
- On peut passer à l'examen article par
article. Sur l'article 1
er
nous avons l'amendement n° 1
de Vallée d'Aoste Vive-Renouveau et l'amendement n° 1 du Parti
Démocratique.
La parole au Vice-président Chatrian.
Chatrian (VdAV-R)
- Grazie, Presidente. Una
considerazione sull'emendamento 1. Innanzitutto i nostri
emendamenti presentati sono delle proposte, non sono delle
critiche, sono delle proposte per andare in un senso leggermente
diverso, quindi, condividendo l'impianto, il percorso è magari
parallelo ma diverso, quindi sottolineo, va considerato in quanto
proposta.
Il comma 2 darebbe la possibilità di istituire ai sensi della
legge 45 un'apposita struttura organizzativa all'interno
dell'Amministrazione regionale di livello... uno dei tre livelli: o
coordinatore o un dipartimento o una direzione o un servizio. Il
comma 3 invece darebbe la possibilità di approvare con una
deliberazione di Giunta l'organizzazione, la procedura, la
riorganizzazione previo parere delle commissioni consiliari
competenti in materia, facendo così un rimando dalla Giunta
regionale, previo parere delle commissioni competenti. Diciamo:
l'impianto più importante è l'emendamento 1, dove noi auspicheremmo
non un ente strumentale, ma un istituire all'interno
dell'amministrazione regionale una struttura che organizza e
riordina le undici AIAT soppresse.
Président
- La parole à la Conseillère Carmela
Fontana.
Fontana (PD)
- Grazie, Presidente. Per quanto ci
riguarda, gli emendamenti nn. 1, 2 , 3, 4 e 5 li ritengo
illustrati, visto che ne ho parlato nella relazione. Grazie.
Président
- La parole à l'Assesseur au tourisme, aux
sports, au commerce et aux transports, Marguerettaz.
Marguerettaz (UV)
- La nostra è una posizione contraria
sui due emendamenti proposti. Chiaramente la filosofia presentata
dal gruppo Vallée d'Aoste Vive-Renouveau è contraria
all'impostazione che abbiamo dato, nel senso che abbiamo creato una
struttura, mentre qua si vuole mantenere all'interno, è stato
spiegato nell'intervento del consigliere Chatrian. Noi non
condividiamo questa impostazione, vogliamo creare un soggetto
esterno con una sua autonomia.
Così come per l'emendamento n. 1, abbiamo motivato che riteniamo
la denominazione più propria e più consona alla denominazione
internazionale conosciuta, quella di "Office du tourisme".
Président
- Je soumets au vote l'amendement n° 1 de
Vallée d'Aoste Vive-Renouveau, qui récite:
Emendamento
L'articolo 1 è sostituito dal seguente:
"Articolo 1
(Soppressione delle Aziende di informazione ed accoglienza
turistica)
1. A decorrere dal 1° gennaio 2010, sono soppresse le Aziende
di informazione ed accoglienza turistica - Syndicats d'initiatives
(AIAT), istituite ai sensi dell'articolo 12 della legge regionale
15 marzo 2001, n. 6 (Riforma dell'organizzazione turistica
regionale. Modificazioni alla legge regionale 7 giugno 1999, n. 12
(Principi e direttive per l'esercizio dell'attività commerciale) e
abrogazione delle leggi regionali 29 gennaio 1987, n. 9, 17
febbraio 1989, n. 14, 2 marzo 1992, n. 4, 24 giugno 1992, n. 33, 12
gennaio 1994, n. 1 e 28 luglio 1994, n. 35).
2. A decorrere dal 1° gennaio 2010, i servizi di
informazione, accoglienza ed assistenza turistica sono svolti da
un'apposita struttura organizzativa istituita dalla Giunta
regionale ai sensi dell'articolo 4 della legge regionale 23 ottobre
1995, n. 45 (Riforma dell'organizzazione dell'Amministrazione
regionale della Valle d'Aosta e revisione della disciplina del
personale).
3. La raccolta ed il coordinamento delle istanze dei soggetti
istituzionali ed economici operanti nel settore turistico a livello
locale sono disciplinate con deliberazione della Giunta regionale,
previo parere delle commissioni consiliari competenti in
materia.".
Conseillers présents: 33
Votants: 26
Pour: 4
Contre: 22
Abstentions: 7 (Benin, Donzel, Carmela Fontana, Lattanzi, Rigo,
Tibaldi, Zucchi)
Le Conseil n'approuve pas.
Président
- Puisque le Conseil n'a pas approuvé cet
amendement, tous les autres amendements présentés par le groupe
Vallée d'Aoste Vive-Renouveau sont "chutés"; j'en donne
respectivement lecture pour le procès verbal:
Emendamento
L'articolo 2 è soppresso.
Emendamento
L'articolo 3 è soppresso.
Emendamento
L'articolo 4 è soppresso.
Emendamento
L'articolo 5 è soppresso.
Emendamento
L'articolo 6 è soppresso.
Emendamento
L'articolo 7 è soppresso.
Emendamento
L'articolo 8 è soppresso.
Emendamento
L'articolo 9 è soppresso.
Emendamento
L'articolo 10 è soppresso.
Emendamento
L'articolo 11 è soppresso.
Emendamento
L'articolo 12 è soppresso.
Emendamento
L'articolo 13 è sostituito dal seguente:
"Articolo 13
(Disposizione di coordinamento)
1. Ogni riferimento contenuto nelle leggi o nei regolamenti
regionali alle Aziende di informazione ed accoglienza turistica -
Syndicats d'initiatives (AIAT) deve intendersi effettuato, a far
data dal 1° gennaio 2010, all'Assessorato regionale competente in
materia di turismo.".
Emendamento
L'articolo 14 è sostituito dal seguente:
"Articolo 14
(Disposizioni transitorie)
1. Gli organi delle AIAT restano prorogati fino al 31
dicembre 2009, ai sensi dell'articolo 1, comma 1, della legge
regionale 19 novembre 2008, n. 24 (Proroga degli organi delle
Aziende di informazione e accoglienza turistica, istituite con
legge regionale 15 marzo 2001, n. 6).
2. Gli uffici delle AIAT e gli uffici di informazione e
accoglienza turistica (IAT), da esse istituiti ai sensi
dell'articolo 15 della l.r. 6/2001, sono mantenuti quali
articolazioni territoriali dell'Assessorato regionale competente in
materia di turismo.
3. A far data dal 1° gennaio 2010, la Regione succede in
tutti i rapporti, attivi e passivi, delle AIAT. All'Assessorato
sono trasferite tutte le risorse finanziarie, patrimoniali,
strumentali ed umane in dotazione alle AIAT. I rapporti di lavoro
in essere alla data del subentro proseguono, senza interruzione,
con la Regione, con conservazione della posizione giuridica e del
trattamento economico in godimento.
4. Entro il 31 dicembre 2009, i Presidenti delle AIAT
redigono un verbale di ricognizione della consistenza e
destinazione d'uso del patrimonio, di tutti i beni mobili ed
immobili, delle risorse strumentali, del rendiconto delle attività
e passività e di ogni altra situazione rilevante e lo trasmettono
all'Assessorato regionale competente in materia di turismo. Entro
la stessa data, i Presidenti provvedono, inoltre, a predisporre il
conto consuntivo dell'anno 2009 e la relativa relazione e li
trasmettono, unitamente al parere rilasciato dal Collegio dei
revisori dei conti, all'Assessorato stesso per
l'approvazione.".
Emendamento
L'articolo 15 è soppresso.
Emendamento
L'articolo 17 è soppresso.
Je soumets au vote l'amendement n° 1 du Parti Démocratique, qui
récite:
Emendamento
Al comma 2 dell'articolo 1, e di conseguenza ovunque
ricorrano nel testo del d.1. 24, le parole "Office régional du
tourisme - Ufficio regionale del turismo" sono sostituite dalle
parole "Azienda regionale del turismo - Agence régionale du
tourisme (ATR)''.
Conseillers présents: 34
Votants: 26
Pour: 3
Contre: 23
Abstentions: 8 (Benin, Bertin, Giuseppe Cerise, Chatrian,
Lattanzi, Patrizia Morelli, Tibaldi, Zucchi)
Le Conseil n'approuve pas.
Président
- Je soumets au vote l'article
1
er
:
Conseillers présents: 33
Votants: 26
Pour: 26
Abstentions: 7 (Bertin, Giuseppe Cerise, Chatrian, Donzel,
Carmela Fontana, Patrizia Morelli, Rigo)
Le Conseil approuve.
Président
- En effet même les amendements du Parti
Démocratique sont "chutés" à la suite du fait que le premier
amendement a été repoussé; j'en donne respectivement lecture pour
le procès verbal:
Emendamento
Il comma 1 dell'articolo 2 è sostituito dal seguente:
"1. A far data dal 1° luglio 2009, è istituita l'Azienda
regionale del turismo - Agence régionale du tourisme (ATR), di
seguito denominata Azienda del turismo, ente strumentale della
Regione per lo svolgimento dei servizi di informazione, accoglienza
ed assistenza turistica. A decorrere dal 1° luglio 2009, sono
soppresse le Aziende di informazione ed accoglienza turistica -
Syndicats d'initiatives (AIAT), istituite ai sensi dell'articolo 12
della legge regionale 15 marzo 2001, n. 6 (Riforma
dell'organizzazione turistica regionale. Modificazioni alla legge
regionale 7 giugno 1999, n. 12 (Principi e direttive per
l'esercizio dell'attività commerciale) e abrogazione delle leggi
regionali 29 gennaio 1987, n. 9, 17 febbraio 1989, n. 14, 2 marzo
1992, n. 4, 24 giugno 1992, n. 33, 12 gennaio 1994, n. 1 e 28
luglio 1994, n. 35).".
Emendamento
I1 comma 1 dell'articolo 13 è sostituito dal
seguente:
"1. Ogni riferimento contenuto nelle leggi o nei regolamenti
regionali alle Aziende di informazione ed accoglienza turistica -
Syndicats d'initiatives (AIAT) deve intendersi effettuato, a far
data dal 1° luglio 2009, all'Azienda del turismo.".
Emendamento
L'articolo 14 è sostituito dal seguente:
"Articolo 14
(Disposizioni transitorie)
1. Entro trenta giorni dalla data di entrata in vigore della
presente legge, la Giunta regionale avvia le procedure per la
costituzione degli organi dell'Azienda del turismo, al fine di
assicurarne l'operatività a far data dal 1° luglio 2009. Sempre a
far data dal 1° luglio 2009, gli organi delle AIAT sono
soppressi.
2. In sede di prima applicazione, in attuazione delle
direttive di cui all'articolo 2, comma 3, da adottare entro il 15
ottobre 2009, l'Azienda del turismo predispone, d'intesa con
l'assessorato competente, il piano operativo annuale di cui
all'articolo 2, comma 4, per l'anno 2010, che trasmette alla Giunta
regionale, per il tramite del medesimo assessorato, entro il 15
novembre 2009.
3. In sede di prima applicazione, l'Azienda del turismo
provvede alla predisposizione del bilancio di previsione per l'anno
2010 e lo trasmette per l'approvazione alla Giunta regionale entro
il 10 dicembre 2009.
4. In sede di prima applicazione, la sede dell'azienda del
turismo è stabilita presso l'ex-AIAT di Aosta; gli uffici delle
altre ex-AIAT e gli uffici di informazione e accoglienza
turistica
(IAT) da esse istituiti, ai sensi dell'articolo 15
della 1.r. 6/2001, sono mantenuti e, a decorrere dal 1° luglio
2009, assumono la denominazione di Offices du tourisme.
5. In sede di prima applicazione, l'Organo di controllo è
costituito in forma collegiale ed è composto da tre membri,
nominati con deliberazione della Giunta regionale per la durata di
un anno.
6. A far data dal 1° luglio 2009, l'Azienda del turismo
succede in tutti i rapporti, attivi e passivi, delle AIAT.
All'Azienda del turismo sono trasferite tutte le risorse
finanziarie, patrimoniali, strumentali ed umane in dotazione alle
AIAT. I rapporti di lavoro in essere alla data del subentro
proseguono, senza interruzione, con l'Azienda del turismo, con
conservazione della posizione giuridica e del trattamento economico
in godimento.
7. Entro il 30 giugno 2009, i Presidenti delle AIAT redigono
un verbale di ricognizione delle dotazioni organiche dei rispettivi
enti e del personale dipendente che trasmettono al Direttore
generale dell'Azienda del turismo; sulla base di tali verbali il
Direttore generale determina la dotazione organica dell'Azienda del
turismo e la propone, entro il 30 novembre 2009, per il tramite
dell'assessorato competente, alla Giunta regionale per
l'approvazione.
8. Entro il 30 giugno 2009, i Presidenti delle AIAT redigono
un verbale di ricognizione della consistenza e destinazione d'uso
del patrimonio, di tutti i beni mobili ed immobili, delle risorse
strumentali, del rendiconto delle attività e passività e di ogni
altra situazione rilevante e lo trasmettono al Direttore
generale.
9. Per il periodo dal 1° luglio 2009 al 31 dicembre 2009, la
Regione assicura all'Azienda del turismo le risorse finanziarie
necessarie al sostegno della prima operatività della
medesima.".
Emendamento
Il comma 1 dell'articolo 15 è sostituito dal
seguente:
"1. L'onere derivante dall'applicazione dell'articolo 14,
comma 9, è determinato in euro 500.000 per l'anno 2009.".
Je soumets au vote l'amendement n° 1 de la IV
e
Commission, qui récite:
Emendamento
Il comma 4 dell'articolo 2 è sostituito dal seguente:
"4. In attuazione delle direttive approvate con le modalità
di cui al comma 3, la Giunta regionale approva entro il 15 novembre
di ogni anno, su proposta dell'Office régional, di concerto con
l'assessorato competente e sentito il Consiglio permanente degli
enti locali, il piano operativo annuale, il quale costituisce
documento di pianificazione analitica e puntuale per la
definizione, in relazione a ciascuno degli ambiti di intervento
dell'Office régional, delle attività da svolgere nell'anno di
riferimento. Il piano operativo annuale prevede iniziative che
valorizzino le specificità di ogni parte del territorio regionale,
comprese le località a minor vocazione turistica, tenendo conto
delle proposte delle conferenze permanenti territoriali di cui
all'articolo 5.".
Conseillers présents: 34
Votants: 27
Pour: 27
Abstentions: 7 (Bertin, Giuseppe Cerise, Chatrian, Donzel,
Carmela Fontana, Patrizia Morelli, Rigo)
Le Conseil approuve.
Président
- Je soumets au vote l'article 2 dans le texte
ainsi amendé:
Articolo 2
(Istituzione dell'Office régional du tourisme - Ufficio
regionale del turismo)
1. A far data dal 1° luglio 2009, è istituito l'Office
régional du tourisme - Ufficio regionale del turismo, di seguito
denominato Office régional, ente strumentale della Regione per lo
svolgimento dei servizi di informazione, accoglienza ed assistenza
turistica. A decorrere dal 1° gennaio 2010, sono soppresse le
Aziende di informazione ed accoglienza turistica - Syndicats
d'initiatives (AIAT), istituite ai sensi dell'articolo 12 della
legge regionale 15 marzo 2001, n. 6 (Riforma dell'organizzazione
turistica regionale. Modificazioni alla legge regionale 7 giugno
1999, n. 12 (Principi e direttive per l'esercizio dell'attività
commerciale) e abrogazione delle leggi regionali 29 gennaio 1987,
n. 9, 17 febbraio 1989, n. 14, 2 marzo 1992, n. 4, 24 giugno 1992,
n. 33, 12 gennaio 1994, n. 1 e 28 luglio 1994, n. 35).
2. L'Office régional, ente del comparto unico regionale, è
dotato di personalità giuridica di diritto pubblico, di autonomia
amministrativa, gestionale, patrimoniale, contabile e finanziaria,
nei limiti stabiliti dalla presente legge. L'Office régional è
sottoposto alla vigilanza della Regione, da attuarsi per il tramite
dell'assessorato regionale competente in materia di turismo, di
seguito denominato assessorato competente.
3. L'Office régional opera nel rispetto delle direttive
regionali, le quali costituiscono strumento di programmazione e di
indirizzo per la definizione degli obiettivi strategici e degli
assi di intervento prioritari nel periodo di riferimento. Le
direttive sono approvate con cadenza triennale dal Consiglio
regionale, su proposta della Giunta regionale, e possono essere
aggiornate nel corso del triennio.
4. In attuazione delle direttive approvate con le modalità di
cui al comma 3, la Giunta regionale approva entro il 15 novembre di
ogni anno, su proposta dell'Office régional, di concerto con
l'assessorato competente e sentito il Consiglio permanente degli
enti locali, il piano operativo annuale, il quale costituisce
documento di pianificazione analitica e puntuale per la
definizione, in relazione a ciascuno degli ambiti di intervento
dell'Office régional, delle attività da svolgere nell'anno di
riferimento. Il piano operativo annuale prevede iniziative che
valorizzino le specificità di ogni parte del territorio regionale,
comprese le località a minor vocazione turistica, tenendo conto
delle proposte delle conferenze permanenti territoriali di cui
all'articolo 5.
Conseillers présents: 34
Votants: 27
Pour: 27
Abstentions: 7 (Bertin, Giuseppe Cerise, Chatrian, Donzel,
Carmela Fontana, Patrizia Morelli, Rigo)
Le Conseil approuve.
Président
- A l'article 3 il y a l'amendement n° 2 de la
IV
e
Commission, qui récite:
Emendamento
Alla lettera c) del comma 1 dell'articolo 3 le parole "di
interesse regionale" sono sostituite dalle parole "di interesse
turistico".
Je soumets au vote l'amendement n° 2 de la IV
e
Commission:
Conseillers présents: 34
Votants: 30
Pour: 30
Abstentions: 4 (Bertin, Giuseppe Cerise, Chatrian, Patrizia
Morelli)
Le Conseil approuve.
Président
- Toujours à l'article 3 il y a l'amendement n°
3 de la IV
e
Commission, qui récite:
Emendamento
Alla lettera g) del comma 1 dell'articolo 3 la parola
"ovvero" è sostituita dalla parola "e/o".
Je soumets au vote l'amendement n° 3 de la IV
e
Commission:
Conseillers présents: 34
Votants: 30
Pour: 30
Abstentions: 4 (Bertin, Giuseppe Cerise, Chatrian, Patrizia
Morelli)
Le Conseil approuve.
Président
- Je soumets au vote l'article 3 dans le texte
ainsi amendé:
Articolo 3
(Funzioni dell'Office régional)
1. L'Office régional:
a) istituisce e gestisce gli Offices du tourisme - Uffici del
turismo, di seguito denominati Offices du tourisme, che ne
costituiscono le articolazioni territoriali, e assicura per il loro
tramite i servizi di informazione, accoglienza ed assistenza
turistica, attuando a tale scopo tutte le iniziative comunque
funzionali al soddisfacimento delle esigenze della clientela
turistica;
b) assicura, ai fini della proposta del piano operativo
annuale di cui all'articolo 2, comma 4, per il tramite degli
Offices du tourisme, la raccolta ed il coordinamento delle istanze
dei soggetti istituzionali ed economici operanti nel settore
turistico a livello locale, organizzati nelle conferenze permanenti
territoriali di cui all'articolo 5;
c) organizza, anche in collaborazione con la Regione, i
Comuni, le Comunità montane, le Pro loco, i Consorzi di operatori
turistici ed ogni altro soggetto interessato, pubblico o privato,
manifestazioni, spettacoli, convegni ed eventi di interesse
turistico, sulla base di una programmazione annuale, definita nel
piano operativo dell'anno di riferimento;
d) realizza e diffonde materiale illustrativo ed informativo
atto a favorire la conoscenza delle risorse turistiche della Valle
d'Aosta e dei diversi ambiti territoriali di riferimento degli
Offices du tourisme;
e) assicura, per il tramite degli Offices du tourisme, la
rilevazione e la trasmissione all'assessorato competente dei dati
statistici relativi al movimento turistico, secondo le modalità
stabilite dai competenti organi statali e regionali, operando
adeguati controlli sulla correttezza e tempestività dei dati
forniti dagli operatori;
f) gestisce, in collaborazione con l'assessorato competente,
il Portale turistico regionale, garantendo, per il tramite degli
Offices du tourisme, l'inserimento e l'aggiornamento dei contenuti
informativi;
g) stipula, nei limiti e alle condizioni stabiliti nelle
direttive di cui all'articolo 2, comma 3, convenzioni per la
gestione e l'erogazione di servizi per conto di terzi a favore
della clientela turistica e/o per la messa a disposizione in favore
di terzi di spazi nell'ambito degli Offices du tourisme;
h) collabora, su richiesta dell'assessorato competente, per
l'attuazione di iniziative di promozione turistica;
i) promuove ed attua iniziative di formazione volte ad
elevare la professionalità degli addetti ai servizi di
informazione, accoglienza ed assistenza turistica, al fine di
uniformarne ed incrementarne la qualità e l'efficienza.
Conseillers présents: 33
Votants: 29
Pour: 29
Abstentions: 4 (Bertin, Giuseppe Cerise, Chatrian, Patrizia
Morelli)
Le Conseil approuve.
Président
- Je soumets au vote l'article 4:
Conseillers présents: 33
Votants: 29
Pour: 29
Abstentions: 4 (Bertin, Giuseppe Cerise, Chatrian, Patrizia
Morelli)
Le Conseil approuve.
Président
- A l'article 5 il y a l'amendement n° 4 de la
IV
e
Commission, qui récite:
Emendamento
Dopo il comma 2 dell'articolo 5 è aggiunto il
seguente:
"2bis. I rappresentanti delle conferenze permanenti
territoriali sono convocati dal Direttore generale dell'Office
régional entro il mese di settembre di ciascun anno, al fine della
predisposizione del piano operativo annuale di cui all'articolo 2,
comma 4, nonché al termine delle stagioni invernale e estiva, per
l'analisi e la valutazione delle attività di animazione locale
svolte e dei servizi turistici resi nell'ambito territoriale di
riferimento.".
Je le soumets au vote:
Conseillers présents: 33
Votants: 29
Pour: 29
Abstentions: 4 (Bertin, Giuseppe Cerise, Chatrian, Patrizia
Morelli)
Le Conseil approuve.
Président
- Je soumets au vote l'article 5 dans le texte
ainsi amendé:
Articolo 5
(Conferenze permanenti territoriali)
1. Presso gli Offices du tourisme possono costituirsi in
conferenza permanente, su iniziativa e tramite il coordinamento del
Comune o dei Comuni territorialmente interessati, le imprese, gli
enti, le associazioni e ogni altro soggetto, pubblico o privato,
aventi interesse in ambito turistico, con sede o comunque operanti
nell'ambito territoriale di riferimento del relativo
Office.
2. Nell'ambito delle conferenze istituite ai sensi del comma
1, i soggetti partecipanti rappresentano esigenze e problematiche
di interesse turistico relative all'ambito territoriale di
riferimento, elaborando proposte e osservazioni che inoltrano, per
il tramite dell'Office du tourisme di appartenenza, all'Office
régional per lo svolgimento delle funzioni di cui all'articolo 3,
comma 1, lettera b).
3. I rappresentanti delle conferenze permanenti territoriali
sono convocati dal Direttore generale dell'Office régional entro il
mese di settembre di ciascun anno, al fine della predisposizione
del piano operativo annuale di cui all'articolo 2, comma 4, nonché
al termine delle stagioni invernale e estiva, per l'analisi e la
valutazione delle attività di animazione locale svolte e dei
servizi turistici resi nell'ambito territoriale di
riferimento.
Conseillers présents: 33
Votants: 29
Pour: 29
Abstentions: 4 (Bertin, Giuseppe Cerise, Chatrian, Patrizia
Morelli)
Le Conseil approuve.
Président
- Je soumets au vote l'article 6:
Conseillers présents: 33
Votants: 29
Pour: 29
Abstentions: 4 (Bertin, Giuseppe Cerise, Chatrian, Patrizia
Morelli)
Le Conseil approuve.
Président
- Je soumets au vote l'article 7:
Conseillers présents: 33
Votants: 29
Pour: 29
Abstentions: 4 (Bertin, Giuseppe Cerise, Chatrian, Patrizia
Morelli)
Le Conseil approuve.
Président
- Je soumets au vote l'article 8:
Conseillers présents: 33
Votants: 29
Pour: 29
Abstentions: 4 (Bertin, Giuseppe Cerise, Chatrian, Patrizia
Morelli)
Le Conseil approuve.
Président
- Je soumets au vote l'article 9:
Conseillers présents: 33
Votants: 29
Pour: 29
Abstentions: 4 (Bertin, Giuseppe Cerise, Chatrian, Patrizia
Morelli)
Le Conseil approuve.
Président
- Je soumets au vote l'article 10:
Conseillers présents: 33
Votants: 29
Pour: 29
Abstentions: 4 (Bertin, Giuseppe Cerise, Chatrian, Patrizia
Morelli)
Le Conseil approuve.
Président
- Je soumets au vote l'article 11:
Conseillers présents: 33
Votants: 29
Pour: 29
Abstentions: 4 (Bertin, Giuseppe Cerise, Chatrian, Patrizia
Morelli)
Le Conseil approuve.
Président
- Je soumets au vote l'article 12:
Conseillers présents: 33
Votants: 29
Pour: 29
Abstentions: 4 (Bertin, Giuseppe Cerise, Chatrian, Patrizia
Morelli)
Le Conseil approuve.
Président
- A l'article 13 il y a l'amendement n° 5 de la
IV
e
Commission, qui récite:
Emendamento
Dopo il comma 1 dell'articolo 13 è aggiunto il
seguente:
"1bis. Al comma 5 dell'articolo 6 della l.r. 6/2001, le
parole "di cui all'articolo 12" sono soppresse a far data dal 1°
gennaio 2010.".
Je le soumets au vote:
Conseillers présents: 34
Votants: 27
Pour: 27
Abstentions: 7 (Bertin, Giuseppe Cerise, Chatrian, Donzel,
Carmela Fontana, Patrizia Morelli, Rigo)
Le Conseil approuve.
Président
- Je soumets au vote l'article 13 dans le texte
ainsi amendé:
Articolo 13
(Disposizione di coordinamento)
1. Ogni riferimento contenuto nelle leggi o nei regolamenti
regionali alle Aziende di informazione ed accoglienza turistica -
Syndicats d'initiatives (AIAT) deve intendersi effettuato, a far
data dal 1° gennaio 2010, all'Office régional.
2. Al comma 5 dell'articolo 6 della l.r. 6/2001, le parole
"di cui all'articolo 12" sono soppresse a far data dal 1° gennaio
2010.
Conseillers présents: 34
Votants: 27
Pour: 27
Abstentions: 7 (Bertin, Giuseppe Cerise, Chatrian, Donzel,
Carmela Fontana, Patrizia Morelli, Rigo)
Le Conseil approuve.
Président
- Je soumets au vote l'article 14:
Conseillers présents: 34
Votants: 27
Pour: 27
Abstentions: 7 (Bertin, Giuseppe Cerise, Chatrian, Donzel,
Carmela Fontana, Patrizia Morelli, Rigo)
Le Conseil approuve.
Président
- Je soumets au vote l'article 15:
Conseillers présents: 34
Votants: 27
Pour: 27
Abstentions: 7 (Bertin, Giuseppe Cerise, Chatrian, Donzel,
Carmela Fontana, Patrizia Morelli, Rigo)
Le Conseil approuve.
Président
- Je soumets au vote l'article 16:
Conseillers présents: 33
Votants: 29
Pour: 29
Abstentions: 4 (Bertin, Giuseppe Cerise, Chatrian, Patrizia
Morelli)
Le Conseil approuve.
Président
- Je soumets au vote l'article 17:
Conseillers présents: 33
Votants: 29
Pour: 29
Abstentions: 4 (Bertin, Giuseppe Cerise, Chatrian, Patrizia
Morelli)
Le Conseil approuve.
Président
- La parole au Vice-président Chatrian pour
déclaration de vote.
Chatrian (VdAV-R)
- Grazie, Presidente. Solo per
annunciare la nostra astensione su questo disegno di legge,
principalmente per il fatto che riteniamo non necessario istituire
e costituire un nuovo ente strumentale, solo esclusivamente per
l'informazione e l'accoglienza, e come detto precedentemente per un
riordino iniziale del sistema turistico regionale. Quindi
condividendone l'impostazione, non condividiamo il fatto di
istituire solo per un riordino un nuovo ente strumentale prima e
poi solo successivamente di affrontare il vero cuore, quello della
promozione. Grazie.
Président
- La parole à la Conseillère Carmela
Fontana.
Fontana (PD)
- Come gruppo del Partito Democratico
voteremo a favore di questa legge con il solito credito
all'Assessore Marguerettaz, con la speranza che mi darà ascolto
sulle cose che non vanno. Grazie.
Président
- La parole au Conseiller Benin.
Benin (PdL)
- Grazie, Presidente. Credo che questo sia un
primo passo ad un percorso importante che l'Assessore Marguerettaz
ci ha promesso in IV Commissione. Anch'io, inizialmente, avevo
auspicato che questa proposta di legge fosse più completa e desse
già tutte le risposte sul cammino, anche se graduali. Vero è che
queste risposte non ci sono ancora pervenute tutte. Le promesse, io
spero siano mantenute affinché non si dica in questa sede, un
domani, "abbiamo un'altra volta sbagliato a non garantire
l'efficacia di quello che voleva essere un nostro processo di
sviluppo", al fine di poter condividere un percorso che mi è
sembrato essere di comune interesse con lo stesso Assessore.
Anch'io capisco che non possa essere oggi condiviso e compreso
da tutti un percorso così come quello che è stato predisposto, però
auspichiamo - ripeto - che tale strada abbia il suo seguito, perché
il turismo è importante. Mi ha fatto piacere che l'Assessore abbia
ribadito che per la prima volta in questa legislatura si è parlato
e si parlerà di turismo, e che questo non sia solo un auspicio ma
anche una realtà. Quindi credo, fermamente, nelle parole che ha
citato e spero che il futuro ci darà i riscontri concreti, così
come questa legislatura - il Presidente lo ha anche detto - deve
essere una legislatura concreta: lo sia veramente, e ci auguriamo
che il turismo ne abbia gran giovamento, per l'interesse di questa
regione.
Président
- Je soumets au vote la loi dans son
ensemble:
Conseillers présents: 33
Votants: 29
Pour: 29
Abstentions: 4 (Bertin, Giuseppe Cerise, Chatrian, Patrizia
Morelli)
Le Conseil approuve.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK