Consiglio Regionale della Valle d'Aosta - Oggetto del Consiglio n. 2982 del 25 febbraio 1998 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
ASSETTO DEL TERRITORIO
Urbanistica e pianificazione territoriale
Precedente
Successivo
Resoconto integrale del dibattito dell'aula
Oggetto del Consiglio n. 2982 del 25 febbraio 1998 - Resoconto
SEDUTA POMERIDIANA DEL 25 FEBBRAIO 1998
OGGETTO N. 2982/X Disegno di legge: "Normativa urbanistica e di
pianificazione territoriale della Valle d'Aosta".
Titolo I Principi
Articolo 1 (Principi fondamentali)
1. Con la presente legge, la Regione determina le condizioni
giuridiche riguardanti l'uso del proprio territorio, idonee a
perseguire lo sviluppo sostenibile del territorio medesimo.
2. Per sviluppo sostenibile si intende lo sviluppo che soddisfa
i bisogni delle generazioni presenti, salvaguardando il diritto di
tutti a fruire, con pari possibilità, delle risorse del territorio,
senza pregiudicare la soddisfazione dei bisogni delle generazioni
future, nella consapevolezza della particolare rilevanza ambientale
che caratterizza il territorio della Regione.
3. La pianificazione territoriale-paesistica, urbanistica, di
settore e la programmazione generale e settoriale sono orientate a
perseguire uno sviluppo sostenibile gestendo le risorse in modo
misurato e compatibile con l'ambiente, tutelando il paesaggio e i
beni culturali, riservando all'agricoltura le buone terre
coltivabili, perseguendo il pieno recupero del patrimonio edilizio,
qualificando le zone a destinazione artigianale e industriale e
riservando aree adeguate agli impianti ed alle strutture di
interesse pubblico, evitando l'edificazione sparsa e favorendo una
distribuzione equilibrata della popolazione sul territorio.
4. Le trasformazioni edilizie o urbanistiche del territorio, ivi
inclusi i mutamenti delle destinazioni d'uso ancorché non
accompagnati da opere edilizie, incidenti sui pesi insediativi o
sull'ambiente, devono rispettare le norme della presente legge,
nonché quelle delle altre leggi, dei regolamenti e dei piani di
volta in volta applicabili.
5. Al fine di garantire tale rispetto, le trasformazioni di cui
al comma 4 sono soggette al controllo, esercitato dai competenti
organi pubblici, di cui alle disposizioni normative in materia.
Titolo II Pianificazione regionale
Articolo 2 (Natura e obiettivi del piano territoriale
paesistico)
1. L'attività della Regione e dei comuni per il governo del
territorio nell'ambito delle rispettive competenze, nonché l'azione
di tutela e valorizzazione dei beni immobili di interesse artistico
e storico soggetti alla legge 1° giugno 1939, n. 1089 (Tutela delle
cose d'interesse artistico), e dei beni paesistici e ambientali di
cui alla legge 29 giugno 1939, n. 1497 (Protezione delle bellezze
naturali), e al decreto-legge 27 giugno 1985, n. 312 (Disposizioni
urgenti per la tutela delle zone di particolare interesse
ambientale), convertito, con modificazioni, in legge 8 agosto 1985,
n. 431, e dei beni di interesse storico, artistico e paesistico di
cui alla legge regionale 10 giugno 1983, n. 56 (Misure urgenti per
la tutela dei beni culturali), sono orientate dal piano
territoriale paesistico (PTP). Per quanto riguarda l'azione di
tutela e di valorizzazione dei beni anzidetti, l'orientamento
dettato dal PTP opera ai fini sia delle determinazioni riguardanti
le richieste di autorizzazione sia della formazione di nuovi
vincoli ai sensi delle leggi citate.
2. Restano salve le determinazioni specifiche e puntuali recate
dai provvedimenti di vincolo emanati ai sensi delle leggi di cui al
comma 1.
3. Il PTP è il piano urbanistico-territoriale avente specifica
considerazione dei valori paesistici ed ambientali ai fini e per
gli effetti di cui all'articolo 1bis della l. 431/1985.
4. Il PTP assolve altresì le funzioni di cui all'articolo 15,
comma 2, della legge statale 8 giugno 1990, n. 142 (Ordinamento
delle autonomie locali).
5. Il PTP considera l'intero territorio regionale, al quale si
applica senza esclusioni; il PTP stesso persegue gli obiettivi di
assicurare uno sviluppo sostenibile, di tutelare e valorizzare il
paesaggio, di renderne evidenti e fruibili i valori e di garantire
la stabilità ecologica.
6. La Regione è dotata di PTP, avente la natura e gli obiettivi
di cui al presente articolo.
Articolo 3 (Impianto normativo del PTP)
1. Il PTP reca determinazioni che si articolano in:
a) prescrizioni direttamente cogenti e prevalenti. Le
prescrizioni direttamente cogenti e prevalenti hanno quali
destinatari tutti i soggetti, pubblici e privati, che operano nel
territorio della Regione, senza necessità di previa ricezione per
mezzo di strumenti o atti sottordinati; tali prescrizioni, ove
contrastino con gli strumenti di pianificazione urbanistica, con i
regolamenti o con i progetti o i programmi o i piani di settore,
prevalgono sugli strumenti, sui regolamenti, sui progetti, sui
programmi e sui piani medesimi; gli strumenti di pianificazione
locale e i regolamenti devono comunque essere adeguati alle
prescrizioni di cui alla presente lettera, nel termine stabilito
dalla presente legge;
b) prescrizioni mediate. Le prescrizioni mediate hanno quali
destinatari i soggetti autori di strumenti di pianificazione, di
regolamenti, di progetti o di programmi che incidono sul
territorio; tali prescrizioni sono recepite, nel termine stabilito
dalla presente legge, negli strumenti ed atti predetti; le
prescrizioni stesse si applicano sul territorio in seguito a tale
ricezione;
c) indirizzi. Gli indirizzi hanno quali destinatari i soggetti
di cui alla lett. b). Gli strumenti di pianificazione urbanistica e
i regolamenti, ove del caso adeguati nel termine stabilito dalla
presente legge, traducono gli indirizzi nella realtà oggetto della
loro disciplina, attraverso l'interpretazione, l'approfondimento e
la precisazione che risultano necessari; parimenti operano i
progetti, i programmi, i piani di settore, che incidono sul
territorio, per quanto non è disciplinato dagli strumenti di
pianificazione urbanistica e dai regolamenti adeguati agli
indirizzi espressi dal PTP. Lo scostamento dagli indirizzi ad opera
degli strumenti e degli atti sopra indicati richiede idonea
motivazione.
Articolo 4 (Contenuto del PTP)
1. Il PTP reca le indicazioni di cui all'articolo 15, comma 2,
lett. a), b), c) e d), della l. 142/1990.
2. Il PTP definisce:
a) l'organizzazione generale del territorio e la sua
articolazione in aree o parti caratterizzate da forme differenziate
di uso, godimento e disciplina;
b) gli indirizzi per i sistemi di trasporto e di viabilità
nonché per le reti infrastrutturali e i criteri localizzativi degli
impianti, delle attrezzature e dei servizi di rilievo
territoriale;
c) gli indirizzi e i criteri da osservare per la distribuzione
territoriale delle attività e della popolazione;
d) i vincoli, le cautele e, in genere, le prescrizioni da
applicare per la disciplina di uso e di trasformazione delle
diverse aree e delle diverse risorse, con particolare riguardo per
la tutela del suolo e delle risorse primarie, dell'ambiente
naturale, del patrimonio storico, artistico e culturale e del
paesaggio;
e) le condizioni da rispettare nell'attuazione di esso.
3. Il PTP reca altresì norme generali di tutela con riguardo ai
beni di rilievo archeologico, architettonico, storico e
ambientale.
Articolo 5 (Varianti al PTP)
1. La struttura regionale competente in materia di urbanistica
provvede a dare notizia dell'avvio del procedimento di variante al
PTP mediante avviso nel Bollettino ufficiale della Regione;
provvede quindi alla redazione di un progetto preliminare di
variante.
2. Formato il progetto preliminare di variante, la struttura
regionale competente in materia di urbanistica lo trasmette ai
comuni.
3. I comuni esprimono parere sul progetto di variante di cui al
comma 1 entro centottanta giorni dalla ricezione; decorso
inutilmente tale termine, si prescinde dal parere.
4. Il parere dei comuni deve contenere valutazioni di carattere
urbanistico, ambientale e socio-economico di interesse locale,
tenuto anche conto dei rispettivi piani regolatori generali.
5. La valutazione dell'impatto ambientale della variante avviene
con le procedure stabilite dalla legislazione regionale in
materia.
6. La struttura regionale competente in materia di urbanistica
acquisisce altresì i pareri degli organi consultivi regionali
competenti; provvede quindi a formare il progetto definitivo della
variante tenendo conto dei pareri acquisiti; rimette infine il
progetto definitivo di variante alla Giunta regionale.
7. La Giunta regionale acquisisce il parere della commissione
consiliare permanente, competente per materia, e quindi adotta la
variante, dando avviso dell'avvenuta adozione nel Bollettino
ufficiale della Regione; notizia dell'adozione è data, altresì,
nella stampa a maggiore diffusione locale.
8. La consultazione pubblica sulla variante adottata dalla
Giunta avviene nel corso di un periodo di sessanta giorni a far
data dalla pubblicazione di cui al comma 7 nel Bollettino ufficiale
della Regione; gli enti, i cittadini e comunque tutti i soggetti
pubblici e privati possono presentare, presso la struttura
regionale competente in materia di urbanistica, entro trenta giorni
dalla scadenza del periodo utile per le consultazioni, osservazioni
scritte, ove del caso munite di documenti integrativi, nel pubblico
interesse ed ai fini della miglior rispondenza della variante
all'interesse predetto.
9. La Giunta regionale assume, sulle osservazioni,
determinazioni motivate; coordina quindi il testo della variante
adottata con le determinazioni anzidette e presenta la variante al
Consiglio regionale per l'approvazione, unitamente alle
osservazioni raccolte e alle determinazioni assunte in proposito
dalla Giunta stessa.
10. Il Consiglio regionale provvede, con legge, all'approvazione
della variante; questa assume efficacia con l'entrata in vigore
della legge che la approva.
Articolo 6 (Riconsiderazione del PTP)
1. Decorsi dieci anni dalla data in cui il PTP ha assunto
efficacia, e allo scadere di ogni successivo decennio, la Regione
provvede comunque a riconsiderarne i contenuti anche in relazione
all'evolversi dello stato di fatto; la disamina anzidetta è
effettuata dalla Giunta regionale che riferisce al riguardo al
Consiglio, formulando, ove del caso, proposte di variante.
2. Il Consiglio regionale promuove le varianti che, in esito
alla riconsiderazione effettuata, reputa opportune.
Articolo 7 (Misure di salvaguardia riguardanti le varianti al
PTP e relative deroghe)
1. Dal giorno successivo a quello della ricezione da parte dei
singoli enti locali del testo della variante adottata dalla Giunta
regionale, e fino alla data di entrata in vigore della legge
regionale di approvazione della variante stessa, il Comune sospende
ogni determinazione sui titoli abilitativi edilizi che risultino in
contrasto con le prescrizioni direttamente cogenti e prevalenti
della variante adottata dalla Giunta regionale; i provvedimenti di
sospensione, adeguatamente motivati, sono notificati
tempestivamente agli interessati.
2. Durante il periodo di tempo indicato nel comma 1, è fatto
divieto di realizzare trasformazioni edilizie o urbanistiche ed
interventi idonei a modificare lo stato dei luoghi, ancorché non
soggetti alle procedure di assenso edilizio, che risultino in
contrasto con le prescrizioni direttamente cogenti e prevalenti
della variante al PTP adottata dalla Giunta regionale; la
disposizione del presente comma non si applica alle trasformazioni
e agli interventi per i quali si sia concluso il procedimento
abilitativo anteriormente al momento in cui assumono efficacia le
misure di salvaguardia della variante adottata.
3. Durante il periodo di tempo indicato nel comma 1, non è
consentita l'approvazione dei progetti di opere pubbliche che
risultino in contrasto con le prescrizioni direttamente cogenti e
prevalenti della variante al PTP adottata dalla Giunta
regionale.
4. Durante il periodo di tempo indicato nel comma 1, non è
consentita l'adozione né l'approvazione di strumenti urbanistici
generali e di loro varianti, di piani urbanistici di dettaglio sia
di iniziativa pubblica sia di iniziativa privata e di loro
varianti, di strumenti, programmi, intese e concertazioni attuativi
dei piani regolatori generali comunali, di regolamenti, di
programmi e di piani di settore, che risultino in contrasto con le
prescrizioni direttamente cogenti e prevalenti della variante al
PTP adottata dalla Giunta regionale.
5. In via eccezionale, la Giunta regionale, acquisiti, tramite
la conferenza di pianificazione di cui all'articolo 15, comma 3, i
pareri delle strutture regionali competenti in materia di tutela
del paesaggio e di urbanistica, nonché di quelle competenti per la
specifica natura dell'intervento proposto, può deliberare
l'esclusione dell'applicazione delle misure di salvaguardia di cui
ai commi 1, 2, 3 e 4 per opere di interesse generale e per
specifici lavori ed interventi aventi particolare rilevanza sociale
ed economica; la rilevanza predetta o l'interesse generale devono
essere riconosciuti, con adeguata motivazione, nella deliberazione
che ammette la deroga.
Articolo 8 (Deroghe alle determinazioni del PTP)
1. In via eccezionale, la Giunta regionale, acquisiti, tramite
conferenza di servizi, i pareri delle strutture regionali
competenti in materia di tutela del paesaggio e di urbanistica,
nonché di quelle competenti per la specifica natura dell'intervento
proposto, può deliberare, in deroga alle determinazioni del PTP,
l'approvazione dei progetti di opere d'interesse generale e di
lavori ed interventi aventi particolare rilevanza sociale ed
economica; la rilevanza predetta o l'interesse generale devono
essere riconosciuti, con adeguata motivazione, nella deliberazione
che ammette la deroga.
Articolo 9 (Attuazione del PTP e controllo dinamico della
stessa)
1. Il PTP si attua applicando le sue determinazioni secondo
l'articolazione di cui all'articolo 3, con il concorso di tutti i
soggetti pubblici e privati che operano nel territorio della
Regione.
2. L'attuazione del PTP è realizzata anche con l'impiego delle
risorse finanziarie pubbliche di livello regionale e locale, in
conformità alle disposizioni normative che disciplinano nei suoi
vari aspetti la pubblica spesa; l'impiego delle risorse predette
interviene coerentemente con le determinazioni del PTP, anche per
quanto concerne l'individuazione degli interventi da finanziare o
incentivare prioritariamente.
3. La Regione e gli enti locali, nell'ambito delle rispettive
competenze, favoriscono la tutela del paesaggio e la
riqualificazione dell'ambiente, ai sensi delle prescrizioni e degli
indirizzi del PTP, anche mediante misure perequative atte a
compensare le penalizzazioni e i maggiori costi che ne possono
derivare a carico di singoli soggetti.
4. La Regione assicura il continuo monitoraggio e la permanente
conoscenza del territorio e delle sue trasformazioni attraverso
l'integrazione dei sistemi informativi territoriali locali e di
quello regionale, attivando, anche mediante intese con i soggetti
pubblici e gli operatori privati interessati, sistemi conoscitivi
continui, con particolare riferimento ai seguenti aspetti:
a) pericolosità idrogeologica;
b) rischio di valanghe;
c) inquinamento del suolo, idrico, atmosferico, acustico;
d) degrado paesaggistico ed ambientale delle aree più
sensibili;
e) aggravamento dei rischi ambientali nelle aree più
critiche;
f) sovraccarico ambientale prodotto dai flussi turistici nelle
aree che esercitano maggior attrazione e presentano nel contempo
particolare sensibilità;
g) compromissione dei beni culturali;
h) distribuzione territoriale della popolazione residente;
i) distribuzione territoriale dell'attività edilizia;
l) flussi dei mezzi di trasporto;
m) distribuzione delle presenze turistiche nel territorio.
5. La coerenza e l'adattamento continuo del processo
d'attuazione del PTP alle condizioni reali d'intervento sono
assicurati anche mediante il controllo continuo e la permanente
conoscenza degli aspetti di cui al comma 4. I sistemi conoscitivi
di cui al comma 4 assicurano a tutti i soggetti pubblici e privati
che operano nel territorio la costante conoscenza del territorio
stesso e dell'ambiente anche ai fini della gestione integrata delle
risorse. Le precisazioni e le specificazioni operate dai comuni,
dalle strutture regionali e dai soggetti ed organi pubblici
competenti in applicazione delle determinazioni del PTP concorrono
a formare e aggiornare i sistemi conoscitivi sovra indicati.
Articolo 10 (Disciplina degli altri strumenti regionali aventi
attinenza con la pianificazione urbanistica e/o paesaggistica)
1. Tutti gli strumenti regionali aventi ad oggetto singoli
aspetti di pianificazione urbanistica e/o paesaggistica o
procedimenti attuativi della pianificazione medesima sono approvati
con atti amministrativi.
2. La Giunta regionale cura che piani, o atti consimili,
estranei al PTP ma aventi comunque attinenza con esso, vengano
adottati e/o sottoposti all'approvazione del Consiglio regionale
corredati di puntuali norme di coordinamento con il PTP
medesimo.
3. Ove i piani o gli atti di cui al comma 2, che siano approvati
con legge regionale, determinino l'abrogazione, o la modificazione,
di parti del PTP questa deve essere espressamente prevista.
Titolo III Pianificazione comunale
Articolo 11 (Piano regolatore generale comunale urbanistico e
paesaggistico)
1. Lo strumento generale di pianificazione urbanistica è
costituito dal piano regolatore generale comunale urbanistico e
paesaggistico (PRG), formato e approvato ai sensi della normativa
regionale in materia urbanistica e di pianificazione territoriale
previgente alla presente legge, di cui tutti i comuni sono
dotati.
2. Il PRG di cui al comma 1, per mezzo delle varianti di cui
all'articolo 13, comma 2, dà applicazione ai principi enunciati
nell'articolo 1.
3. Il PRG, ridelineato ai sensi del comma 2, definisce
l'organizzazione dell'intero territorio del Comune cui fa
riferimento, stabilendo gli usi propri dello stesso, nonché le
forme e le modalità per il suo corretto impiego a soddisfare le
esigenze delle comunità e degli individui, nella consapevolezza e
nel rispetto della storia di quelle comunità.
Articolo 12 (Contenuti ed elaborati del PRG)
1. Il PRG, tenuto conto del PTP e ricercando il coordinamento
con i PRG dei comuni confinanti, assolve le seguenti funzioni:
a) provvede alla tutela dei beni culturali, ambientali e
naturali e alla salvaguardia delle aree adatte agli usi agricoli ed
agro-silvo-pastorali; a tal fine individua prioritariamente le
relative aree da sottoporre a particolare disciplina d'uso e
trasformazione;
b) individua gli insediamenti abitativi esistenti da conservare
e riqualificare e, compatibilmente con le esigenze di tutela e
salvaguardia di cui alla lett. a), individua le parti del
territorio da destinare a nuova edificazione, qualora il relativo
fabbisogno non possa essere soddisfatto attraverso il recupero del
patrimonio edilizio esistente;
c) definisce i criteri e le norme per i vari tipi di
insediamento;
d) individua la localizzazione delle infrastrutture e dei
servizi di interesse collettivo;
e) dispone in merito al sistema di verde pubblico;
f) evidenzia i vincoli che gravano sul territorio;
g) individua le aree di proprietà pubblica;
h) stabilisce le modalità delle trasformazioni urbanistiche o
edilizie ammesse;
i) individua ogni ulteriore elemento, in relazione alle
condizioni dei luoghi, al sistema socio-economico, all'uso delle
risorse ambientali, all'assetto e alla difesa del suolo, che sia
necessario ad un corretto inquadramento della pianificazione anche
al fine di costituire un valido supporto alle decisioni.
2. Il PRG definisce gli equilibri funzionali e dispone in ordine
al loro raggiungimento via via che si realizzino gli interventi di
trasformazione urbanistica o edilizia del territorio comunale,
prefigurando le linee programmatiche dell'assetto territoriale
locale in coerenza con il PTP; ai fini anzidetti le norme di
attuazione del PRG definiscono le condizioni ed eventualmente le
successioni temporali per la realizzazione degli interventi, in
relazione alle destinazioni di uso da essi previste e alle
infrastrutture esistenti e programmate; in ogni caso, le previsioni
spaziali dei piani, tenuto conto delle diverse situazioni locali
anche in ordine all'utilizzazione turistica del territorio, devono
riferirsi alla prevista evoluzione dell'entità e della composizione
della popolazione e delle attività entro un orizzonte temporale non
superiore al decennio.
3. Ove specifici servizi pubblici o di interesse pubblico siano,
in forza di un formale accordo, concentrati in un Comune ma
destinati a soddisfare il fabbisogno di più comuni vicini, il PRG
del Comune designato come sede del servizio deve garantire la
quantità di spazi a ciò destinati corrispondente al fabbisogno
complessivo; in presenza di tale condizione, i PRG dei comuni in
cui il servizio non ha sede sono esonerati dall'obbligo di
assicurare la corrispondente dotazione di spazi.
4. Il PRG è dotato di relazione illustrativa, di idonea
cartografia, di norme di attuazione; la Giunta regionale, con
apposita deliberazione, precisa:
a) la cartografia di base su cui rappresentare lo strumento
urbanistico;
b) le scale di rappresentazione grafica in relazione all'oggetto
della pianificazione;
c) i formati degli elaborati, in relazione alla scala di
rappresentazione e di analisi;
d) le rappresentazioni grafiche necessarie in relazione alle
zone territoriali e alle relative infrastrutture ed attrezzature,
ai sistemi ambientali e agli ambiti inedificabili;
e) le norme intese a garantire l'uniformità e la possibilità di
informatizzazione degli elementi espressivi del PRG, delle varianti
e delle modifiche allo stesso;
f) la natura, prescrittiva o motivazionale, dei singoli
elaborati del PRG.
5. Nelle more dell'emanazione del provvedimento di cui al comma
4, le procedure di formazione, adozione ed approvazione delle
varianti e delle modifiche al PRG sono comunque esperibili sulla
base di idonei elaborati tecnici.
Articolo 13 (Adeguamento dei PRG)
1. I PRG vigenti devono essere adeguati alle norme della
presente legge e dei provvedimenti attuativi della stessa, nonché
alle determinazioni del PTP.
2. I comuni provvedono all'adeguamento di cui al comma 1
contestualmente all'adozione della prima variante sostanziale al
PRG, successiva alla data di entrata in vigore della presente legge
e comunque entro cinque anni dall'entrata in vigore della stessa;
l'obbligo si intende ottemperato con la trasmissione da parte del
Comune della variante, recante l'adeguamento, alla struttura
regionale competente in materia di urbanistica per l'approvazione.
L'approvazione della variante al PRG, nonché l'approvazione degli
strumenti attuativi in variante al PRG la cui bozza e relativo
studio di impatto ambientale siano pervenuti, completi, alla
struttura regionale competente in materia di valutazione di impatto
ambientale anteriormente alla data di entrata in vigore della
presente legge, non comporta l'applicazione delle disposizioni
della legge medesima, eccezion fatta per quelle di carattere
procedurale che non aggravino il procedimento di approvazione.
3. Le disposizioni di cui al comma 2 si applicano altresì
all'adeguamento del PRG alle prescrizioni ed indirizzi della
variante al PTP, restando sostituita all'entrata in vigore della
presente legge l'entrata in vigore della legge di approvazione
della variante al PTP.
4. L'inottemperanza alle disposizioni di cui al presente
articolo esclude l'adottabilità di varianti al PRG e dà luogo alla
facoltà della Giunta regionale di esercitare i poteri sostitutivi
al riguardo, previa diffida ad adempiere in un termine non
superiore a sei mesi e mediante la nomina di un commissario ad acta
ove la diffida non dia esito.
Articolo 14 (Modifiche e varianti al PRG)
1. Salva restando la disciplina di cui all'articolo 13
sull'adeguamento dei PRG alla presente legge e al PTP, i PRG
vigenti possono essere modificati, oltre che con le procedure
eccezionali di cui al Titolo IV, attraverso tre ordini di atti:
a) varianti sostanziali, eventualmente generali;
b) varianti non sostanziali;
c) modifiche non costituenti variante.
2. Costituiscono varianti sostanziali le modifiche che attengono
all'impostazione generale del PRG e che in particolare:
a) adeguano, ai sensi dell'articolo 13, comma 1, il PRG alle
norme della presente legge e dei provvedimenti attuativi della
stessa, nonché alle determinazioni del PTP;
b) comportano una riduzione della perimetrazione delle zone
territoriali di tipo A;
c) introducono una normativa che consente, all'interno delle
zone territoriali di tipo A, interventi di nuova costruzione;
d) comportano, all'interno della zona territoriale di tipo E,
una modificazione alle parti di territorio qualificato di
particolare pregio paesaggistico, ambientale, naturalistico o di
particolare interesse agricolo od agro-silvo-pastorale;
e) incrementano gli indici di edificabilità, la volumetria
complessiva ammessa o la superficie delle zone territoriali di tipo
B, C e D, o più d'uno tra tali parametri, in misura superiore al
dieci per cento dei valori vigenti alla data di entrata in vigore
della presente legge;
f) apportano modificazioni alle modalità di attuazione del PRG,
per quanto concerne le aree la cui attuazione è demandata
all'approvazione di piani urbanistici di dettaglio, con l'eccezione
degli adeguamenti di limitata entità di cui al comma 5, lett. d), e
delle modificazioni alla delimitazione di tali aree in misura non
superiore al dieci per cento;
g) individuano nuove zone territoriali o nuovi collegamenti
stradali di lunghezza superiore a 500 metri.
3. Le varianti sostanziali sono denominate generali quando
considerano il PRG nella sua interezza e lo sostituiscono o lo
modificano organicamente nel suo complesso.
4. Sono varianti non sostanziali le modificazioni del PRG che
non rientrano nelle ipotesi di cui al comma 2, né in quelle di cui
al comma 5.
5. Le modifiche non costituenti varianti sono costituite:
a) dalla correzione di errori materiali e dagli atti che
eliminano contrasti fra enunciazioni dello stesso strumento e per i
quali sia evidente ed univoco il rimedio;
b) dagli adeguamenti di limitata entità, imposti da esigenze
tecniche, della localizzazione delle infrastrutture, degli spazi e
delle opere destinate a servizi pubblici o di interesse
generale;
c) dalla modifica della localizzazione degli spazi per i servizi
locali, all'interno di singole aree già destinate a tali servizi,
senza riduzione della loro superficie complessiva e nel rispetto
degli standard definiti ai sensi dell'articolo 23;
d) dagli adeguamenti di limitata entità, che non incidano sui
pesi insediativi e sulle quantità di spazi pubblici dovuti, dei
perimetri delle aree assoggettate a strumento urbanistico
esecutivo;
e) dalle determinazioni volte ad assoggettare porzioni di
territorio a strumento urbanistico esecutivo e a delimitare tali
porzioni di territorio;
f) dalle modificazioni parziali o totali ai singoli tipi di
intervento sul patrimonio edilizio esistente, le quali non
riguardino edifici compresi in zone territoriali di tipo A o
edifici anche esterni a tali zone territoriali, ma classificati dal
PRG di pregio storico, culturale, architettonico o ambientale, non
conducano alla ristrutturazione urbanistica e non riguardino
edifici o aree per i quali il PRG abbia espressamente escluso tale
possibilità;
g) dalla riconferma dei vincoli per servizi pubblici o di
interesse generale previsti dal PRG;
h) dalla destinazione a specifiche opere pubbliche o servizi
pubblici di aree che il PRG vigente destina ad altra categoria di
opere o di servizi pubblici.
6. Le modifiche non costituenti variante e le varianti al PRG
devono risultare coerenti con il PTP; le valutazioni della
conferenza di pianificazione, di cui all'articolo 15, comma 3, sono
in primo luogo indirizzate ad assicurare la coerenza delle varianti
al PTP.
7. Sono soggette alla valutazione di impatto ambientale
esclusivamente le varianti sostanziali al PRG; il PTP costituisce
l'insieme organico delle determinazioni con le quali, in primo
luogo, sono da confrontare le varianti sostanziali al PRG al fine
della valutazione di impatto ambientale; la valutazione di impatto
ambientale delle varianti medesime comporta pertanto in primo luogo
il confronto della variante con le analisi, le valutazioni e le
determinazioni del PTP, ove del caso operando approfondimenti delle
analisi stesse e della ricognizione dello stato di fatto, per
motivare eventuali scelte che si discostassero da indirizzi del PTP
medesimo.
8. La Giunta regionale, con apposito provvedimento, specifica la
disciplina relativa ai procedimenti di cui agli articoli 15 e 16
nonché agli ulteriori procedimenti che determinano varianti o
deroghe agli strumenti urbanistici.
Articolo 15 (Procedure per la formazione, l'adozione e
l'approvazione delle varianti sostanziali al PRG)
1. Il Comune elabora la bozza di variante sostanziale al PRG,
definendo i criteri e i contenuti fondamentali della variante
stessa; la bozza contiene uno studio di impatto ambientale, ai
sensi della normativa regionale in materia, idoneo ad accertare la
compatibilità ambientale della proposta stessa ed evidenziare la
coerenza con i principi, le finalità e le determinazioni della
presente legge e della pianificazione territoriale e paesaggistica
della Regione.
2. La bozza di variante, con lo studio di impatto ambientale che
ne è parte integrante, è sottoposta alla valutazione di impatto
ambientale, ai sensi della normativa regionale in materia, nei
tempi e nei modi di cui al comma 3 ed è contestualmente, e con
procedimenti coordinati, fatta oggetto di concertazione con le
strutture regionali competenti in materia di beni culturali e di
tutela del paesaggio ai sensi delle l. 1089/1939 e 1497/1939 o
della legge regionale 56/1983.
3. Al fine di un'organica consultazione preventiva, la struttura
regionale competente in materia di urbanistica individua il
responsabile del procedimento il quale cura l'istruttoria
acquisendo i pareri e le osservazioni di tutte le strutture
regionali interessate al contenuto della variante; il risultato di
tale istruttoria è valutato da una conferenza di pianificazione
convocata dal responsabile del procedimento alla quale partecipano
i responsabili delle strutture regionali competenti in materia di
ambiente, urbanistica, tutela del paesaggio, beni culturali,
programmazione regionale, vincoli idrogeologici, protezione
dell'ambiente ed altri eventualmente individuati dal responsabile
del procedimento in relazione ai contenuti della variante. Ai
lavori della conferenza partecipa il Sindaco, o suo delegato, del
Comune che ha adottato la variante. La valutazione della conferenza
sostituisce, a tutti gli effetti, il parere del Comitato
scientifico per l'ambiente previsto dalla legge regionale 4 marzo
1991, n. 6 (Disciplina della procedura di valutazione dell'impatto
ambientale); l'attività di cui al presente comma è compiuta nel
termine di centocinquanta giorni dalla ricezione, da parte della
struttura regionale competente in materia di urbanistica, degli
atti completi della bozza; decorso tale termine, senza che la
struttura stessa abbia concluso le attività di cui al presente
comma, il Comune ne prescinde.
4. Tenuto conto dell'esito dell'attività di cui ai commi 1, 2 e
3 il Consiglio comunale, con apposita motivata deliberazione,
adotta il testo preliminare della variante sostanziale.
5. La variante adottata ed il relativo studio di impatto
ambientale sono pubblicati mediante deposito in pubblica visione
dei relativi atti e delle deliberazioni che li riguardano presso la
segreteria del Comune interessato, per quarantacinque giorni
consecutivi; dell'avvenuta adozione è data tempestiva informazione
ai cittadini tramite comunicato inviato agli organi di informazione
a carattere locale e regionale. Chiunque ha facoltà di produrre
osservazioni, nel pubblico interesse, fino allo scadere del termine
predetto.
6. Sulle osservazioni si pronuncia il Consiglio comunale che
dispone, ove del caso, i conseguenti adeguamenti della variante;
questi non comportano una nuova pubblicazione ove non riguardino
tematiche di cui all'articolo 14, comma 2. Con la stessa
deliberazione, il Consiglio comunale adotta, quindi, il testo
definitivo della variante.
7. La deliberazione di cui al comma 6, con gli atti della
variante adottata ai sensi del comma medesimo, è trasmessa alla
struttura regionale competente in materia di urbanistica, che la
esamina per valutarne la coerenza con i principi, le finalità e le
determinazioni della presente legge e della pianificazione
territoriale e paesaggistica della Regione; a tal fine, il
responsabile del procedimento, individuato dalla struttura
regionale competente in materia di urbanistica, cura l'istruttoria
acquisendo i pareri e le osservazioni di tutte le strutture
regionali e, ove del caso, degli enti pubblici interessati dal
contenuto della variante; il risultato di tale istruttoria è
valutato dalla conferenza di pianificazione di cui al comma 3,
convocata dal responsabile del procedimento; l'attività di cui al
presente comma e quelle di cui al comma 8 sono compiute nel termine
di centoventi giorni dalla ricezione, da parte della struttura
regionale competente in materia di urbanistica, degli atti completi
della variante adottata. Decorso tale termine, il PRG si applica
con effetti equivalenti a quelli dello strumento approvato, ai fini
delle decisioni sulle domande di concessione edilizia, della
formazione dei piani urbanistici di dettaglio, del rispetto delle
distanze a protezione delle strade, delle eccezioni ai vincoli di
inedificabilità, degli accordi di programma, delle intese e delle
procedure accelerate, e comunque per l'applicazione di quelle altre
norme che ne prevedono la vigenza.
8. La Giunta regionale, sulla scorta delle valutazioni
conclusive operate dalla conferenza di pianificazione e sentite le
valutazioni del Sindaco, approva, con propria deliberazione, la
variante oppure non la approva oppure propone al Comune delle
modificazioni.
9. Nel caso di proposte di modificazioni da parte della Giunta
regionale, il Comune può deliberarne l'accoglimento, che comporta
l'approvazione definitiva delle varianti, oppure presentare proprie
controdeduzioni su cui la Giunta stessa, sentito il parere della
conferenza di pianificazione, deve pronunciarsi in via definitiva
entro novanta giorni dal loro ricevimento.
10. La variante assume efficacia con la pubblicazione, nel
Bollettino ufficiale della Regione, della deliberazione della
Giunta regionale che l'approva o della dichiarazione con la quale
il segretario del Comune interessato attesta l'accoglimento, da
parte del Consiglio comunale, delle proposte di modificazioni della
Giunta stessa.
11. Alla conferenza di pianificazione di cui al comma 3 si
applicano le disposizioni relative alla conferenza di servizi di
cui alla legislazione regionale in materia di procedimento
amministrativo.
Articolo 16 (Procedure per la formazione, l'adozione e
l'approvazione delle varianti non sostanziali al PRG)
1. Previa concertazione con le strutture regionali competenti in
materia di beni culturali e di tutela del paesaggio, ove incidano
su beni tutelati ai sensi delle l. 1089/1939 e 1497/1939 o della
legge regionale 56/1983, le varianti non sostanziali sono adottate
dal Consiglio comunale con apposita motivata deliberazione; questa
è pubblicata per estratto nell'albo comunale e depositata in
pubblica visione, con gli atti della variante, presso la segreteria
del Comune stesso per quarantacinque giorni consecutivi;
dell'avvenuta adozione è data tempestiva informazione ai cittadini
tramite comunicato inviato agli organi di informazione a carattere
locale e regionale; chiunque ha facoltà di produrre osservazioni
nel pubblico interesse fino allo scadere del termine predetto.
2. Sulle osservazioni si pronuncia il Consiglio comunale che
dispone, ove del caso, i conseguenti adeguamenti della variante;
questi non comportano una nuova pubblicazione.
3. Gli atti della variante, con le deliberazioni assunte dal
Consiglio comunale e le osservazioni pervenute, sono trasmessi alla
struttura regionale competente in materia di urbanistica.
4. La variante è esaminata dalla struttura regionale competente
in materia di urbanistica per valutarne la coerenza con i principi,
le finalità e le determinazioni della presente legge e della
pianificazione territoriale e paesaggistica della Regione; a tal
fine, il responsabile del procedimento, individuato dalla struttura
regionale competente in materia di urbanistica, cura l'istruttoria
acquisendo i pareri e le osservazioni di tutte le strutture
regionali e, ove del caso, degli enti pubblici interessati dal
contenuto della variante; il risultato di tale istruttoria è
valutato dalla conferenza di pianificazione di cui all'articolo 15,
comma 3, convocata dal responsabile del procedimento; il Sindaco si
assenta al momento dell'espressione del parere.
5. La Giunta regionale, sulla scorta delle valutazioni
conclusive operate dalla conferenza di pianificazione, approva, con
propria deliberazione, la variante oppure non la approva oppure
propone al Comune delle modificazioni.
6. La variante si intende, peraltro, approvata ove le
determinazioni di cui al comma 5 non siano state assunte dalla
Giunta regionale nel termine di novanta giorni dalla ricezione, da
parte della struttura regionale competente in materia di
urbanistica, degli atti di cui al comma 3, completi di tutta la
documentazione necessaria.
7. Nel caso di proposte di modificazione da parte della Giunta
regionale, il Comune può deliberarne l'accoglimento, che comporta
l'approvazione definitiva delle varianti, oppure presentare proprie
controdeduzioni su cui la Giunta stessa, sentito il parere della
conferenza di pianificazione di cui all'articolo 15, comma 3, deve
pronunciarsi in via definitiva entro sessanta giorni dal loro
ricevimento.
8. La variante assume efficacia con la pubblicazione, nel
Bollettino ufficiale della Regione, della deliberazione della
Giunta regionale che l'approva, o della dichiarazione con la quale
il segretario del Comune interessato attesta l'accoglimento da
parte del Comune delle proposte di modificazione della Giunta
stessa o l'avvenuta decorrenza del termine, che costituisce
approvazione.
9. La variante non sostanziale al PRG, nei comuni che abbiano
provveduto all'adeguamento del PRG di cui all'articolo 13, è
approvata dal Consiglio comunale con la deliberazione di cui al
comma 2. Per tale variante non si applicano le procedure di cui ai
commi 3, 4, 5, 6, 7 e 8. Contestualmente alla pubblicazione
prevista al comma 1, il Comune provvede ad inviare copia della
variante adottata alla struttura regionale competente in materia di
urbanistica. La variante assume efficacia con la pubblicazione, nel
Bollettino ufficiale della Regione, della deliberazione del
Consiglio comunale che l'approva. La deliberazione medesima, con
gli atti della variante, è trasmessa nei successivi trenta giorni
alla struttura regionale competente in materia di urbanistica.
Articolo 17 (Procedure per la formazione e l'approvazione delle
modifiche al PRG)
1. Le modifiche non costituenti variante al PRG, di cui
all'articolo 14, sono introdotte nel PRG con deliberazione motivata
del Consiglio comunale, previa concertazione con le strutture
regionali competenti in materia di beni culturali e di tutela del
paesaggio, ove la modifica incida su beni tutelati ai sensi delle
l. 1497/1939 e/o 431/1985 o 1089/1939, o della legge regionale
56/1983, limitatamente alle modifiche riguardanti i beni stessi; la
deliberazione medesima è trasmessa immediatamente alla struttura
regionale competente in materia di urbanistica, munita degli
allegati tecnici.
Articolo 18 (Pubblicazione di varianti previste da leggi di
settore)
1. Tutte le varianti al PRG, previste da leggi di settore, per
le quali non è espressamente disciplinata la fase di pubblicazione,
sono pubblicate nei modi e nei termini previsti per le varianti non
sostanziali.
Articolo 19 (Riconsiderazione del PRG)
1. Decorsi dieci anni dalla data in cui il PRG ha assunto
efficacia e allo scadere di ogni successivo decennio, il Comune
provvede a riconsiderare i contenuti della propria pianificazione
urbanistica generale, anche in relazione all'evolversi dello stato
di fatto, allo scopo di assicurare, ove del caso con opportune
varianti, la maggior rispondenza possibile della pianificazione
medesima all'interesse generale e agli obiettivi di cui
all'articolo 1.
Articolo 20 (Misure di salvaguardia)
1. Dal momento in cui è assunta la deliberazione che adotta una
variante non sostanziale, o il testo preliminare di una variante
sostanziale, e fino all'approvazione della variante stessa, il
Comune sospende ogni determinazione sulle istanze e sulle
dichiarazioni relative a titoli abilitativi edilizi che risultino
in contrasto con la variante adottata; il provvedimento di
sospensione, adeguatamente motivato, è notificato tempestivamente
agli interessati.
2. Durante il periodo di tempo indicato nel comma 1, è fatto
divieto di realizzare trasformazioni edilizie o urbanistiche che
risultino in contrasto con la variante adottata; la disposizione
del presente comma non si applica alle trasformazioni e agli
interventi per i quali si sia concluso il procedimento abilitativo
anteriormente al momento in cui assumono efficacia le misure di
salvaguardia.
3. A richiesta del Comune e nell'ambito del periodo di cui al
comma 1, il Presidente della Giunta regionale, con provvedimento
motivato notificato al proprietario, al costruttore e al direttore
dei lavori, può ordinare la sospensione di trasformazioni edilizie
o urbanistiche e di interventi idonei a modificare lo stato dei
luoghi, che siano tali da compromettere o rendere più onerosa
l'attuazione della variante adottata.
4. Decorsi tre anni dalla data di adozione della variante o del
testo preliminare di variante senza che sia intervenuta
l'approvazione o che la variante, ove previsto, sia stata trasmessa
per l'approvazione alla struttura regionale competente in materia
di urbanistica, essa decade a tutti gli effetti.
Articolo 21 (Mezzi di conoscenza e di informazione)
1. La Regione, con la collaborazione dei comuni e delle Comunità
montane, raccoglie i dati e gli elementi significativi per la
conoscenza continua del territorio regionale, utilizzando le
tecnologie più idonee.
2. Ai fini di cui al comma 1, i piani, i programmi e gli atti
urbanistici sono formulati con tecniche idonee a consentire rapida
ed efficace attuazione delle disposizioni del comma stesso e recano
forme espressive uniformi.
3. I soggetti che vi abbiano interesse possono accedere ai dati
ed agli elementi raccolti dalla Regione.
4. La Giunta regionale delibera in merito all'attuazione delle
norme di cui ai commi 1, 2 e 3, prescrivendo che le tecniche di
disegno e in genere le forme espressive degli strumenti urbanistici
siano uniformi in tutto il territorio regionale; a tal fine, esse
devono corrispondere a quelle indicate dal provvedimento di cui al
presente comma.
5. Le forme espressive degli strumenti urbanistici devono
mirare:
a) alla trasparenza degli atti e pertanto a rendere il più
possibile agevole la loro lettura e la loro comprensione;
b) alla semplicità delle loro rappresentazioni;
c) a rendere immediatamente confrontabili i vari strumenti
urbanistici;
d) a rendere utilizzabili sistemi informatici per la conoscenza
del territorio e dei piani e per la gestione degli stessi.
Articolo 22 (Zone territoriali)
1. Ai fini della formazione delle varianti al PRG le zone
territoriali sono articolate in conformità ai seguenti criteri:
a) zone di tipo A: sono le parti del territorio comunale
costituite dagli agglomerati che presentano interesse storico,
artistico, documentario o ambientale e dai relativi elementi
complementari o integrativi;
b) zone di tipo B: sono le parti del territorio comunale
costituite dagli insediamenti residenziali, artigianali,
commerciali, turistici ed in genere terziari, diversi dagli
agglomerati di cui alla lett. a), e dai relativi elementi
complementari o integrativi, qualunque sia l'utilizzazione in atto,
totalmente o parzialmente edificate e infrastrutturate;
c) zone di tipo C: sono le parti del territorio comunale
totalmente inedificate o debolmente edificate, da infrastrutturare,
destinate alla realizzazione dei nuovi insediamenti residenziali,
artigianali, commerciali, turistici ed in genere terziari;
d) zone di tipo D: sono le parti del territorio comunale
destinate ad attività industriali;
e) zone di tipo E: sono le parti del territorio comunale
totalmente inedificate o debolmente edificate, destinate agli usi
agro-silvo-pastorali e agli altri usi compatibili come tali
definiti dal provvedimento di cui al comma 2;
f) zone di tipo F: sono le parti del territorio comunale
destinate agli impianti e alle attrezzature di interesse
generale.
2. La Giunta regionale, con apposita deliberazione, precisa i
criteri di cui al comma 1, al fine di:
a) agevolare il recepimento e la traduzione in norme
urbanistiche delle determinazioni del PTP;
b) differenziare le determinazioni urbanistiche ed edilizie, ivi
comprese quelle attinenti alle modalità attuative, in relazione ai
valori naturali, colturali o culturali espressi da determinate
parti dei diversi tipi di zone, al loro grado di
infrastrutturazione e di conservazione, alle specifiche
destinazioni di uso in atto e previste, alla sovrapposizione, in
determinate aree, di usi e attività stagionali diverse;
c) fornire elementi univoci di differenziazione tra le zone di
tipo B e le zone di tipo C;
d) assicurare l'omogeneizzazione della struttura dei PRG, anche
ai fini della loro informatizzazione;
e) individuare particolari condizioni per l'edificazione e l'uso
del territorio anche in relazione alla funzione strategica
dell'agricoltura nella gestione, tutela e salvaguardia dei terreni
agricoli produttivi e del paesaggio agrario tradizionale.
Articolo 23 (Spazi da riservare per i servizi locali e limiti di
densità edilizia, altezza e distanza)
1. Ai fini della formazione delle varianti al PRG, il Consiglio
regionale definisce, con propria deliberazione, adeguati rapporti
qualitativi o quantitativi tra gli abitanti insediati e da
insediare, ivi compresi quelli fluttuanti per ragioni di turismo, e
gli spazi da riservare ai servizi locali, tenuto conto degli
indirizzi forniti dal PTP.
2. Sono servizi locali le attrezzature e gli impianti per la
sanità e la sicurezza, l'istruzione e la formazione, la cultura, la
ricreazione, lo sport, il commercio, l'amministrazione, i
trasporti, i parcheggi, il verde attrezzato o di rispetto, il
credito e altri assimilabili, con esclusione dei servizi
qualificati dal PTP di rilevanza regionale.
3. Con la deliberazione di cui al comma 1 sono altresì
definiti:
a) i rapporti minimi e/o massimi tra gli spazi destinati ad
attività produttive, commerciali e direzionali, in atto e previste,
e gli spazi pubblici destinati o da destinare a parcheggi e a verde
attrezzato o di rispetto;
b) i limiti di densità edilizia dei diversi tipi di
insediamento;
c) i limiti di altezza dei diversi tipi di fabbricato;
d) i limiti di distanza tra i fabbricati, dei fabbricati dai
confini e, ove occorra, ad integrazione della disciplina in materia
di sicurezza stradale, dei fabbricati dalle strade pubbliche.
Articolo 24 (Indici urbanistici)
1. Ai fini della formazione delle varianti al PRG, il Consiglio
regionale, con la deliberazione di cui all'articolo 23, comma 1,
provvede altresì alle definizioni degli enti geometrici e degli
indici, in particolare con riferimento a:
a) superficie territoriale;
b) superficie fondiaria;
c) superficie coperta;
d) superficie lorda abitabile;
e) superficie netta abitabile;
f) volume complessivo;
g) volume fuori terra;
h) densità fondiaria;
i) rapporto di copertura.
Articolo 25 (Azione delle Comunità montane)
1. Le Comunità montane possono assumere le iniziative e porre in
essere i mezzi e le strutture più idonei a fornire ai comuni
adeguati supporti per l'esercizio delle funzioni comunali in
materia urbanistica e in materia edilizia.
Titolo IV Accordi - intese - opere pubbliche comunali,
intercomunali e delle comunità montane - impianti per le
telecomunicazioni
Articolo 26 (Accordi di programma)
1. La disciplina del presente articolo e degli articoli 27 e 28
si applica agli accordi di programma di cui all'articolo 27 della
l. 142/1990, promossi dalla Regione o ai quali comunque la Regione
partecipi.
2. Sono esclusi dall'applicazione delle presenti disposizioni le
convenzioni, i protocolli di intesa e gli altri atti di
concertazione, comunque denominati, il cui oggetto sia costituito
da dichiarazioni di intenti o programmatiche prive di efficacia
giuridica vincolante per i sottoscrittori.
3. L'accordo di programma può essere concluso quando sia
necessaria l'azione integrata e coordinata di enti pubblici
territoriali, amministrazioni statali o altri soggetti pubblici,
nel caso in cui:
a) debbano essere definiti o realizzati opere, interventi o
programmi di intervento, di carattere pubblico o di interesse
pubblico;
b) la definizione o la realizzazione delle opere, interventi o
programmi di intervento di cui alla lett. a) rientri per qualche
aspetto nella competenza della Regione o dei comuni, o di più di
uno fra tali enti;
c) la definizione o le realizzazioni di cui alla lett. b)
comportino una pluralità di atti amministrativi o di azioni
rientranti nella competenza di enti e di amministrazioni pubbliche
diverse, o rendano comunque opportuno il coinvolgimento di più
soggetti pubblici ed eventualmente di soggetti privati;
d) si renda necessario, o opportuno, il coordinamento delle
azioni degli enti, delle amministrazioni e dei soggetti di cui alla
lett. c), al fine di renderle contestuali ed integrate, evitando la
loro scomposizione in momenti e sedi distinte;
e) si giustifichi, in relazione al suo oggetto, la formazione e
la stipulazione di un accordo, giuridicamente vincolante per i
soggetti pubblici che ne sono parte, nel quale siano configurati e
coordinati gli obblighi di ciascun soggetto, i tempi, le modalità,
eventualmente i finanziamenti, e comunque quanto occorra per la
completa definizione o realizzazione delle opere, degli interventi
o dei programmi di intervento.
4. Ai fini della determinazione del possibile contenuto degli
accordi di programma, per interventi si intendono gli insiemi
sistematici di opere o di azioni concrete; per programmi di
intervento si intendono gli atti che, considerando un insieme
sistematico di interventi, coordinano gli stessi anche nel tempo,
prevedono le fonti di finanziamento e i mezzi di attuazione ed in
genere predispongono quanto occorre operativamente per la
realizzazione degli interventi medesimi.
5. Gli accordi di programma configurano e disciplinano gli
obblighi di ciascun soggetto partecipante, i tempi e le modalità di
definizione e realizzazione ed indicano i tempi e le modalità di
finanziamento; la completa realizzazione delle opere o degli
interventi può essere perseguita anche con più accordi di
programma, riferiti ciascuno ad una o più fasi della definizione e
della realizzazione.
6. Ove l'accordo di programma riguardi opere, interventi o
programmi di intervento alla cui realizzazione debbano concorrere,
o sia opportuno che concorrano, soggetti privati, l'accordo dà atto
di tale circostanza e prevede gli atti successivi attraverso i
quali vengono disciplinati il concorso e gli obblighi dei soggetti
privati e quelli correlativi dei soggetti pubblici.
7. Gli enti e le amministrazioni pubbliche che hanno stipulato
l'accordo di programma hanno l'obbligo di rispettarlo in ogni sua
parte e non possono compiere validamente atti successivi che
violino ed ostacolino l'accordo o che contrastino con esso; gli
enti e le amministrazioni medesime sono tenuti a compiere gli atti
attuativi e applicativi dell'accordo stesso.
Articolo 27 (Procedura di formazione degli accordi di
programma)
1. Gli accordi di programma sono formati nel rispetto delle
seguenti disposizioni:
a) l'iniziativa che prospetta il ricorso all'accordo di
programma può essere assunta da qualsiasi soggetto pubblico o
privato; l'effettiva promozione dell'accordo di programma, invece,
è di competenza del Presidente della Giunta regionale o del
Sindaco;
b) la verifica della possibilità di concordare l'accordo di
programma è condotta da una conferenza di programma, convocata dal
promotore, fra i rappresentanti di tutti gli enti ed
amministrazioni interessate;
c) alla conferenza sono convocati:
1) i partecipanti necessari all'accordo, consistenti nei
soggetti che dovranno esprimere il consenso costituente l'accordo
di programma;
2) i partecipanti eventuali, la cui partecipazione all'accordo
non è ammessa o non è necessaria, ma la cui presenza alla
conferenza di programma e alla preparazione dell'accordo è
opportuna, ivi compresi i soggetti privati;
d) i soggetti diversi dalle singole persone fisiche esercitano
la partecipazione alla conferenza di programma mediante il proprio
legale rappresentante o mediante uno o più delegati dal medesimo o
mediante altri soggetti legittimati dalle disposizioni
sull'ordinamento interno di ciascun ente o amministrazione;
e) una volta verificata la possibilità di pervenire all'accordo
di programma il promotore nomina un responsabile del
procedimento;
f) il responsabile del procedimento assume le iniziative più
efficaci al fine di pervenire alla formulazione del testo
definitivo dell'accordo, alla cui redazione provvede, in termini
idonei a far sì che tale testo sia condiviso da tutti gli enti e le
amministrazioni il cui consenso è necessario;
g) il responsabile del procedimento provvede ad acquisire i
pareri degli organi collegiali, nonché, tramite conferenza di
servizi, i pareri, le autorizzazioni e gli assensi a qualsiasi
titolo dovuti dalla pubblica amministrazione;
h) l'accordo di programma è approvato dagli enti e dalle
pubbliche amministrazioni partecipanti all'accordo tramite gli
organi competenti secondo il proprio ordinamento; in tale sede è
formulata l'autorizzazione al legale rappresentante dell'ente o
dell'amministrazione pubblica a sottoscrivere l'atto.
2. L'accordo di programma può determinare varianti o modifiche
degli strumenti urbanistici. In tal caso:
a) all'accordo devono essere allegati, come parte integrante
dello stesso, gli atti tecnici che definiscono le varianti
medesime; tali atti devono rendere evidente ed inequivoco l'oggetto
di ciascuna variante;
b) devono essere depositati in pubblica visione presso la
segreteria dei comuni competenti, per venti giorni consecutivi, gli
atti dell'accordo costituiti dal testo del medesimo, da
sottoscrivere, nonché dagli atti tecnici che definiscono la
modifica o la variante;
c) del deposito di cui alla lett. b) è data pubblicità; nei
successivi venti giorni, chiunque vi abbia interesse può presentare
osservazioni; le osservazioni stesse sono esaminate e valutate
dalla conferenza di servizi ai fini della redazione del testo
definitivo dell'accordo.
3. La disciplina di cui al comma 2 si applica anche nei casi in
cui l'accordo di programma comporti l'adeguamento di atti di
programmazione o di pianificazione di altre amministrazioni
firmatarie; in tal caso, il deposito degli atti interviene anche
presso l'amministrazione titolare dell'atto di programmazione o di
pianificazione interessato dall'adeguamento.
4. Ove l'accordo produca varianti o modifiche degli strumenti
urbanistici, esso deve essere ratificato dal Consiglio comunale
competente e quindi adottato con decreto del Presidente della
Giunta regionale.
5. Qualora l'accordo di programma comporti l'adeguamento di atti
di programmazione o di pianificazione di altre amministrazioni
firmatarie, l'accordo deve essere approvato anche dagli organi
competenti delle amministrazioni stesse.
6. L'accordo di programma può sostituire le concessioni
edilizie; in tal caso la sostituzione deve essere espressamente
dichiarata nella deliberazione del Consiglio comunale con la quale
è formato il consenso del Comune; gli allegati dell'accordo stesso
devono contenere tutti gli elaborati tecnici necessari per il
rilascio delle concessioni medesime, nonché, ove necessario, la
documentazione atta a consentire il corretto adempimento delle
procedure espropriative e di occupazione d'urgenza.
7. Le modifiche degli accordi di programma sono effettuate con
le procedure previste per la formazione degli stessi.
8. L'accordo di programma contiene disposizioni istitutive della
commissione di vigilanza sull'attuazione dell'accordo. Tale
commissione è costituita da rappresentanti degli enti e delle
amministrazioni stipulanti l'accordo di programma ed è presieduta
dal legale rappresentante dell'ente che ha deliberato l'atto finale
dell'accordo. La commissione vigila sulla corretta applicazione
dell'accordo, può acquisire documenti e informazioni presso i
soggetti stipulanti, può disporre ispezioni ed accertamenti; può
diffidare il soggetto inadempiente ad adempiere entro un preciso
termine, decorso il quale la commissione può richiedere la nomina
di un commissario ad acta per il compimento degli atti e delle
attività sui quali si è verificata inerzia o ritardo.
9. La Giunta regionale, con apposita deliberazione, può definire
in modo più dettagliato la procedura di formazione degli accordi di
programma promossi dalla Regione, gli elaborati da allegare, nonché
le condizioni della sua partecipazione ad accordi di programma
promossi da altri soggetti pubblici.
Articolo 28 (Pubblicazione degli accordi di programma)
1. Dell'avvio del procedimento dell'accordo di programma viene
data notizia mediante pubblicazione nel Bollettino ufficiale della
Regione all'atto della convocazione della conferenza di programma
da parte del promotore.
2. L'accordo di programma approvato deve essere pubblicato nel
Bollettino ufficiale della Regione insieme con l'atto finale di
approvazione; la pubblicazione conferisce efficacia
all'accordo.
3. L'atto finale di approvazione dell'accordo di programma
costituisce dichiarazione di pubblica utilità, urgenza ed
indifferibilità delle opere pubbliche in esso previste, ove tali
opere siano comprese nei programmi dell'amministrazione competente
e siano utilizzabili i relativi finanziamenti; la dichiarazione
anzidetta perde efficacia se le opere non sono iniziate entro tre
anni dalla data della dichiarazione stessa.
Articolo 29 (Intesa per le opere pubbliche di interesse
regionale)
1. La progettazione di opere pubbliche di iniziativa della
Regione, qualora incoerenti, contrastanti o difformi rispetto alle
determinazioni degli strumenti urbanistici comunali, è effettuata
dalla Regione d'intesa con i comuni interessati
dall'intervento.
2. La Giunta regionale, ultimato il progetto preliminare
dell'opera, individua il responsabile del procedimento e delibera
l'avvio del procedimento per il raggiungimento dell'intesa; in caso
di inerzia del Comune che si protragga per oltre novanta giorni
dalla ricezione della richiesta della Regione, il Presidente della
Giunta regionale può provvedere alla nomina di un commissario ad
acta per il compimento degli atti di competenza del Comune.
3. Raggiunta l'intesa e predisposto il progetto definitivo,
l'acquisizione degli assensi, delle autorizzazioni, dei pareri, dei
nullaosta e in genere degli atti dovuti ai sensi di legge, nonché
della valutazione di impatto ambientale ove dovuta, è effettuata
dal responsabile del procedimento, con l'impiego, per quanto
possibile, della conferenza di servizi; l'approvazione del progetto
definitivo è disposta con decreto del Presidente della Giunta
regionale, previa deliberazione della Giunta medesima.
4. Il decreto del Presidente della Giunta regionale di cui al
comma 3 equivale a variante del PRG nonché a dichiarazione di
pubblica utilità, di urgenza ed indifferibilità delle opere e
sostituisce ad ogni effetto la concessione edilizia.
Articolo 30 (Intesa per le opere pubbliche di interesse
statale)
1. Alle opere pubbliche di interesse statale si applica, ove
occorra, l'articolo 51 del decreto del Presidente della Repubblica
22 febbraio 1982, n. 182 (Norme di attuazione dello statuto
speciale della regione Valle d'Aosta per l'estensione alla regione
delle disposizioni del D.P.R. 24 luglio 1977, n. 616 e della
normativa relativa agli enti soppressi con l'articolo 1-bis del
D.L. 18 agosto 1978, n. 481, convertito nella L. 21 ottobre 1978,
n. 641).
Articolo 31 (Opere pubbliche comunali, intercomunali e delle
Comunità montane)
1. L'approvazione, da parte del Consiglio comunale, dei progetti
preliminari di opere pubbliche comunali, intercomunali e delle
Comunità montane, riguardanti aree che il PRG destina genericamente
a servizi pubblici o la cui destinazione specifica non coincide con
quella delle opere progettate, costituisce approvazione di modifica
al PRG ai sensi dell'articolo 14, comma 1, lett. c); si applicano
le procedure di cui all'articolo 17.
2. L'approvazione, da parte del Consiglio comunale, dei progetti
preliminari di opere pubbliche comunali, intercomunali e delle
Comunità montane, riguardanti aree che il PRG non destina in tutto
o in parte a servizi pubblici, costituisce adozione di variante non
sostanziale al PRG ai sensi dell'articolo 14, comma 1, lett. b); si
applicano le procedure di cui all'articolo 16.
3. Gli atti di approvazione delle modifiche di cui al comma 1 e
delle varianti non sostanziali di cui al comma 2 costituiscono
dichiarazione di conformità urbanistica del progetto ai sensi della
normativa in materia di lavori pubblici.
Articolo 32 (Impianti per le telecomunicazioni)
1. Le disposizioni del presente articolo si applicano a tutti
gli impianti di telecomunicazione costituiti da antenne, tralicci,
ripetitori, stazioni, postazioni e in genere da qualsiasi struttura
per la telecomunicazione che impegni il territorio.
2. La realizzazione degli impianti di cui al comma 1 costituisce
trasformazione urbanistica ed edilizia del territorio.
3. Gli impianti medesimi devono essere localizzati in modo da
non incidere negativamente:
a) sull'incolumità fisica e sulla salute delle persone;
b) sulle componenti strutturali del paesaggio qualificate come
meritevoli di tutela dal PTP;
c) sui siti, beni e aree di specifico interesse naturalistico,
paesaggistico, storico o archeologico, definiti dal PTP;
d) sulle aree naturali protette.
4. Le Comunità montane, d'intesa con i comuni interessati e
sentiti i soggetti concessionari presenti sul territorio, formano
piani preordinati:
a) ad assicurare concreta attuazione alle disposizioni del comma
3 e comunque ad evitare o contenere al massimo i possibili
pregiudizi ai beni indicati nel comma stesso;
b) ad evitare la proliferazione degli impianti di
telecomunicazione sul territorio;
c) a concentrare per quanto possibile gli impianti mediante
l'associazione degli stessi sia quanto a localizzazione, sia quanto
a strutture impiegate;
d) a localizzare gli impianti nel modo più idoneo, tenuto conto
di quanto previsto al presente articolo;
e) a dettare la disciplina urbanistico-edilizia per un corretto
inserimento ambientale degli impianti.
5. Ai piani di cui al comma 4 si applicano le procedure di cui
agli articoli 27 e 28.
6. L'installazione di impianti di telecomunicazione deve
rispettare il piano di cui al comma 4.
Titolo V Ambiti inedificabili
Capo I Aree boscate, zone umide e laghi, terreni sedi di frane,
a rischio di inondazioni, di valanghe o slavine
Articolo 33 (Aree boscate)
1. È vietata l'edificazione nelle aree boscate, nonché nelle
aree nelle quali il patrimonio boschivo è andato distrutto per
cause dolose, colpose o accidentali, salve restando le disposizioni
di cui al presente articolo.
2. Ai fini della presente legge, per aree boscate si intendono i
terreni sui quali si sono costituiti, per via naturale o
artificiale, popolamenti di specie legnose forestali a portamento
arboreo costituenti un soprassuolo continuo, di almeno cinque anni
di età, anche se sviluppatisi su suoli destinati ad altra coltura,
aventi superficie non inferiore a metri quadrati cinquemila e
larghezza minima non inferiore a metri trenta, indipendentemente
dalla loro designazione catastale, con esclusione degli impianti
artificiali per l'arboricoltura da legno, dei castagneti da frutto,
dei parchi urbani e delle aree boscate marginali destinate dai
piani regolatori vigenti all'espansione di insediamenti
preesistenti.
3. Fatto salvo il rispetto di eventuali determinazioni più
restrittive della pianificazione regionale o locale, nelle aree
boscate, previo parere favorevole della struttura regionale
competente in materia di forestazione, sono ammessi interventi di
manutenzione, restauro, risanamento conservativo, ristrutturazione
edilizia che non comportino la sostituzione delle strutture
esistenti e, ove compatibile con il carattere architettonico delle
strutture edilizie preesistenti, di ampliamento in elevazione per
aumentare l'altezza netta dei piani esistenti fino al
raggiungimento, per ciascun piano, di quella stabilita dalle
vigenti norme in materia di altezza minima libera interna; è
altresì consentito il mutamento della destinazione d'uso.
4. Fatto salvo il rispetto di eventuali determinazioni più
restrittive della pianificazione regionale o locale, nelle aree
boscate è ammesso, previo parere favorevole della struttura
regionale competente in materia di forestazione, il ripristino dei
fabbricati diroccati, purché risultino accatastati o la cui
esistenza alla data di entrata in vigore della presente legge sia
provata da documentazione fotografica o scritta. Gli interventi di
ripristino eseguibili sui fabbricati anzidetti consistono in un
insieme sistematico di opere che, nel rispetto dei relativi
elementi tipologici, formali e strutturali, desumibili dallo stato
dei fabbricati medesimi o dalla documentazione fotografica o
scritta attestante la loro preesistenza.
5. Fatte salve le eventuali determinazioni più restrittive della
pianificazione regionale o locale, nelle fasce di salvaguardia di
cui al comma 10, è ammessa l'esecuzione di costruzioni e
infrastrutture agricole senza possibilità di mutamento della
destinazione d'uso.
6. In caso di motivata necessità, nelle aree boscate è ammessa
l'esecuzione di opere infrastrutturali direttamente attinenti al
soddisfacimento di interessi generali.
7. Sono inoltre ammessi, previo parere della struttura regionale
competente in materia di forestazione ed in coerenza con i criteri
precisati con la deliberazione della Giunta regionale di cui
all'articolo 22, gli interventi infrastrutturali per la costruzione
di accessi alle strutture intercluse nei boschi, la costruzione di
altre infrastrutture primarie necessarie e gli interventi di
miglioramento fondiario, di recupero produttivo e di riordino
fondiario che interessino terreni un tempo coltivati e divenuti
boscati per effetto dell'abbandono.
8. L'esecuzione delle opere di cui ai commi 5 e 6 è subordinata
al parere vincolante della Giunta regionale, su proposta
dell'assessore competente in materia di forestazione, sentita la
conferenza di pianificazione di cui all'articolo 15, comma 3.
9. I comuni individuano e delimitano in apposita cartografia
catastale gli ambiti di cui al comma 1, in base alle definizioni
recate dal comma 2, con deliberazione del Consiglio comunale
soggetta ad approvazione della Giunta regionale, che vi provvede,
sentite le strutture regionali competenti, entro centoventi giorni
dalla ricezione degli atti relativi; decorso inutilmente tale
termine, l'individuazione e la delimitazione degli ambiti di cui al
comma 1, quali deliberati dal Consiglio comunale, si intendono
approvate; l'individuazione e la delimitazione delle aree boscate
costituiscono parte integrante del PRG e possono essere sottoposte
a periodiche revisioni, recependo le modificazioni verificatesi;
sono fatte salve le individuazioni e le delimitazioni delle aree
boscate effettuate e approvate ai sensi della normativa in materia
urbanistica e di pianificazione territoriale previgente alla
presente legge.
10. Nella delimitazione degli ambiti di cui al comma 1, i comuni
possono prevedere una fascia di salvaguardia inedificabile
circostante le aree boscate; fino all'approvazione
dell'individuazione e della delimitazione degli ambiti di cui al
comma 1, la fascia predetta è fissata in metri trenta; essa esclude
le zone destinate all'edificazione dai PRG vigenti; il relativo
vincolo di inedificabilità non si applica alle costruzioni e alle
infrastrutture agricole di cui al comma 5 né alle opere di cui ai
commi 6 e 7.
11. I comuni verificano e precisano, di concerto con la
struttura regionale competente in materia di tutela del paesaggio,
le indicazioni fornite dal PTP relativamente ai territori coperti
da foreste e da boschi ai fini dell'applicazione della l.
431/1985.
Articolo 34 (Zone umide e laghi)
1. È vietata l'edificazione nelle zone umide e nelle fasce
circostanti le zone umide e i laghi naturali e artificiali per una
profondità di metri cento dalle sponde, salve restando le
disposizioni di cui al presente articolo.
2. Ai fini della presente legge e fatti comunque salvi i laghi
ufficialmente censiti o classificati:
a) per zona umida si intende uno specchio d'acqua privo di
affluenti superficiali o servito da affluenti superficiali di
portata minima, caratterizzata dalla bassa profondità delle acque,
dalla diffusa presenza di vegetazione acquatica emersa e
dall'assenza di stratificazione termica o di termoclino durevole
sull'intera superficie o sulla massima parte di essa;
b) per lago naturale si intende una massa d'acqua, avente
superficie non inferiore a 1.000 metri quadrati durante i periodi
di magra, occupante una conca completamente circondata da terre
emerse;
c) per lago artificiale si intende una massa d'acqua avente
superficie potenziale non inferiore a metri quadrati 2.000 ottenuta
sbarrando con opere ingegneristiche una sezione del collettore di
un bacino idrografico, a volte costituito da un preesistente lago
naturale.
3. Fatto salvo il rispetto di eventuali determinazioni più
restrittive della pianificazione regionale o locale, negli ambiti
di cui al comma 1 sono ammessi interventi di manutenzione,
restauro, risanamento conservativo, ristrutturazione edilizia. Ove
compatibile con il carattere architettonico delle strutture
edilizie preesistenti, è ammesso l'ampliamento compresa la
sopraelevazione, per adeguare l'edificio a specifiche leggi in tema
di sicurezza o norme igienico-sanitarie, ed in particolare per
aumentare l'altezza netta dei piani esistenti fino al
raggiungimento, per ciascun piano, di quella stabilita dalle
vigenti norme in tema di altezza minima libera interna. È altresì
consentito il mutamento della destinazione d'uso.
4. In caso di motivata necessità, nelle zone circostanti le zone
umide e i laghi naturali o artificiali è ammessa l'esecuzione di
opere infrastrutturali direttamente attinenti al soddisfacimento di
interessi generali, previo parere vincolante della Giunta
regionale.
5. I comuni individuano e delimitano in apposita cartografia
catastale gli ambiti di cui al comma 1, in base alle definizioni
recate dal comma 2, con deliberazione del Consiglio comunale
soggetta ad approvazione della Giunta regionale, che vi provvede,
sentite le strutture regionali competenti, entro centoventi giorni
dalla ricezione degli atti relativi; decorso inutilmente tale
termine, l'individuazione e la delimitazione degli ambiti di cui al
comma 1, quali deliberati dal Consiglio comunale, si intendono
approvate; l'individuazione e la delimitazione delle zone umide e
dei laghi naturali e artificiali costituiscono parte integrante del
PRG e possono essere sottoposte a periodiche revisioni, recependo
le modificazioni verificatesi; sono fatte salve le individuazioni e
le delimitazioni delle zone umide e dei laghi naturali e
artificiali effettuate e approvate ai sensi della normativa in
materia urbanistica e di pianificazione territoriale previgente
alla presente legge.
Articolo 35 (Classificazione dei terreni sedi di frane e
relativa disciplina d'uso)
1. I terreni sedi di frane in atto o potenziali sono distinti,
in funzione della pericolosità geologica, in:
a) aree dissestate di grande estensione o coinvolgenti elevati
spessori di terreno o comunque ad alta pericolosità, comprendenti
grandi frane, falde detritiche frequentemente alimentate, aree
instabili con elevata propensione al dissesto o con elevata
probabilità di coinvolgimento in occasione anche di deboli eventi
idrogeologici;
b) aree dissestate di media estensione o coinvolgenti limitati
spessori di terreno o comunque a media pericolosità, comprendenti
settori di versante maggiormente vulnerabili durante eventi
idrogeologici per potenziale franosità soprattutto dei terreni
superficiali e falde detritiche sporadicamente alimentate;
c) aree dissestate di piccola estensione o bassa pericolosità,
caratterizzate da locali fenomeni di instabilità per franosità in
occasione di eventi idrogeologici.
2. Nelle aree di cui al comma 1, lett. a), è vietato ogni
intervento edilizio o infrastrutturale eccedente la messa in
sicurezza, la bonifica dei dissesti e la manutenzione
straordinaria; sono altresì vietate alterazioni del reticolo
idrografico superficiale, restrizioni dei corsi d'acqua e ogni
altro intervento suscettibile di pregiudicare gli equilibri statici
e idrodinamici. La Giunta regionale può deliberare l'esecuzione di
interventi diretti alla salvaguardia di importanti interessi
economici e sociali; tali progetti devono fondarsi su specifiche
indagini geognostiche, sulla specifica valutazione dell'adeguatezza
delle condizioni di sicurezza in atto e di quelle conseguibili con
le opere di difesa necessarie.
3. Fatto salvo il rispetto di eventuali disposizioni più
restrittive della pianificazione regionale o locale, nelle aree di
cui al comma 1, lett. b), sono consentiti, oltre alle opere di cui
al comma 2, gli interventi di risanamento conservativo, restauro,
ristrutturazione edilizia ed ampliamento degli edifici e delle
infrastrutture esistenti; sono ammessi altresì gli interventi di
tipo puntuale e lineare, quali prese d'acqua, acquedotti,
elettrodotti, fognature, impianti di risalita, piste antincendio,
forestali e poderali, ampliamenti stradali e piazzole, reti
telematiche, ed altri similari, purché i relativi progetti si
fondino su specifiche indagini geognostiche, sulla specifica
valutazione dell'adeguatezza delle condizioni di sicurezza in atto
e di quelle conseguibili con le opere di difesa necessarie.
4. Nelle aree di cui al comma 1, lett. c), sono consentiti,
oltre agli interventi di cui ai commi 2 e 3, anche interventi che
comportino la realizzazione di nuove strutture abitative e
produttive, previa verifica, tramite specifiche indagini
geognostiche, dell'adeguatezza delle condizioni di sicurezza in
atto e di quelle conseguibili con le opere di difesa
necessarie.
Articolo 36 (Disciplina d'uso dei terreni a rischio di
inondazioni)
1. I terreni a rischio di inondazioni prodotte dalla Dora
Baltea, nel territorio posto a valle della confluenza del torrente
Grand-Eyvia nella Dora stessa, si identificano con le fasce
fluviali di cui al piano stralcio delle fasce fluviali del piano di
bacino del fiume Po, di seguito denominato piano stralcio, ai sensi
dell'articolo 17, comma 6ter, della legge 18 maggio 1989, n. 183
(Norme per il riassetto organizzativo e funzionale della difesa del
suolo), e successive modificazioni.
2. Il trasferimento dei limiti delle fasce fluviali, di cui al
comma 1, dalle tavole grafiche del piano stralcio alla cartografia
comunale è effettuato con le procedure di cui all'articolo 38.
3. Per i corsi d'acqua naturali dei quali il piano stralcio non
delimita le fasce fluviali, i terreni a rischio di inondazioni sono
delimitati, con le modalità di cui all'articolo 38, dai comuni; la
Giunta regionale delibera i criteri per la delimitazione dei
suddetti terreni a rischio di inondazioni, in coerenza con le
prescrizioni del piano stralcio.
4. Ai terreni a rischio di inondazioni di cui ai commi 1 e 3 si
applicano, rispettivamente, le disposizioni del piano stralcio e
della deliberazione della Giunta regionale che disciplinano le
trasformazioni, gli interventi, gli usi e le attività, nonché
quelle che regolano la pianificazione urbanistica.
5. Il PRG, traducendo nel territorio del Comune i relativi
indirizzi del PTP, disciplina i divieti, le limitazioni e le
prescrizioni riguardanti i territori ricadenti nelle fasce C del
piano stralcio, ed in quelle analoghe di cui al comma 3, con
particolare riguardo alla dispersione di sostanze nocive.
Articolo 37 (Classificazione dei terreni soggetti al rischio di
valanghe o slavine e relativa disciplina d'uso)
1. I terreni soggetti al rischio di valanghe o slavine sono
distinti, in funzione dell'intensità degli eventi attesi e della
loro frequenza, in:
a) aree ad elevato rischio;
b) aree a medio rischio;
c) aree a debole rischio.
2. Nelle aree di cui al comma 1, lett. a), è vietato ogni
intervento edilizio o infrastrutturale eccedente la messa in
sicurezza e la manutenzione straordinaria. Ogni intervento di
manutenzione straordinaria deve comportare l'adeguamento delle
strutture e l'esecuzione di specifiche opere di protezione, atti a
garantire la resistenza ai massimi effetti degli eventi attesi in
tali aree; è comunque consentita l'esecuzione di opere
infrastrutturali interrate direttamente attinenti al
soddisfacimento di interessi generali, purché dette opere non siano
localizzabili altrimenti o siano assistite da opportuni
accorgimenti o interventi di bonifica. Sono altresì consentiti gli
interventi di costruzione di strade poderali di servizio agli
alpeggi e ai mayen fruibili solo in stagioni caratterizzate da
assoluta sicurezza, nonché interventi di costruzione,
ricostruzione, ristrutturazione, ampliamento di fabbricati rurali
utilizzati esclusivamente per la monticazione del bestiame durante
il periodo estivo, solo ove gli stessi presentino orientamento,
struttura, altezza o morfologia idonei a resistere ai massimi
effetti degli eventi attesi in tali aree.
3. Fatto salvo il rispetto delle determinazioni più restrittive
del PTP e dei PRG, nelle aree di cui al comma 1, lett. b), ferme
restando l'eseguibilità degli interventi di cui al comma 2 con le
cautele tecniche, le limitazioni e la procedura ivi previste:
a) sono consentiti la costruzione, la ricostruzione e
l'ampliamento degli edifici solo ove gli stessi presentino
orientamento, struttura, altezza o morfologia idonei a resistere ai
massimi effetti attesi in tali aree;
b) sono consentiti gli interventi di recupero eccedenti
l'ordinaria manutenzione solo ove si accompagnino all'adeguamento
delle strutture e all'esecuzione di specifiche opere di protezione,
ove necessarie, atte a garantire la resistenza ai massimi effetti
degli eventi attesi in tali aree;
c) sono comunque consentiti gli interventi di consolidamento,
risanamento conservativo, ristrutturazione, ricostruzione di
alpeggi e mayen utilizzati esclusivamente per la monticazione
estiva del bestiame, nonché gli interventi di risanamento,
consolidamento, ricostruzione, ampliamento, realizzazione di canali
interrati o a cielo aperto e di piccole strutture tecniche
agricole; in questi casi, la concessione edificatoria è subordinata
al rilascio, da parte della struttura regionale competente in
materia di difesa del suolo, del parere favorevole in ordine alla
tipologia costruttiva adottata.
4. Nelle aree di cui al comma 1, lett. c), si applicano le
disposizioni di cui al comma 3, in relazione ai massimi effetti
degli eventi attesi in tali aree.
5. La Giunta regionale, con apposita deliberazione,
determina:
a) i criteri e i parametri per la delimitazione delle classi di
aree soggette al rischio di valanghe o slavine;
b) i coefficienti relativi ai massimi effetti degli eventi
attesi in ciascuna classe di aree;
c) i criteri per la progettazione degli interventi
ammissibili.
6. I progetti relativi agli interventi nelle aree di cui al
comma 1 sono sottoposti al parere vincolante della struttura
regionale competente in materia di difesa del suolo.
Articolo 38 (Compiti dei comuni)
1. Entro un anno dalla data di entrata in vigore della presente
legge, i comuni individuano, con deliberazione del Consiglio
comunale, i terreni di cui agli articoli 35, 36, comma 3, e 37, in
conformità alle disposizioni degli articoli medesimi ed ai criteri,
parametri e coefficienti individuati dalla Giunta regionale ai
sensi degli articoli 36, comma 3, e 37, comma 5, e ne delimitano il
perimetro in apposita cartografia, sia su base catastale, sia su
carta tecnica regionale in scala 1:10.000; in caso di difformità
tra le due delimitazioni prevale quella a base catastale.
2. La cartografia di cui al comma 1 costituisce parte integrante
del PRG ed è soggetta ad approvazione da parte della Giunta
regionale, la quale vi provvede, sentite le strutture regionali
competenti, riunite in una conferenza di servizi, alla quale
partecipano altresì i tecnici incaricati della redazione della
cartografia, entro centoventi giorni dalla ricezione dei relativi
atti comunali; ove tale termine decorra inutilmente, la cartografia
si intende approvata.
3. Qualora i comuni non provvedano all'individuazione degli
ambiti di cui agli articoli 33, 34, 35, 36 e 37 entro un anno dalla
data di entrata in vigore della presente legge, la Giunta regionale
provvede all'individuazione, delimitazione ed approvazione di tali
ambiti.
4. La cartografia di cui al comma 1 può essere sottoposta a
revisione, con le procedure di cui ai commi 1, 2 e 3, recependo le
modificazioni verificatesi.
Capo II Fasce di rispetto
Articolo 39 (Disposizioni comuni)
1. Nelle fasce di rispetto di cui al presente Capo, sono
ammessi, fatte salve le disposizioni relative a ciascun tipo di
fascia, gli interventi seguenti:
a) interventi di manutenzione ordinaria e straordinaria, di
restauro e di risanamento conservativo delle costruzioni esistenti;
sono ammessi altresì gli interventi di ristrutturazione edilizia
purché non comportino la sostituzione della costruzione esistente,
né, fatti salvi gli interventi di cui alla lett. b), la
realizzazione di ampliamenti;
b) interventi di sopraelevazione delle costruzioni esistenti
nella misura minima sufficiente per consentire a ciascun piano
abitabile di raggiungere l'altezza interna minima netta stabilita
dall'articolo 95;
c) impianti tecnici connessi con le strutture o infrastrutture
per la cui salvaguardia è prevista la fascia di rispetto;
d) impianti per il trasporto e la trasformazione dell'energia e
quelli per la fornitura di pubblici servizi.
2. Le aree comprese nelle fasce di rispetto di cui al presente
Capo sono computabili ai fini dell'edificabilità nelle aree esterne
alle fasce stesse, ove ammesso dal PRG e nei limiti e con le
modalità stabiliti dal PRG medesimo.
3. Le larghezze minime delle fasce di rispetto di cui al
presente Capo sono stabilite con deliberazione del Consiglio
regionale.
Articolo 40 (Fasce di rispetto stradali)
1. Il PRG indica le fasce di rispetto, a tutela delle strade
carrabili, di larghezza non inferiore alle misure stabilite dalle
disposizioni applicabili in materia di sicurezza stradale.
2. Il PRG stabilisce, ove non disciplinato dalle disposizioni in
materia di sicurezza stradale, le distanze minime dall'asse delle
strade carrabili nonché le distanze minime delle costruzioni, dei
muri di cinta e degli altri manufatti dall'asse delle strade
pedonali in misura non inferiore ai valori stabiliti dal Consiglio
regionale ai sensi dell'articolo 39, comma 3.
3. Le larghezze delle fasce di rispetto stradali, oltreché nel
rispetto delle disposizioni di cui ai commi 1 e 2, sono definite
dal PRG tenuto conto delle esigenze riguardanti la visibilità dalle
strade, la ragionevole probabilità di ampliamenti della
carreggiata, di inserimenti di allacciamenti e di insediamenti di
impianti accessori.
4. Anche nelle more dell'adeguamento del PRG alla presente
legge, gli interventi edilizi devono rispettare sia le disposizioni
degli strumenti urbanistici sia le disposizioni in materia di
sicurezza stradale in quanto applicabili.
5. Nelle fasce di rispetto stradale è ammessa l'esecuzione,
oltreché degli interventi di cui all'articolo 39, comma 1, di
percorsi ciclabili e pedonali, di parcheggi, di impianti per la
distribuzione del carburante e connesse altre attività di servizio
agli utenti della strada.
Articolo 41 (Fasce di rispetto dei corsi d'acqua e delle vasche
di carico)
1. Ferme restando le maggiori limitazioni derivanti
dall'applicazione delle disposizioni di cui all'articolo 36, le
varianti di adeguamento al PRG devono indicare fasce di rispetto
dei corsi d'acqua naturali pubblici contenuti negli appositi
elenchi e, ove del caso, dei canali artificiali a cielo libero,
delle vasche di carico a cielo libero e a quote di campagna, aventi
larghezze non inferiori a quelle stabilite dal Consiglio regionale
con la deliberazione di cui all'articolo 39, comma 3.
Articolo 42 (Fasce di tutela, rispetto e protezione delle
captazioni e delle opere di stoccaggio delle acque per consumo
umano)
1. Le varianti di adeguamento del PRG devono definire ed
evidenziare zone di tutela assoluta, di rispetto e di protezione,
sia con riferimento alle captazioni, sia con riguardo alle opere di
stoccaggio dell'acqua, nel rispetto delle disposizioni dei commi 2,
3, 4, 5 e 6.
2. Le zone di tutela assoluta sono adibite esclusivamente ad
opere di presa e a costruzioni di servizio; esse devono essere
recintate e provviste di canalizzazione per le acque meteoriche e
devono avere un'estensione di raggio non inferiore a dieci metri,
ogni qualvolta sia possibile; l'estensione della zona di tutela
assoluta è adeguatamente ampliata in relazione alla situazione
locale di vulnerabilità e di rischio della risorsa.
3. Le zone di rispetto sono delimitate in relazione alle risorse
idriche da tutelare e devono comunque avere un'estensione di raggio
non inferiore a duecento metri rispetto al punto di captazione;
tale estensione può essere ridotta in relazione alla situazione
locale di vulnerabilità e rischio della risorsa.
4. Le varianti di adeguamento del PRG definiscono l'ampiezza
delle zone di protezione e stabiliscono le destinazioni e gli
interventi che vi sono ammessi, ove del caso limitandoli ed
imponendo misure a tutela della captazione o dello stoccaggio.
5. Nell'adempiere a quanto disposto dal comma 4, le varianti di
adeguamento del PRG applicano altresì le prescrizioni del PTP.
6. Nelle more dell'adeguamento del PRG, trovano comunque
applicazione le disposizioni di legge in materia, con le relative
norme di attuazione, nonché le prescrizioni direttamente prevalenti
e cogenti del PTP.
Articolo 43 (Ulteriori fasce di rispetto)
1. Le varianti di adeguamento del PRG devono prevedere ed
evidenziare fasce di rispetto dalle linee ferroviarie e tramviarie,
dalle officine e dagli impianti strumentali connessi con le linee
predette, di ampiezza non inferiore a quanto stabilito dalle
vigenti disposizioni di legge in materia e dalle relative norme di
attuazione; le fasce predette sono misurate in proiezione
orizzontale dalla più vicina rotaia o dal limite esterno
dell'officina o dell'impianto, in coerenza con le disposizioni
statali richiamate.
2. Le varianti di adeguamento del PRG devono prevedere ed
evidenziare, in coerenza con le disposizioni di legge in
materia:
a) le servitù aeronautiche per gli impianti aeroportuali;
b) le fasce di rispetto degli impianti di risalita e funiviari,
nonché delle attrezzature complementari;
c) le fasce di rispetto dei cimiteri.
3. Le varianti di adeguamento del PRG, nel rispetto delle
determinazioni della deliberazione del Consiglio regionale di cui
all'articolo 39, comma 3, devono disporre in merito:
a) alle distanze minime delle stalle e delle relative concimaie
dalle abitazioni, dalle aree urbanizzate e dalle aree di cui è
prevista l'urbanizzazione;
b) alla costituzione, in forma di ecosistemi-filtro o di tamponi
ecologici, di fasce di rispetto, di idonea larghezza, attorno agli
impianti industriali le cui lavorazioni siano pericolose o
insalubri, ai depositi di materiali nocivi o che determinano
impatti negativi sul paesaggio, alle discariche e agli impianti di
depurazione delle acque reflue.
4. Il PRG può determinare ulteriori misure protettive inerenti
all'uso e alla sistemazione del territorio circostante alle
strutture e alle aree di cui al comma 3.
Titolo VI Piani, programmi e progetti attuativi
Capo I Progetti e programmi attuativi del ptp
Articolo 44 (Progetti e programmi integrati)
1. Per l'attuazione del PTP, oltre agli strumenti urbanistici
comunali generali e di dettaglio, ai piani e programmi settoriali
ai sensi di legge e ai programmi di sviluppo turistico di cui
all'articolo 47, sono utilizzabili gli strumenti seguenti:
a) progetti operativi integrati di rilievo regionale (PTIR);
b) progetti operativi integrati di rilievo sub-regionale
(PTIL);
c) programmi integrati di interesse regionale (PMIR).
2. I progetti e i programmi integrati riguardano gli ambiti
individuati dal PTP nonché altri ambiti che siano individuati,
motivatamente, dal Consiglio regionale di propria iniziativa o per
iniziativa della Giunta regionale o su richiesta di comuni.
3. Alla formazione dei progetti e programmi integrati provvede
la Giunta regionale di propria iniziativa o per iniziativa dei
comuni territorialmente interessati, applicando le procedure di cui
agli articoli 27 e 28.
Articolo 45 (Progetti operativi integrati)
1. I progetti operativi integrati, sia di rilevanza regionale
sia di rilevanza subregionale, provvedono:
a) a definire l'ambito territoriale o funzionale di riferimento
del progetto, mediante indicazioni cartografiche, descrizione degli
elementi funzionali e altre eventuali rappresentazioni ritenute
idonee allo scopo;
b) a precisare i campi di applicazione degli indirizzi del
PTP;
c) ad integrare, ove ritenuto opportuno, motivatamente sulla
base degli esiti di nuovi studi o indagini, gli indirizzi del PTP
attinenti all'ambito considerato dal progetto;
d) a dare attuazione agli indirizzi del PTP, modificando,
eventualmente, le previsioni e le prescrizioni del PRG;
e) ad effettuare, alla scala urbanistica, le indagini ritenute
necessarie per la corretta definizione dei diversi interventi
previsti;
f) a definire, alla scala urbanistica o di dettaglio, in
relazione alla dimensione dell'ambito di riferimento e alle
problematiche progettuali, gli interventi da effettuare e le azioni
da intraprendere, indicando il periodo di riferimento e
specificando:
1) i soggetti pubblici e privati coinvolti;
2) gli immobili interessati dagli interventi e le modalità per
acquisirne la disponibilità;
3) le autorizzazioni necessarie;
4) l'entità della spesa globale, ivi comprese le spese tecniche
e fiscali, ripartita nei diversi esercizi finanziari, per
l'esecuzione degli interventi progettati, distinguendo le quote a
carico dei soggetti pubblici da quelle a carico dei soggetti
privati;
5) le fonti di finanziamento;
6) il programma temporale degli interventi;
7) il programma di manutenzione delle opere, dei manufatti e
degli impianti relativi ai progetti preliminari di cui alla lett.
g), con la quantificazione della relativa spesa annuale,
distinguendo le quote a carico dei soggetti pubblici da quelle a
carico dei soggetti privati;
g) a definire, ai sensi della normativa in materia di lavori
pubblici, i progetti preliminari degli interventi, la cui
esecuzione è ritenuta essenziale per l'avvio dell'attuazione
dell'intero progetto.
Articolo 46 (Programmi integrati)
1. I programmi integrati provvedono:
a) a definire l'ambito territoriale o funzionale di riferimento
del programma, mediante indicazioni cartografiche, descrizioni
degli elementi funzionali ed altre eventuali rappresentazioni
ritenute idonee allo scopo;
b) a integrare, ove ritenuto opportuno, motivatamente sulla base
degli esiti di nuovi studi o indagini, gli indirizzi del PTP
attinenti agli ambiti considerati dal programma;
c) a definire, con riferimento a insiemi più o meno complessi di
interventi, alla cui progettazione si provvede con i progetti
integrati di cui all'articolo 45 o con altri strumenti operativi di
tipo urbanistico o settoriale:
1) i soggetti pubblici e privati coinvolti e le azioni che
competono a ciascuno di essi;
2) le risorse disponibili, distinguendo quelle di provenienza
pubblica da quelle di provenienza di privati;
3) le priorità temporali in ordine alle diverse azioni e ai
diversi interventi considerati e alle loro concatenazioni, tenuto
conto delle risorse disponibili.
Articolo 47 (Programmi di sviluppo turistico)
1. I programmi di sviluppo turistico attengono all'attuazione
degli indirizzi del PTP, concernenti la valorizzazione delle
risorse e delle peculiarità delle diverse stazioni e località
turistiche considerate, mediante la programmazione di azioni e
interventi tra loro coordinati sia di competenza pubblica sia di
competenza di privati.
2. I programmi di sviluppo turistico sono costituiti da una
relazione motivazionale e illustrativa delle scelte generali e
degli specifici interventi previsti, con gli allegati grafici
ritenuti opportuni per completare la rappresentazione degli
interventi medesimi; essi definiscono:
a) le azioni e gli interventi previsti e le aree direttamente
interessate;
b) i soggetti pubblici e privati coinvolti e le azioni e gli
interventi che competono a ciascuno di essi;
c) le risorse disponibili, distinguendo quelle di provenienza
pubblica da quelle di provenienza di privati;
d) le priorità temporali in ordine alle diverse azioni e ai
diversi interventi considerati e alle loro concatenazioni, tenuto
conto delle risorse disponibili.
3. I programmi di sviluppo turistico che riguardano il
territorio di un solo Comune sono predisposti dalla Giunta
comunale, di concerto con le strutture regionali competenti in
materia di beni culturali e di tutela del paesaggio per i casi in
cui incidano su beni tutelati ai sensi delle l. 1089/1939 e
1497/1939 e della legge regionale 56/1983, limitatamente alle parti
incidenti sui beni stessi e sono adottati, su proposta della Giunta
stessa, dal Consiglio comunale.
4. I programmi di sviluppo turistico adottati sono depositati
nella segreteria comunale per quindici giorni consecutivi; del
deposito è dato avviso all'albo comunale; entro trenta giorni dalla
data di inizio del deposito chiunque può presentare osservazioni
scritte. I programmi di sviluppo turistico sono approvati dal
Consiglio comunale, che contestualmente decide sulle osservazioni
presentate, ed acquistano efficacia con l'esecutività della
deliberazione che li ha approvati.
5. I programmi di sviluppo turistico che riguardano il
territorio di più comuni sono formati con le procedure di cui agli
articoli 27 e 28; la competenza alla promozione dei relativi
accordi di programma appartiene al Sindaco del Comune nel cui
territorio sono prevalenti gli interventi considerati dal
programma.
6. Copia dei programmi di sviluppo turistico approvati è
trasmessa, per conoscenza, alle strutture regionali competenti in
materia di turismo e di urbanistica nonché alla Comunità montana
competente per territorio.
Capo II Piani e programmi attuativi del prg
Articolo 48 (Piani urbanistici di dettaglio)
1. Le norme del presente Capo disciplinano gli strumenti, i
programmi, le intese e le concertazioni attuative del PRG; le
disposizioni della legge statale in tema di autorizzazione a
lottizzare non si applicano nel territorio della Regione.
2. Lo strumento urbanistico attuativo del PRG è il piano
urbanistico di dettaglio (PUD).
3. Il PUD può essere formato ad iniziativa e cura di privati,
PUD di iniziativa privata, o ad iniziativa e cura del Comune, PUD
di iniziativa pubblica.
4. Il PUD ha la funzione di esplicitare, negli ambiti
considerati, le indicazioni del PRG e, eventualmente, di proporre
soluzioni alternative in ordine alla localizzazione dei servizi
pubblici, sia puntuali, sia a rete.
5. Ove il PUD comporti variante al PRG, la variante medesima è
adottata e approvata con le procedure e la disciplina delle
varianti non sostanziali al PRG; le soluzioni alternative in ordine
alla localizzazione dei servizi pubblici, di cui al comma 4, non
costituiscono variante al PRG.
6. Le varianti al PUD di iniziativa privata e al PUD di
iniziativa pubblica sono approvate con i procedimenti disciplinati,
rispettivamente, dall'articolo 49 e dall'articolo 50.
7. Il termine di attuazione del PUD non può essere superiore a
dieci anni.
Articolo 49 (PUD di iniziativa privata)
1. Il PUD di iniziativa privata può essere proposto dai
proprietari degli immobili che, in base al reddito catastale,
rappresentino almeno due terzi del valore complessivo degli
immobili interessati; nei casi in cui il PUD di iniziativa privata
non interessi la totalità degli immobili, esso deve in ogni caso
garantire una corretta attuazione dell'intera area con riferimento
sia agli insediamenti previsti sia alle opere di urbanizzazione od
altre opere pubbliche o di interesse pubblico; a tal fine il PUD
deve fornire indicazioni specifiche anche per l'attuazione degli
immobili comunque compresi nell'ambito sottoposto a PUD, ma non
interessati dal PUD medesimo; l'attuazione delle aree non
interessate dal PUD può avvenire mediante il rilascio di
concessione singola purché i relativi progetti rispettino tali
condizioni specifiche.
2. Il PUD di iniziativa privata è costituito dai seguenti
elaborati:
a) relazione illustrativa concernente:
1) la descrizione dei luoghi, con rappresentazione, tenuto conto
delle determinazioni del PRG, dei valori culturali che
caratterizzano gli immobili considerati e con elencazione degli
eventuali vincoli, anche in ordine alla tutela delle bellezze
naturali e delle cose di interesse artistico e storico, che gravano
su tutti o parte degli immobili considerati;
2) la descrizione del tipo e della dimensione degli interventi,
ivi comprese le opere infrastrutturali, con indicazione dei
presumibili tempi di realizzazione, e gli interventi ritenuti
prioritari;
3) la verifica delle determinazioni del PUD che risultano
conformi con il PRG e l'illustrazione di quelle eventuali che
costituiscono varianti al PRG medesimo;
4) la stima degli investimenti occorrenti, evidenziando quelli
relativi alle opere infrastrutturali;
5) il computo di massima dei contributi da versare al Comune, in
relazione alla dimensione e al tipo degli interventi, tenuto conto
delle opere infrastrutturali che i proponenti sono disposti a
realizzare in proprio;
b) elenchi catastali degli immobili compresi nel PUD e atti
comprovanti la disponibilità degli immobili stessi;
c) elaborati grafici in numero e scala adeguati, contenenti
indicazioni di dettaglio in ordine:
1) alla rappresentazione delle determinazioni che risultano
conformi con il PRG e di quelle eventuali che costituiscono
proposte di variante al PRG medesimo; tali rappresentazioni devono
essere effettuate utilizzando le basi cartografiche, le simbologie
e le scale che sono proprie degli strumenti di riferimento
anzidetti;
2) alle infrastrutture puntuali e a rete, sia di nuova
concezione, sia di potenziamento e modificazione di quelle
esistenti;
3) alla configurazione spaziale degli insediamenti;
4) alla destinazione d'uso dei vari edifici e degli spazi
liberi;
5) alla simulazione fotografica dell'intervento;
d) bozza di convenzione volta a regolare i rapporti fra i
proponenti medesimi, e i loro successori o aventi causa, e il
Comune in ordine all'attuazione del PUD ed in particolare alla
realizzazione di opere infrastrutturali e al conseguente scomputo
parziale o totale della quota di contributo, afferente alla
concessione, relativa agli oneri di urbanizzazione.
3. Sulle proposte di PUD di iniziativa privata si pronuncia,
relativamente ad ammissibilità, completezza di elaborati e
conformità al PRG, il Sindaco, sentita la commissione edilizia e
previa concertazione con le strutture regionali competenti in
materia di beni culturali e di tutela del paesaggio, ove esso
incida su beni tutelati ai sensi delle l. 1089/1939 e 1497/1939 e
della legge regionale 56/1983, anche attraverso apposita conferenza
di servizi. Il PUD ritenuto ammissibile è depositato in pubblica
visione presso la segreteria del Comune per quindici giorni; del
deposito è pubblicato avviso all'albo comunale; entro trenta giorni
dalla pubblicazione anzidetta chiunque può presentare osservazioni
e proposte scritte; il Consiglio comunale decide in ordine alle
osservazioni ed approva il PUD. Nel caso in cui il Consiglio
comunale ritenga di apportare modificazioni al PUD adottato, la
deliberazione contenente le modifiche viene comunicata ai soggetti
interessati perché possano far pervenire, nel termine di quindici
giorni, le proprie deduzioni; il PUD acquista efficacia con
l'esecutività della deliberazione che lo ha approvato.
4. Il Comune trasmette alla struttura regionale competente in
materia di urbanistica copia del PUD di iniziativa privata
approvato entro sessanta giorni dalla data di esecutività della
deliberazione di approvazione.
Articolo 50 (PUD di iniziativa pubblica)
1. I piani particolareggiati, i piani di recupero, i piani delle
aree da destinare a insediamenti produttivi, i piani di zona per
l'edilizia economica e popolare e comunque gli strumenti
urbanistici esecutivi di pubblica iniziativa disciplinati da norme
di legge costituiscono PUD di iniziativa pubblica.
2. Il PUD di iniziativa pubblica è dotato di relazione
illustrativa, di idonei elaborati grafici in relazione agli scopi
ed alle finalità del PUD medesimo, di norme per la loro attuazione
e di relazione finanziaria integrata con gli elenchi catastali
degli immobili preordinati all'esproprio; la Giunta regionale
precisa, con il provvedimento di cui all'articolo 12, comma 4, i
contenuti di tali elaborati per le finalità specificate
dall'articolo 21.
3. Il PUD di iniziativa pubblica è adottato con deliberazione
del Consiglio comunale, sentita la commissione edilizia e previa
concertazione con le strutture regionali competenti in materia di
beni culturali e di tutela del paesaggio, ove esso incida su beni
tutelati ai sensi delle l. 1089/1939 e 1497/1939 e della legge
regionale 56/1983, anche attraverso apposita conferenza di servizi.
Il PUD adottato è depositato in pubblica visione presso la
segreteria del Comune per quindici giorni; del deposito è
pubblicato avviso all'albo comunale; entro trenta giorni dalla
pubblicazione anzidetta i proprietari di immobili possono
presentare opposizioni e chiunque può presentare osservazioni e
proposte scritte. Il Consiglio comunale decide in ordine alle
opposizioni e alle osservazioni ed approva il PUD. Il PUD acquista
efficacia con l'esecutività della deliberazione che lo ha
approvato.
4. La deliberazione di approvazione costituisce dichiarazione di
pubblica utilità delle opere pubbliche previste nel PUD.
5. Il Comune trasmette alla struttura regionale competente in
materia di urbanistica, entro sessanta giorni dalla data di
esecutività della deliberazione di cui al comma 4, copia del PUD di
iniziativa pubblica approvato.
Articolo 51 (Programmi integrati, intese e concertazioni per la
riqualificazione del territorio)
1. L'attuazione del PRG, per quanto concerne la riqualificazione
del territorio, può intervenire, in coerenza con il PTP, anche
attraverso programmi integrati, altri programmi preordinati alla
riqualificazione e al recupero degli insediamenti e dell'ambiente,
intese e concertazioni disciplinate da specifiche norme; ove
l'approvazione di tali atti avvenga attraverso accordi di
programma, questi determinano le necessarie varianti al PRG.
2. Al fine di riqualificare il tessuto urbanistico, edilizio ed
ambientale, i comuni possono promuovere la formazione di programmi
integrati, caratterizzati dalla presenza di pluralità di funzioni,
dall'integrazione di diverse tipologie di intervento, ivi comprese
le opere di urbanizzazione, da una dimensione tale da incidere
sulla riorganizzazione urbana e dal possibile concorso di più
operatori e di risorse finanziarie pubbliche e private; soggetti
pubblici e privati, singolarmente o riuniti in consorzio o
associati fra loro, possono presentare al Comune programmi
integrati relativi a zone in tutto o in parte edificate o da
destinare a nuova edificazione al fine della loro riqualificazione
urbana ed ambientale.
3. I programmi integrati possono avere ad oggetto interventi da
realizzare:
a) nella aree qualificate come zone territoriali di tipo A, ai
fini del loro recupero urbano ed edilizio, della valorizzazione e
della qualificazione ambientale e paesaggistica e della tutela del
tessuto sociale preesistente;
b) nelle aree periferiche e marginali degli abitati, per il
completamento delle aree inedificate e per la ristrutturazione
edilizia dell'esistente, ai fini di recuperare identità urbana e di
integrare alle residenze i servizi, il verde, le attività
produttive e terziarie;
c) nelle restanti aree urbane, per ristrutturazioni
urbanistiche, in particolare ove esistono aree produttive e
terziarie obsolete o irrazionalmente dislocate o dismesse; i
programmi integrati possono avere più oggetti fra quelli
individuati nelle lett. a), b) e nella presente lettera; essi non
possono interessare le zone territoriali di tipo E.
4. Il programma integrato è dotato degli elaborati prescritti
per i PUD di iniziativa privata nonché di quegli altri atti ed
elaborati che il suo contenuto renda necessari, in particolare
qualora partecipino anche soggetti privati; in tal caso esso è
munito dello schema di convenzione contenente i rapporti attuativi
tra i soggetti promotori ed il Comune, ivi comprese le garanzie di
carattere finanziario, i tempi di realizzazione, le fasi attuative,
l'entità degli oneri di urbanizzazione e del costo di costruzione,
la definizione delle eventuali cessioni di aree e delle opere di
urbanizzazione da realizzare, la previsione di eventuali sanzioni
da applicare in caso di inottemperanza. Il programma integrato può
essere proposto dai proprietari degli immobili che, in base al
reddito imponibile catastale, rappresentino almeno due terzi del
valore complessivo degli immobili interessati.
5. I programmi integrati sono formati e approvati mediante
accordi di programma.
6. Eventuali altri programmi, intese e concertazioni ai sensi
del comma 1 sono formati ed approvati con le procedure stabilite
dalle specifiche norme che li disciplinano e, in difetto, mediante
accordi di programma; essi sono dotati degli elaborati richiesti
dalle norme medesime o, in difetto, dalle disposizioni relative
agli accordi di programma.
7. Il Comune trasmette alla struttura regionale competente in
materia di urbanistica, entro sessanta giorni dalla data di
decorrenza della sua efficacia, copia del programma, intesa o
concertazione di cui al presente articolo.
Articolo 52 (Disciplina applicabile nelle zone territoriali di
tipo A)
1. Nelle zone territoriali di tipo A, l'attuazione del PRG
avviene, nel rispetto dei criteri, rapporti e limiti definiti con i
provvedimenti di cui all'articolo 22, comma 2, e all'articolo 23,
comma 3:
a) mediante i piani o i programmi di cui agli articoli 49, 50 e
51;
b) mediante apposita normativa di attuazione del PRG di cui al
comma 2.
2. Per apposita normativa di attuazione, di cui al comma 1,
lett. b), si intende un insieme organico di determinazioni
normative e cartografiche riguardanti essenzialmente gli aspetti
edilizi, precisamente:
a) determinazioni in merito al tipo, alla dimensione degli
interventi ammessi per i singoli edifici o per gruppi di edifici,
nonché alle interrelazioni funzionali tra gli edifici medesimi e le
aree libere private e pubbliche e alle loro sistemazioni;
b) norme da osservare per la progettazione ed esecuzione degli
interventi ammessi, al fine di garantire la valorizzazione dei
valori storici, artistici ed ambientali delle zone di
riferimento.
3. L'apposita normativa di attuazione è formata ed approvata con
la procedura di cui all'articolo 50, comma 3, ovvero, nel caso in
cui comporti variante al PRG, con la procedura di cui all'articolo
48, comma 5.
4. In assenza di strumenti attuativi di cui al comma 1, nelle
zone territoriali di tipo A, previo parere delle strutture
regionali competenti in materia di beni culturali e di tutela del
paesaggio, nel caso in cui l'immobile sia tutelato ai sensi delle
l. 1089/1939 e 1497/1939 o dalla legge regionale 56/1983, sono
comunque consentiti:
a) l'esecuzione di infrastrutture e servizi anche di privati nel
sottosuolo delle aree libere; le aree libere sono comunque
inedificabili e non possono conferire volumetria in altre zone;
b) l'esecuzione di interventi di manutenzione ordinaria e
straordinaria, di restauro e risanamento conservativo;
c) l'esecuzione di interventi di ristrutturazione edilizia, nei
comuni il cui PRG abbia classificato i singoli edifici; tali
interventi non possono riguardare edifici classificati monumento o
documento, nonché quelli classificati di pregio storico, culturale,
architettonico od ambientale; tali interventi devono, inoltre,
essere tesi all'eliminazione degli elementi di contrasto ed
all'adeguamento dei caratteri tipologici del fabbricato con quelli
del contesto storico;
d) l'ampliamento in elevazione per aumentare l'altezza netta dei
piani esistenti fino al raggiungimento, per ciascun piano, di
quelle minime stabilite dalle vigenti disposizioni, ove compatibile
con il carattere architettonico delle strutture edilizie
preesistenti;
e) l'esecuzione di interventi di ripristino sui fabbricati
diroccati mediante l'esecuzione di un insieme sistematico di opere
che, nel rispetto dei relativi elementi tipologici, formali e
strutturali, desumibili dallo stato attuale dei fabbricati medesimi
o da documentazione fotografica o scritta, ne consentano
destinazioni d'uso con essi compatibili. Nei casi in cui lo stato
attuale di detti fabbricati non consenta di desumere i relativi
elementi tipologici, formali o strutturali e non esista, in merito,
documentazione fotografica o scritta, gli interventi di ripristino
non sono ammessi e il sedime del fabbricato costituisce area libera
ai sensi della lett. a). Detti interventi sono sempre ammessi
sempreché sussistano la strada pubblica, anche soltanto pedonale, e
l'acquedotto pubblico o di uso pubblico;
f) l'esecuzione di piccole demolizioni funzionali agli
interventi di cui alle lett. a), b), c), d) ed e);
g) l'esecuzione di interventi di demolizione parziale o totale,
con esclusione di quegli edifici classificati monumento o documento
nonché di quelli classificati di pregio storico, culturale,
architettonico od ambientale, solo nei casi in cui ciò sia
necessario per dare esecuzione a opere dirette a migliorare la
funzionalità di infrastrutture pubbliche;
h) gli ampliamenti, ivi comprese le sopraelevazioni, per gli
interventi di recupero di edifici pubblici, qualora giustificati
dalla necessità di razionalizzare il servizio pubblico presente
nell'edificio, o di adeguare l'edificio a specifiche leggi in tema
di sicurezza o a norme igienico-sanitarie, previo parere favorevole
delle strutture regionali competenti in materia di beni culturali e
di tutela del paesaggio;
i) gli ampliamenti volumetrici diretti a migliorare l'efficienza
dell'organismo edilizio in rapporto a una maggiore qualificazione
del servizio alberghiero previo parere favorevole delle strutture
regionali competenti in materia di beni culturali e di tutela del
paesaggio e in materia di turismo; i fabbricati alberghieri per i
quali siano rilasciate concessioni ai sensi della presente lettera
non possono essere mutati di destinazione per un periodo di venti
anni a partire dalla data di ultimazione dei lavori; tale vincolo
di destinazione è trascritto alla conservatoria dei registri
immobiliari a cura e a spese degli interessati. Gli ampliamenti
volumetrici devono rispettare le disposizioni seguenti:
1) il volume aggiunto non può superare la misura del venti per
cento del volume esistente alla data di entrata in vigore della
presente legge computato escludendo gli ampliamenti volumetrici già
realizzati in deroga; in assenza del provvedimento di cui
all'articolo 24 il volume da conteggiare è tutto quello emergente
dal suolo a sistemazione avvenuta, con la sola esclusione del
volume tecnico del sottotetto derivante da una copertura a falde
inclinate nel caso in cui le falde di copertura siano appoggiate
sull'estradosso del solaio soprastante l'ultimo piano abitabile,
con la possibilità di interporre, tra le falde e il solaio, una
trave o dormiente di altezza non superiore a centimetri quaranta;
nel caso in cui le falde di copertura non siano appoggiate
sull'estradosso del solaio soprastante l'ultimo piano abitabile, il
sottotetto deve essere conteggiato ai fini del calcolo sia dei
piani che del volume; è altresì conteggiato il volume non emergente
dal suolo a sistemazione avvenuta nei casi in cui è destinato a uso
residenziale, uffici e negozi, con l'esclusione dei volumi
tecnici;
2) in ordine alle distanze degli edifici vicini il volume
aggiunto deve rispettare le disposizioni del codice civile.
5. La Giunta regionale, con propria deliberazione, può precisare
ed articolare in modo più dettagliato gli interventi di cui al
comma 4 nonché precisare i contenuti dell'apposita normativa di
attuazione di cui al comma 2.
Titolo VII Disciplina dell'attività edilizia
Capo I Regolamento edilizio e commissione edilizia
Articolo 53 (Regolamento edilizio)
1. Ogni Comune deve essere dotato di regolamento edilizio.
2. Il regolamento edilizio comunale disciplina, in armonia con
le disposizioni di legge:
a) la composizione, la durata, la formazione, le attribuzioni e
il funzionamento della commissione edilizia, nel rispetto del
criterio secondo cui l'istruttoria tecnico-giuridica delle pratiche
è compito del responsabile del procedimento, mentre compete alla
commissione la valutazione di merito sul progetto;
b) gli adempimenti inerenti ai titoli abilitativi edilizi e
comunque alla legittimazione delle trasformazioni edilizie o
urbanistiche del territorio;
c) i parametri e gli indici edilizi, i tipi di intervento
edilizio o urbanistico;
d) l'inserimento ambientale, le tipologie, i requisiti
prestazionali, la qualità del prodotto edilizio;
e) le prescrizioni costruttive e funzionali per i manufatti,
secondo criteri rispettosi delle esigenze di tutela dell'ambiente e
di contenimento dei consumi energetici.
3. Le prescrizioni del regolamento riguardanti il prodotto
edilizio elencano le esigenze alle quali debbono corrispondere i
requisiti prestazionali che il prodotto stesso deve possedere,
senza necessità di vincolarlo a specifiche soluzioni tecniche,
quantitative o formali precostituite. Il regolamento edilizio dà
applicazione alle disposizioni regionali in materia di abbattimento
delle barriere architettoniche.
Articolo 54 (Regolamento edilizio tipo. Approvazione del
regolamento edilizio)
1. Il Consiglio regionale approva un regolamento edilizio tipo
da porre a disposizione dei comuni; esso è integralmente pubblicato
nel Bollettino ufficiale della Regione; il regolamento edilizio
tipo può essere modificato o integrato con deliberazione del
Consiglio regionale.
2. Il regolamento edilizio tipo individua gli argomenti sui
quali il testo approvato dal Consiglio comunale può scostarsi da
quello del regolamento tipo, senza che ciò pregiudichi, agli
effetti di cui al comma 3, la conformità del testo comunale a
quello regionale tipo.
3. L'approvazione del regolamento edilizio comunale conforme al
regolamento edilizio tipo è effettuata dal Consiglio comunale e il
regolamento stesso è trasmesso alla struttura regionale competente
in materia di urbanistica.
4. I comuni che non intendono avvalersi della facoltà di cui al
comma 3 predispongono autonomamente un testo di regolamento
edilizio, lo adottano con deliberazione del Consiglio comunale e lo
trasmettono alla struttura regionale competente in materia di
urbanistica per l'approvazione.
5. Nei casi di cui al comma 4, il regolamento è approvato, entro
centottanta giorni dal ricevimento, dalla Giunta regionale, che può
introdurre modifiche d'ufficio solo per correggere errori, chiarire
prescrizioni ed operare adeguamenti a norme di legge; decorso il
termine anzidetto senza che la Giunta stessa si sia pronunciata, il
regolamento si intende approvato.
6. Il regolamento che richieda modifiche o rielaborazioni è
restituito al Comune, con provvedimento motivato della Giunta
regionale; il Comune provvede alle modifiche o alla rielaborazione
richiesta e invia il regolamento alla struttura regionale
competente in materia di urbanistica. La Giunta regionale assume le
proprie determinazioni nei successivi novanta giorni; decorso tale
termine senza che la Giunta stessa si sia pronunciata, il
regolamento si intende approvato.
7. Il regolamento edilizio comunale assume efficacia con la
pubblicazione per estratto nel Bollettino ufficiale della Regione
della deliberazione che lo ha approvato o della dichiarazione con
la quale il segretario comunale attesta l'avvenuta decorrenza del
termine che costituisce approvazione.
8. Le modifiche dei regolamenti edilizi comunali sono approvate
con le procedure di cui al presente articolo; le modifiche conformi
alle corrispondenti disposizioni del regolamento edilizio tipo sono
approvate dal Consiglio comunale.
9. Nelle more della pubblicazione nel Bollettino ufficiale della
Regione del regolamento edilizio tipo, i regolamenti edilizi
comunali sono adottati e approvati con la procedura di cui ai commi
4, 5, 6 e 7.
Articolo 55 (Commissione edilizia)
1. In ogni Comune è costituita la commissione edilizia, nominata
dalla Giunta comunale per quanto riguarda i componenti elettivi;
essa esprime pareri preventivi obbligatori non vincolanti sul
merito delle proposte di PUD, di programmi, di intese e di
concertazioni, attuativi del PRG, e delle relative varianti nonché
sul merito delle istanze per il rilascio delle concessioni edilizie
e delle relative varianti ed altresì sul merito delle eventuali
istanze per pareri preventivi e sugli atti di annullamento di
concessioni edilizie.
2. La Giunta comunale, il Sindaco ed i responsabili dei
procedimenti edilizi hanno comunque facoltà di richiedere pareri
non vincolanti alla commissione edilizia su qualsiasi questione
attinente all'uso e alle trasformazioni edilizie o urbanistiche del
territorio comunale.
3. La commissione edilizia ha facoltà di formulare proposte
all'amministrazione comunale e agli uffici in materia edilizia o
urbanistica e in tema di organizzazione e di procedimenti
amministrativi riguardanti le materie predette; la commissione può
inoltre individuare criteri interpretativi e regole di
comportamento che intende seguire nella propria attività e
richiedere all'amministrazione comunale di renderli noti
pubblicamente.
4. I componenti della commissione edilizia sono scelti fra
soggetti competenti per esperienza e specifica preparazione nelle
discipline riguardanti l'edilizia, l'urbanistica e l'ambiente; la
commissione è formata dal numero di componenti eletti definito dal
regolamento edilizio in misura non inferiore a tre e non superiore
a sette, ivi compreso l'esperto in materia di tutela del paesaggio,
di cui alla legge regionale 27 maggio 1994, n. 18 (Deleghe ai
comuni della Valle d'Aosta di funzioni amministrative in materia di
tutela del paesaggio), e dai componenti di diritto. Sono componenti
di diritto della commissione edilizia un rappresentante del
servizio igienico-sanitario dell'Unità sanitaria locale (USL) e un
rappresentante del servizio prevenzione incendi.
5. La commissione edilizia elegge, nel suo ambito, il presidente
e un vice-presidente; essa è tempestivamente convocata, in
relazione alle richieste di pareri formulate, dal presidente o, in
caso di impedimento di questi, dal vice-presidente.
6. Le sedute della commissione edilizia non sono pubbliche;
quando la commissione sia chiamata a trattare argomenti specifici
sui quali uno dei suoi componenti abbia interesse di carattere
privato, questi deve astenersi dall'assistere all'esame, alla
discussione e al giudizio, allontanandosi dall'aula.
Articolo 56 (Colore e arredo urbano)
1. Le determinazioni in tema di colore, di arredo urbano ed
altre analoghe materie, nei comuni che si dotano di tale
disciplina, sono approvate dal Consiglio comunale e inserite nel
regolamento edilizio.
Articolo 57 (Poteri del Sindaco per l'applicazione del
regolamento edilizio e sanzioni)
1. Il rispetto e l'applicazione delle disposizioni del
regolamento edilizio comunale è assicurato dal Sindaco anche
mediante l'esercizio dei poteri di coercizione e, occorrendo,
attraverso l'esecuzione d'ufficio delle necessarie opere, a spese
dei contravventori.
2. La violazione delle disposizioni del regolamento edilizio è
inoltre perseguita con sanzione amministrativa pecuniaria, restando
impregiudicata l'applicazione di eventuali ulteriori sanzioni
previste da specifiche disposizioni di legge.
3. Chiunque violi le disposizioni del regolamento edilizio
comunale è soggetto alla sanzione amministrativa del pagamento di
una somma non inferiore a lire cinquecentomila e non superiore a
lire cinque milioni.
4. Nella determinazione della sanzione amministrativa pecuniaria
tra il limite minimo e il limite massimo si ha riguardo alla
gravità della violazione, all'incidenza della stessa sull'ambiente,
alla misura del pericolo creato, all'opera svolta dall'agente per
l'eliminazione o attenuazione delle conseguenze dannose.
5. Il rapporto che ha accertato la violazione è presentato al
Sindaco, autorità competente a irrogare la sanzione.
6. Per quanto non disciplinato dal presente articolo, si
applicano le disposizioni della legge 24 novembre 1981, n. 689
(Modifiche al sistema penale), in tema di sanzioni pecuniarie
amministrative.
Articolo 58 (Poteri del Sindaco di ordinare manutenzioni)
1. Il Sindaco ha il potere di ordinare ai proprietari degli
immobili le opere di manutenzione degli stessi, ivi comprese le
tinteggiature, necessarie e sufficienti ad assicurare la sicurezza,
la circolazione delle persone e dei veicoli, il decoro.
2. Nei casi di cui al comma 1, trovano applicazione le
disposizioni dell'articolo 57; l'osservanza dei provvedimenti di
cui al comma 1 è curata dal Sindaco anche mediante l'esercizio dei
poteri di coercizione e, occorrendo, attraverso l'esecuzione
d'ufficio delle necessarie opere, a spese dei proprietari.
Capo II Legittimazione dell'attività edilizia
Articolo 59 (Titoli abilitativi)
1. I titoli abilitativi delle trasformazioni urbanistiche o
edilizie sono costituiti:
a) dalla concessione edilizia;
b) dalla denuncia di inizio dell'attività o di esecuzione di
varianti in corso d'opera.
2. Le attività comportanti trasformazioni urbanistiche o
edilizie del territorio partecipano agli oneri ad esse conseguenti;
l'esecuzione delle relative opere è obbligatoriamente subordinata a
concessione rilasciata dal Comune; peraltro, le opere di cui
all'articolo 61 sono obbligatoriamente subordinate a denuncia di
inizio di attività o a denuncia di avvenuta esecuzione.
3. Le trasformazioni urbanistiche o edilizie sono consentite in
presenza delle opere di urbanizzazione occorrenti, o dell'impegno a
realizzarle, o della previsione della loro prossima realizzazione
risultante dagli atti di programmazione comunale.
4. Le disposizioni del presente articolo e quelle degli articoli
60, 61 e 62 prevalgono sulle norme dei piani e dei regolamenti e le
sostituiscono.
Articolo 60 (Concessione edilizia)
1. Non appena pervenuta la domanda di concessione edilizia
all'ufficio competente per il rilascio della stessa, il Comune
segnala all'interessato il nominativo del responsabile del
procedimento; questi cura l'istruttoria verificando la conformità
dell'intervento progettato alle prescrizioni urbanistiche ed
edilizie.
2. Il responsabile del procedimento richiede altresì il parere
della commissione edilizia assegnando a tal fine un congruo termine
non inferiore a quindici giorni e non superiore a quaranta giorni;
ove tale parere non sia espresso nel termine assegnato, il
responsabile del procedimento conclude comunque il procedimento
stesso.
3. La tempestiva acquisizione dei pareri, delle autorizzazioni e
degli assensi preventivamente dovuti può essere effettuata dal
responsabile del procedimento anche ricorrendo ad apposita
conferenza di servizi.
4. Il procedimento per il rilascio della concessione edilizia
deve essere concluso entro sessanta giorni dalla presentazione
della domanda di concessione edilizia, salvo il maggior tempo che
risultasse indispensabile per disporre dei pareri, delle
autorizzazioni e degli assensi di cui al comma 3 o per consentire
l'integrazione della pratica con documenti necessari, non allegati
alla domanda.
5. La decisione sulla domanda di concessione edilizia è
comunicata agli interessati entro dieci giorni dalla scadenza del
termine di cui al comma 4.
6. Decorso inutilmente il termine di cui ai commi 4 e 5,
l'interessato inoltra istanza al Presidente della Giunta regionale,
affinché eserciti i poteri sostitutivi. Il Presidente della Giunta
regionale nomina, entro i quindici giorni successivi, un
commissario ad acta che, nel termine di trenta giorni, adotta il
provvedimento che ha i medesimi effetti della concessione edilizia;
gli oneri finanziari relativi all'attività del commissario sono a
carico del Comune interessato.
7. Le concessioni edilizie devono stabilire i termini di inizio
e di ultimazione dei lavori; il termine per l'inizio dei lavori non
può essere superiore a due anni per i lavori pubblici ed assimilati
e ad un anno in ogni altro caso; il termine per l'ultimazione delle
strutture portanti verticali ed orizzontali, ivi comprese quelle
attinenti alla copertura, non può essere superiore a tre anni.
L'edificio deve essere utilizzabile o abitabile nei termini
seguenti, articolati in relazione all'altitudine:
a) fino a m. 500 di quota: mesi 48;
b) da m. 501 a m. 1.000: mesi 51;
c) da m. 1.001 a m. 1.500: mesi 54;
d) sopra i 1500 m: mesi 60.
8. Il termine di ultimazione può essere prorogato, per cause
indipendenti dalla volontà del concessionario che abbiano ritardato
i lavori in corso di esecuzione; il provvedimento comunale che
concede la proroga deve essere motivato.
9. Qualora i lavori non siano ultimati nei termini stabiliti, il
concessionario deve richiedere una nuova concessione, per la parte
di intervento non ultimata.
10. La concessione è trasferibile, mediante voltura, ai
successori e agli aventi causa che abbiano il necessario titolo sul
bene oggetto della concessione stessa.
11. Ogni concessione edilizia deve enunciare espressamente la
destinazione, o le destinazioni, d'uso in atto e in progetto
nell'immobile oggetto della concessione medesima.
12. Ove del caso, per l'incidenza che l'intervento ha sulla
situazione infrastrutturale, sull'ambiente circostante, sulla
necessità di coordinare azioni pubbliche e private, o per altre
oggettive ragioni, il Comune può, con adeguata motivazione,
subordinare il rilascio della concessione edilizia alla
stipulazione di una convenzione o alla formazione di un atto
unilaterale d'obbligo, con i quali il titolare della concessione
assume specifici obblighi, riguardanti modalità e tempi di
realizzazione, requisiti dell'opera, attuazione di opere o
interventi integrativi, od altri aspetti di interesse pubblico.
Articolo 61 (Denuncia di inizio dell'attività o di esecuzione di
varianti in corso d'opera)
1. Non sono subordinati a concessione, e sono soggetti a
denuncia di inizio dell'attività da depositare presso il Comune, i
seguenti interventi:
a) opere di manutenzione straordinaria; opere di restauro e
risanamento conservativo in assenza di mutamenti della destinazione
d'uso;
b) opere esterne di eliminazione delle barriere architettoniche
in edifici esistenti;
c) recinzioni, muri di cinta e cancellate;
d) opere di sistemazione di aree destinate ad attività sportive
senza creazione di volumetria;
e) opere interne di singole unità immobiliari che non comportino
modifiche della sagoma e dei prospetti, non rechino pregiudizio
alla statica dell'immobile, non aumentino il numero delle unità
immobiliari e non mutino la destinazione d'uso;
f) realizzazione di parcheggi di pertinenza, nel sottosuolo del
fabbricato o del lotto su cui insiste il fabbricato stesso;
g) devoluzione a parcheggio del piano terreno, o di parte di
esso, negli edifici esistenti;
h) realizzazione di condutture e impianti interrati e di
impianti tecnici al servizio di edifici esistenti;
i) realizzazione di strutture pertinenziali agli edifici
esistenti, come tali prive di funzioni autonome e destinate invece
al servizio esclusivo degli edifici predetti, o di loro parti, le
quali non comportino carico urbanistico alcuno, non determinino
aggravio sulle opere di urbanizzazione e presentino piccole
dimensioni;
l) opere di demolizione, reinterri e scavi di modesta entità che
non attengano alla coltivazione di cave né a bonifiche agrarie;
m) manufatti e sistemazioni all'interno dei cimiteri, nel
rispetto del relativo regolamento;
n) manufatti temporanei per la loro natura o per la loro
funzione;
o) ricoveri per attrezzi ed altre analoghe costruzioni di
piccole dimensioni, funzionali all'attività agricola, ove ammesse
dal regolamento edilizio e nei limiti imposti dal regolamento
medesimo;
p) intonacatura e tinteggiatura esterna degli edifici ove
conforme alle disposizioni comunali in tema di colore e arredo
urbano e al regolamento edilizio;
q) varianti ai progetti relativi agli interventi di cui al
presente comma;
r) interventi di manutenzione idraulico-forestale dei corsi
d'acqua.
2. Le disposizioni del comma 1 sono applicabili solo ove
concorrano le seguenti condizioni:
a) nel caso in cui gli immobili interessati siano assoggettati
alle disposizioni delle l. 1089/1939, 1497/1939, 6 dicembre 1991,
n. 394 (Legge quadro sulle aree protette), ovvero alle disposizioni
della legge regionale 56/1983, siano state rilasciate le
autorizzazioni, gli assensi o i pareri dovuti;
b) gli interventi oggetto della denuncia di inizio dell'attività
siano conformi alle prescrizioni cogenti e prevalenti del PTP, alle
prescrizioni dei piani di settore e dei progetti e programmi
attuativi del PTP nonché a quelle degli strumenti urbanistici, dei
regolamenti edilizi, dei programmi, delle intese e delle
concertazioni approvati o adottati;
c) gli interventi medesimi rispettino le norme
igienico-sanitarie e quelle relative alla sicurezza.
3. L'ultimazione dei lavori oggetto della denuncia di inizio
dell'attività deve intervenire nel termine di un anno; decorso tale
termine, cessano gli effetti abilitativi della denuncia
medesima.
4. Il ricorso alla denuncia di inizio dell'attività non esonera
i soggetti interessati dall'applicazione delle norme sul rischio
idrogeologico, sulle opere di conglomerato cementizio, sul
contenimento dei consumi energetici e delle altre disposizioni in
materia edilizia.
5. In caso di denuncia di inizio dell'attività, la
documentazione comprovante il titolo abilitativo è data dalle copie
della denuncia recanti la data della ricezione della stessa in
Comune e l'elenco degli allegati depositati presso il Comune
stesso.
6. Non sono soggette ad approvazione espressa, ma a denuncia
della loro esecuzione, da depositare presso il Comune prima
dell'ultimazione dei lavori, le varianti realizzate in corso
d'opera che presentino i seguenti requisiti:
a) rispondano alle condizioni di cui al comma 2;
b) non contrastino con prescrizioni espresse nella concessione
edilizia;
c) non comportino modifiche ai volumi e alle superfici utili
assentite;
d) non mutino la destinazione d'uso delle costruzioni o delle
singole unità immobiliari;
e) non modifichino il numero delle unità immobiliari;
f) non alterino la sagoma né l'altezza della costruzione.
7. Alle varianti in corso d'opera di cui al comma 6 si applicano
le disposizioni dei commi 4 e 5 e, ove del caso, le sanzioni in
tema di opere soggette a denuncia di inizio dell'attività; si
applicano altresì le norme relative a tali opere riguardanti la
documentazione da allegare alla denuncia.
Articolo 62 (Opere dei comuni)
1. Le deliberazioni con le quali vengono approvati i progetti
delle opere pubbliche comunali hanno i medesimi effetti delle
concessioni edilizie; i relativi progetti devono peraltro essere
corredati da una relazione a firma di un tecnico abilitato che
attesti la conformità del progetto alle prescrizioni urbanistiche o
edilizie, nonché alle norme di sicurezza, sanitarie, ambientali e
paesaggistiche; i progetti stessi devono inoltre essere sottoposti
all'esame della commissione edilizia del Comune.
Articolo 63 (Certificato urbanistico)
1. I comuni sono tenuti a rilasciare, a istanza di chi abbia
titolo a compiere trasformazioni urbanistiche o edilizie, un
certificato in cui siano indicate le prescrizioni urbanistiche
riguardanti gli immobili interessati; tale certificato deve
indicare altresì se gli immobili medesimi ricadano o meno negli
ambiti in cui è vietata l'edificazione e comunque quali siano i
vincoli riguardanti quegli immobili; il certificato di destinazione
urbanistica è rilasciato dal Comune entro trenta giorni dalla
presentazione della relativa istanza; esso conserva validità finché
non intervengano modificazioni degli strumenti urbanistici.
Capo III Onerosità delle concessioni edilizie
Articolo 64 (Contributo per il rilascio della concessione)
1. Il rilascio della concessione edilizia comporta la
corresponsione di un contributo commisurato all'incidenza delle
spese di urbanizzazione nonché al costo di costruzione.
2. Sono soggetti a contributo di onerosità anche i mutamenti
della destinazione d'uso privi di opere edilizie con essi connesse,
ove aggravino, secondo i valori delle apposite tabelle sugli oneri
di urbanizzazione, il peso insediativo; in tali casi, il contributo
è costituito dai soli oneri di urbanizzazione.
3. Apposite deliberazioni del Consiglio regionale provvedono a
disciplinare l'adeguamento degli oneri di urbanizzazione e del
costo di costruzione.
Articolo 65 (Determinazione degli oneri di urbanizzazione)
1. L'incidenza degli oneri di urbanizzazione è stabilita, ai
fini del contributo per il rilascio della concessione, con
deliberazione del Consiglio comunale in base alle tabelle
parametriche a loro volta definite con deliberazione del Consiglio
regionale, per classi di comuni, in relazione:
a) all'ampiezza ed all'andamento demografico dei comuni;
b) alle caratteristiche geografiche degli stessi;
c) alle destinazioni di zona previste negli strumenti
urbanistici vigenti;
d) agli spazi da riservare per i servizi locali e ai limiti di
densità edilizia, altezza e distanza definiti dal Consiglio
regionale ai sensi dell'articolo 23.
2. La misura degli oneri di urbanizzazione è ridotta per gli
interventi di recupero dell'esistente.
Articolo 66 (Determinazione del costo di costruzione per i nuovi
edifici e per gli interventi su edifici esistenti a destinazione
residenziale)
1. Il costo di costruzione per i nuovi edifici e per gli
interventi su edifici esistenti a destinazione residenziale è
determinato, ai fini della definizione e dell'applicazione del
contributo per il rilascio della concessione edilizia, con
deliberazione del Consiglio regionale, in misura pari ai costi
massimi ammissibili definiti per l'edilizia agevolata.
2. Con il provvedimento di cui al comma 1, il Consiglio
regionale identifica classi di edifici con caratteristiche
superiori a quelle considerate nelle vigenti disposizioni di legge
per l'edilizia agevolata, per le quali sono determinate
maggiorazioni del costo di costruzione in misura non superiore al
cinquanta per cento.
3. Il contributo per il rilascio della concessione comprende una
quota del costo di costruzione, determinata con la deliberazione
del Consiglio regionale di cui al comma 1, in funzione delle
caratteristiche e delle tipologie delle costruzioni e della loro
destinazione ed ubicazione.
4. La misura del costo di costruzione è ridotta per gli
interventi di recupero dell'esistente.
Articolo 67 (Edilizia convenzionata)
1. Per gli interventi relativi alle abitazioni permanenti o
principali, ivi compresi quelli sugli edifici esistenti, la parte
di contributo per il rilascio della concessione edilizia
commisurata al costo di costruzione è ridotta in misura pari al
cinquanta per cento.
2. La riduzione del contributo è subordinata alla stipula di una
convenzione con il Comune, o al rilascio da parte del
concessionario al Comune di un atto unilaterale di obbligo, recante
l'impegno a mantenere, per almeno venti anni dalla data di
ultimazione dei lavori, la destinazione ad abitazione permanente o
principale; la convenzione o l'atto unilaterale di obbligo sono
trascritti a cura del Comune e a spese del concessionario.
Articolo 68 (Concessione gratuita)
1. Il contributo per il rilascio della concessione edilizia non
è dovuto:
a) per gli edifici rustici da realizzare in funzione della
conduzione di un fondo; gli edifici rustici sono funzionali alla
conduzione del fondo in quanto necessari allo sviluppo e alla
razionalizzazione dell'attività dell'azienda agricola, tenuto conto
dell'estensione del fondo e del tipo di coltura in esso praticata;
il fondo dev'essere di proprietà del richiedente la concessione
oppure questi deve poterne disporre in forza di contratto d'affitto
almeno sessennale;
b) per le residenze da realizzare in funzione delle esigenze
dell'imprenditore agricolo a titolo principale, ai sensi
dell'articolo 4, comma primo, lett. f), della legge regionale 28
luglio 1978, n. 49 (Attuazione della direttiva n. 268 del 28 aprile
1975 del Consiglio delle comunità europee per l'agricoltura di
montagna e delle zone svantaggiate) e delle esigenze di conduzione
della struttura rurale asservita. Gli edifici con destinazione
d'uso residenziale sono funzionali alle esigenze dell'imprenditore
agricolo a titolo principale in quanto diretti ad assicurare al
nucleo familiare dell'imprenditore stesso, quale risulta dallo
stato di famiglia rilasciato dal Comune di residenza nei tre mesi
antecedenti l'istanza di concessione, un numero di vani, esclusi
gli accessori, non superiore a quello dei componenti il nucleo
familiare; le parti residenziali al servizio di alpeggi e mayen
sono da considerare funzionali con riferimento alle esigenze di
conduzione della struttura rurale annessa, prescindendo dal
soggetto richiedente. Qualora le previsioni progettuali superino i
limiti anzidetti, il contributo è dovuto per quanto eccede i limiti
stessi. La funzionalità dei rustici in rapporto alla conduzione del
fondo e la qualifica di imprenditore agricolo a titolo principale
sono accertate, a richiesta dell'interessato e tenuto conto della
documentazione da lui prodotta, dalla struttura regionale
competente in materia di agricoltura. Il trasferimento della
proprietà o dell'uso degli edifici, di cui alla presente lettera,
realizzati con concessione gratuita ai sensi del presente articolo,
a soggetti privi dei requisiti di cui all'articolo 4, comma primo,
lett. f), della legge regionale 49/1978, ovvero effettuata
indipendentemente dalla vendita del fondo, nei dieci anni
successivi alla data di ultimazione dei lavori di costruzione,
costituisce mutamento della destinazione d'uso;
c) per gli impianti, le attrezzature, le opere pubbliche o di
interesse generale realizzate dagli enti istituzionalmente
competenti nonché per le opere di urbanizzazione, anche ove
eseguite da privati;
d) per le opere da realizzare in attuazione di norme o di
provvedimenti emanati a seguito di pubbliche calamità.
Articolo 69 (Concessioni relative ad opere o impianti non
destinati alla residenza)
1. La concessione relativa a costruzioni o impianti destinati ad
attività industriali o artigianali comporta la corresponsione di un
contributo pari all'incidenza delle opere di urbanizzazione, di
quelle necessarie al trattamento e allo smaltimento dei rifiuti
solidi, liquidi e gassosi e di quelle necessarie alla sistemazione
dei luoghi ove ne siano alterate le caratteristiche; l'incidenza di
tali opere è stabilita con la deliberazione del Consiglio comunale
di cui all'articolo 65 in base a parametri che il Consiglio
regionale definisce, con deliberazione, in relazione a quanto
disposto dall'articolo 65, comma 1, lett. a) e b), nonché in
relazione ai tipi di attività produttiva.
2. Il contributo afferente alle concessioni relative alla
ristrutturazione e alla riconversione di fabbricati o impianti
destinati ad attività industriali ed artigianali dirette alla
trasformazione di beni è ridotto, rispettivamente, ad un decimo e
ad un quinto di quello stabilito per i nuovi insediamenti
industriali e artigianali ai sensi del comma 1.
3. Ai fini delle disposizioni del comma 2 sono:
a) di ristrutturazione, i progetti funzionali alla
riorganizzazione delle imprese attraverso la razionalizzazione, il
rinnovo, l'aggiornamento tecnologico, la sostituzione di fabbricati
e di impianti esistenti nell'ambito dell'area occupata dall'impresa
alla data dell'istanza di concessione;
b) di riconversione, i progetti funzionali all'introduzione di
produzioni appartenenti a comparti merceologici diversi attraverso
la modificazione dei cicli produttivi e la sostituzione di
fabbricati e di impianti esistenti nell'ambito dell'area occupata
dall'impresa alla data dell'istanza di concessione.
4. Costituisce inoltre ristrutturazione o riconversione ai sensi
del comma 3 la riutilizzazione di fabbricati industriali
abbandonati che vengono destinati a nuovi insediamenti industriali
e artigianali.
5. Le disposizioni di cui al comma 2 si applicano altresì ai
progetti di costruzione di nuovi fabbricati o impianti destinati ad
attività industriali e artigianali in sostituzione di fabbricati e
impianti da riordinare ai sensi di determinazioni del PTP recepite
nel PRG.
6. La concessione relativa a costruzioni o impianti destinati ad
attività turistiche, commerciali e direzionali comporta la
corresponsione di un contributo commisurato all'incidenza delle
opere di urbanizzazione determinata ai sensi dell'articolo 65 e
costituito altresì da una quota, non superiore al dieci per cento,
del costo documentato di costruzione da stabilirsi, in relazione ai
diversi tipi di attività, con deliberazione del Consiglio
comunale.
7. Qualora la destinazione d'uso delle opere indicate nel
presente articolo, nonché di quelle previste dall'articolo 68,
comma 1, lett. a) e b), venga modificata nei dieci anni successivi
all'ultimazione dei lavori, il contributo della concessione è
dovuto nella misura massima corrispondente alla nuova destinazione,
determinata con riferimento al momento dell'intervenuta
variazione.
Articolo 70 (Versamento del contributo afferente alla
concessione)
1. La quota di contributo per oneri di urbanizzazione è
rateizzata in non più di quattro rate semestrali; i concessionari
sono tenuti a prestare ai comuni idonee garanzie.
2. A scomputo totale o parziale della quota di contributo per
oneri di urbanizzazione dovuta, il concessionario può obbligarsi a
realizzare direttamente le opere di urbanizzazione con le modalità
e le garanzie stabilite dal Comune.
3. La quota di contributo commisurata al costo di costruzione è
determinata all'atto del rilascio della concessione ed è
corrisposta in corso d'opera con le modalità e le garanzie
stabilite dal Comune e, comunque, non oltre sessanta giorni
dall'ultimazione dei lavori.
Articolo 71 (Destinazione dei proventi delle concessioni)
1. I proventi dei contributi per le concessioni e delle sanzioni
ad essi relative sono destinati alla realizzazione delle opere di
urbanizzazione primaria, secondaria e generale, al risanamento di
complessi edilizi compresi nei centri storici, nonché, nel limite
massimo del trenta per cento, a spese di manutenzione del
patrimonio immobiliare comunale.
Articolo 72 (Ritardato o omesso versamento del contributo
afferente alla concessione)
1. Il mancato versamento, nei termini di legge, del contributo
per il rilascio della concessione, o di parte di esso,
comporta:
a) l'aumento del contributo, o della parte di esso non versata,
in misura pari al venti per cento qualora il versamento sia
effettuato nei successivi centoventi giorni;
b) l'aumento in misura pari al cinquanta per cento quando,
superato il termine di cui alla lett. a), il ritardo si protragga
non oltre i successivi sessanta giorni;
c) l'aumento in misura pari al cento per cento quando, superato
il termine di cui alla lett. b), il ritardo si protragga
ulteriormente.
2. Le misure di cui alle singole lettere del comma 1 non si
cumulano.
3. Nel caso di pagamento rateizzato, le disposizioni di cui ai
commi 1 e 2 si applicano ai ritardi nei pagamenti delle singole
rate.
4. Decorso inutilmente il termine di cui al comma 2, lett. c),
il Comune provvede alla riscossione coattiva del complessivo
credito con apposita ingiunzione.
Capo IV Destinazione d'uso
Articolo 73 (Destinazioni d'uso e relative categorie)
1. L'uso cui l'immobile, o parte di esso, è destinato, sotto il
profilo delle attività da svolgere nell'immobile stesso,
costituisce la destinazione d'uso.
2. Le destinazioni d'uso sono raggruppate nelle seguenti
categorie:
a) destinazione ad usi ed attività di tipo naturalistico;
b) destinazioni ad usi ed attività di carattere
agro-silvo-pastorale;
c) destinazione a residenza temporanea legata alle attività
agro-silvo-pastorali;
d) destinazione ad abitazione permanente o principale;
e) destinazione ad usi ed attività produttive artigianali o
industriali, di interesse prevalentemente locale;
f) destinazione ad usi ed attività commerciali, di interesse
prevalentemente locale;
g) destinazione ad usi ed attività turistiche e ricettive;
h) destinazione ad attività produttive industriali non
collocabili in contesti urbano-abitativi;
i) destinazione ad attività commerciali non collocabili in
contesti urbano-abitativi;
l) destinazione ad attività sportive, ricreative e per l'impiego
del tempo libero, richiedenti spazi specificamente destinati ad
attrezzature, impianti o servizi, o apposite infrastrutture;
m) destinazione ad attività pubbliche di servizio o di pubblico
interesse.
3. All'interno di ogni categoria di destinazioni d'uso, opera la
presunzione che gli usi e le attività diano luogo allo stesso peso
insediativo; di contro, si presume che il passaggio dall'una
all'altra categoria dia luogo a pesi insediativi diversi, e
richieda pertanto standard potenzialmente diversi.
Articolo 74 (Mutamento della destinazione d'uso)
1. Si ha mutamento della destinazione d'uso quando l'immobile, o
parte di esso, viene ad essere utilizzato, in modo non puramente
occasionale e momentaneo, per lo svolgimento di attività
appartenenti ad una categoria di destinazioni, fra quelle elencate
all'articolo 73, comma 2, diversa da quella in atto.
2. Il mutamento della destinazione d'uso, come disciplinato dal
presente articolo, sussiste anche in assenza di opere edilizie ad
esso funzionali.
3. Il mutamento della destinazione d'uso da cui deriva la
necessità di dotazioni aggiuntive di servizi e spazi pubblici
costituisce trasformazione urbanistica ed è soggetto a concessione
edilizia; la destinazione d'uso finale deve essere ammessa dal PRG
e dal PTP nell'area o nell'immobile interessati; quando una
destinazione d'uso non sia ammessa dal PRG o dal PTP nell'area o
nell'immobile interessati, fatto salvo quanto stabilito nel comma
4, non sono consentite trasformazioni edilizie o urbanistiche
preordinate a quella destinazione e non è consentito destinare
quell'immobile, o parte di esso, a quell'uso, ancorché in assenza
di opere edilizie.
4. Gli immobili, o loro parti, di fatto impiegati per usi
diversi da quelli ammessi dal PRG o dal PTP nell'area o
nell'immobile interessati, permanendo la destinazione esclusa,
possono essere sottoposti solo ad interventi di manutenzione
ordinaria e straordinaria o di consolidamento statico.
5. L'indicazione delle destinazioni d'uso, in atto e previste,
che deve essere contenuta nei progetti delle trasformazioni
edilizie o urbanistiche, nei PUD e nei programmi, nelle intese e
nelle concertazioni attuativi del PRG, deve risultare idonea ad
individuare univocamente la categoria di destinazioni d'uso di
appartenenza. Le convenzioni degli strumenti urbanistici esecutivi
e gli atti dei programmi, delle intese e delle concertazioni
attuativi del PRG, nonché le convenzioni e gli atti unilaterali
d'obbligo che eventualmente accompagnino le concessioni edilizie
devono contenere l'obbligazione, assunta anche per gli aventi
causa, a non mutare le destinazioni d'uso, neppure parzialmente,
senza concessione.
6. I provvedimenti che dispongono o che attuano il ripristino
dello stato dei luoghi in presenza di violazioni edilizie o
urbanistiche, ove la violazione attenga al mutamento della
destinazione d'uso, contengono le prescrizioni idonee ad assicurare
in concreto l'esclusione delle destinazioni d'uso non ammesse in
quell'area o per quell'immobile.
Titolo VIII Vigilanza e sanzioni
Articolo 75 (Vigilanza sulle trasformazioni urbanistiche o
edilizie)
1. Il Sindaco esercita la vigilanza su ogni attività comportante
trasformazione edilizia o urbanistica e del territorio comunale al
fine di assicurarne la rispondenza alle disposizioni di legge e di
regolamento, alle prescrizioni degli strumenti urbanistici e degli
atti equipollenti, ai titoli abilitativi edilizi e alle modalità
esecutive prescritte.
2. Il territorio della Regione è assoggettato a controllo
dell'attività urbanistica ed edilizia, anche mediante rilevamenti
aerofotogrammetrici, da parte della Regione; l'esito del controllo
è comunicato ai comuni interessati, che dispongono gli atti
conseguenti.
3. Il segretario comunale redige e pubblica mensilmente,
mediante affissione nell'albo comunale, l'elenco dei rapporti
comunicati dagli ufficiali ed agenti di polizia giudiziaria
riguardanti gli abusi edilizi o urbanistici rilevati, nonché delle
relative ordinanze di sospensione, e lo trasmette al Presidente
della Giunta regionale e all'autorità giudiziaria competente.
Articolo 76 (Provvedimenti urgenti in sede di vigilanza)
1. Il Sindaco, quando accerti l'inizio, senza titolo, di
trasformazioni urbanistiche o edilizie del territorio, dispone il
ripristino dello stato dei luoghi, a spese dei responsabili
dell'abuso, dandone notizia, nei casi di cui alle lett. a) e c),
alle strutture regionali competenti, quando tali trasformazioni
interessino immobili assoggettati da norme di legge o prescrizioni
di piani a:
a) vincolo di inedificabilità;
b) destinazione per opere, impianti o spazi pubblici;
c) tutela di interessi storici, artistici, architettonici,
archeologici, paesaggistici e ambientali.
2. Fermo restando quanto stabilito nel comma 1, qualora sia
constatata l'inosservanza delle disposizioni, prescrizioni e
modalità esecutive di cui all'articolo 75, il Sindaco ordina
l'immediata sospensione dei lavori e, ove questa sia disattesa,
l'apposizione dei sigilli al cantiere; tali provvedimenti hanno
effetto fino all'adozione degli atti definitivi, anche in via
sostitutiva; nei successivi quarantacinque giorni il Sindaco adotta
e notifica i provvedimenti definitivi.
3. Per le opere eseguite da amministrazioni statali o insistenti
su aree del demanio o del patrimonio statale, il Sindaco informa
immediatamente il Presidente della Giunta regionale, il quale
provvede a darne comunicazione al Ministro per i lavori pubblici,
ai fini dell'adozione degli atti in conformità alla procedura
indicata nell'articolo 51 del D.P.R. 182/1982.
Articolo 77 (Provvedimenti conseguenti all'esecuzione di
trasformazioni in assenza di concessione, in totale difformità da
essa o con variazioni essenziali)
1. Il Sindaco, accertata l'esecuzione di trasformazioni in
assenza di concessione, in totale difformità dalla medesima oppure
con variazioni essenziali, previa diffida a provvedere entro
congruo termine, ordina la demolizione delle opere e comunque il
ripristino dello stato dei luoghi.
2. Ove il responsabile dell'abuso non provveda alla demolizione
e, in ogni caso, al ripristino dello stato dei luoghi nel termine
di novanta giorni, l'immobile oggetto dell'abuso e l'area di
pertinenza dello stesso, determinata sulla base delle norme
urbanistiche vigenti, e comunque non superiore a dieci volte l'area
di sedime, sono acquisite gratuitamente al patrimonio del
Comune.
3. L'accertamento dell'inottemperanza all'ordine di demolizione
o ripristino nel termine prescritto, previa notifica
all'interessato, costituisce titolo di acquisto della proprietà e
titolo per l'immissione nel possesso, nonché per la trascrizione
nei registri immobiliari.
4. Acquisita la proprietà, lo stato dei luoghi viene
ripristinato su ordinanza del Sindaco e a spese dei responsabili
dell'abuso, salvo che il Consiglio comunale non dichiari
l'esistenza di prevalenti interessi pubblici che ostino al
ripristino, in assenza di rilevanti interessi urbanistici o
ambientali allo stesso.
5. Nel caso di trasformazioni abusivamente eseguite su terreni
sottoposti, in base a leggi statali o regionali, a vincolo di
inedificabilità, l'acquisizione si verifica di diritto e
gratuitamente a favore della Regione, salvo che si tratti di
trasformazioni eseguite su aree vincolate ai fini della difesa
dello Stato o di servizi di carattere nazionale, nel qual caso
l'acquisizione, previo l'espletamento della procedura di cui al
presente articolo, ha luogo a favore dell'ente cui compete la
vigilanza sull'osservanza del vincolo; il Sindaco, qualora accerti
l'esecuzione di trasformazioni abusive su tali terreni, è tenuto a
darne immediata comunicazione, a seconda dei casi, al Presidente
della Giunta regionale o all'amministrazione statale competente,
cui spetta provvedere al ripristino dello stato dei luoghi a spese
dei responsabili dell'abuso; nell'ipotesi di concorso di vincoli
soggetti alla vigilanza di differenti amministrazioni pubbliche,
l'acquisizione si verifica a favore del patrimonio del Comune.
6. Le disposizioni dei commi 2, 3, 4 e 5 non trovano
applicazione nel caso in cui le trasformazioni eseguite in assenza
di concessione, in totale difformità dalla medesima oppure con
variazioni essenziali interessino entità immobiliari non
indipendenti; in tal caso, ove i responsabili dell'abuso non
ottemperino all'ordine di cui al comma 1 nel termine di novanta
giorni, la demolizione, o comunque il ripristino, è eseguita a cura
del Comune e le relative spese, maggiorate del dieci per cento,
sono poste a carico dei responsabili dell'abuso.
7. Nel caso di cui al comma 6, qualora, sulla base di motivato
accertamento dell'ufficio tecnico comunale, la demolizione o il
ripristino non risultino possibili, il Sindaco irroga una sanzione
pecuniaria pari al doppio del valore venale dell'opera abusiva o,
se questo non è determinabile, dell'aumento di valore dell'immobile
conseguente alla realizzazione dell'opera stessa, determinato
dall'ufficio tecnico del Comune.
Articolo 78 (Definizione delle trasformazioni in totale
difformità dalla concessione o con variazioni essenziali)
1. Sono trasformazioni eseguite in totale difformità dalla
concessione quelle che comportano la realizzazione di un organismo
edilizio integralmente diverso, per caratteristiche tipologiche,
planovolumetriche, localizzative o di utilizzazione, dall'organismo
oggetto della concessione stessa, ovvero l'esecuzione di volumi
edilizi oltre i limiti indicati nel progetto e tali da costituire
un organismo edilizio o parte di esso con specifica rilevanza ed
autonomamente utilizzabile. In particolare, danno luogo a totale
difformità:
a) il mutamento della destinazione d'uso in misura superiore al
cinquanta per cento della superficie abitabile o utilizzabile
indicata in progetto;
b) l'aumento della superficie utile abitabile o utilizzabile in
misura superiore al trenta per cento di quella indicata in
progetto;
c) l'aumento dell'altezza di un edificio, misurata all'imposta
della copertura, in misura superiore al venti per cento di quella
indicata in progetto;
d) l'aumento dell'altezza di un edificio, misurata nel punto più
elevato della copertura, in misura superiore al venti per cento di
quella indicata in progetto;
e) l'esecuzione di un edificio su di un lotto di terreno diverso
da quello indicato in progetto;
f) l'aumento del numero delle unità immobiliari in misura
superiore al cinquanta per cento di quello indicato in
progetto.
2. Sussiste variazione essenziale rispetto al progetto approvato
quando si verifica anche una sola delle condizioni seguenti:
a) il mutamento della destinazione d'uso in misura compresa tra
il venticinque e il cinquanta per cento della superficie utile
abitabile o utilizzabile indicata in progetto;
b) l'aumento della superficie utile abitabile o utilizzabile in
misura compresa tra il venti e il trenta per cento di quella
indicata in progetto;
c) l'aumento dell'altezza di un edificio, misurata all'imposta
della copertura, in misura compresa tra il dieci e il venti per
cento di quella indicata in progetto;
d) l'aumento dell'altezza di un edificio, misurata nel punto più
alto della copertura, in misura compresa tra il dieci e il venti
per cento di quella indicata in progetto;
e) l'esecuzione di un edificio in posizione sostanzialmente
diversa da quella indicata in progetto, ancorché nello stesso lotto
di terreno;
f) l'aumento del numero delle unità immobiliari in misura
compresa tra il venticinque e il cinquanta per cento di quello
indicato in progetto;
g) il mutamento del tipo di intervento edilizio rispetto a
quello assentito, in relazione alla classificazione dei tipi di
intervento sull'edificazione esistente contenuta nel PRG o, in
difetto, nelle norme regionali o statali;
h) la violazione delle norme vigenti in materia di edilizia
antisismica, quando non attenga a fatti procedurali.
Articolo 79 (Provvedimenti conseguenti alla realizzazione di
ristrutturazioni edilizie in assenza di concessione o in totale
difformità dalla concessione)
1. Il Sindaco, accertata l'esecuzione di ristrutturazioni
edilizie eseguite in assenza di concessione o in totale difformità
da essa, previa diffida a provvedere entro un congruo termine,
ordina la demolizione o la rimozione e comunque la riduzione
dell'opera in conformità alle prescrizioni edilizie o urbanistiche
e alla concessione ove esistente.
2. Ove i responsabili dell'abuso non ottemperino all'ordine di
cui al comma 1 nel termine di novanta giorni, il ripristino è
eseguito a cura del Comune e le relative spese, maggiorate del
dieci per cento, sono poste a carico dei responsabili
dell'abuso.
3. Qualora, sulla base di motivato accertamento dell'ufficio
tecnico comunale, il ripristino di cui al comma 1 non risulti
possibile, il Sindaco irroga una sanzione pecuniaria pari al doppio
dell'aumento di valore dell'immobile, conseguente alla
realizzazione delle opere, determinato dall'ufficio tecnico del
Comune.
4. Qualora le violazioni riguardino immobili vincolati ai sensi
delle l. 1089/1939, 1497/1939 o della legge regionale 56/1983,
l'assessore regionale competente in materia di beni culturali e/o
di tutela del paesaggio, salva restando l'applicazione di misure e
sanzioni previste da altre norme, ordina la restituzione in
pristino a cura e spese dei responsabili dell'abuso, indicando
criteri e modalità diretti a ricostituire l'originario organismo
edilizio ed irroga una sanzione pecuniaria di importo non inferiore
a un milione di lire e non superiore a dieci milioni, nella misura
determinata dalla commissione di cui all'articolo 2 della legge
regionale 56/1983.
5. Qualora le violazioni riguardino immobili, non vincolati,
compresi nelle zone territoriali di tipo A, il Sindaco richiede
alle strutture regionali competenti in materia di beni culturali e
di tutela del paesaggio apposito parere vincolante circa la
riduzione in pristino o l'irrogazione della sanzione pecuniaria; se
il parere non viene reso entro centoventi giorni dalla richiesta,
il Sindaco provvede autonomamente.
Articolo 80 (Provvedimenti conseguenti a difformità
parziali)
1. Il Sindaco, accertata l'esecuzione di trasformazioni in
parziale difformità dalla concessione, previa diffida a provvedere
entro un congruo termine, ordina la demolizione o la rimozione o
comunque l'eliminazione delle difformità.
2. Ove i responsabili dell'abuso non ottemperino all'ordine di
cui al comma 1 nel termine di novanta giorni, il ripristino è
eseguito a cura del Comune e le relative spese, maggiorate del
dieci per cento, sono poste a carico dei responsabili
dell'abuso.
3. Qualora, sulla base di motivato accertamento dell'ufficio
tecnico comunale, il ripristino anzidetto non risulti possibile
senza pregiudizio di ciò che risulta conforme alla concessione, il
Sindaco irroga, in luogo dei provvedimenti di cui al comma 1, una
sanzione pari al doppio del valore venale dell'opera abusiva o, se
questo non è determinabile, dell'aumento di valore dell'immobile,
conseguente alla realizzazione dell'opera stessa, determinato
dall'ufficio tecnico del Comune.
Articolo 81 (Provvedimenti conseguenti a trasformazioni abusive
in immobili di proprietà della Regione, di comuni o di Comunità
montane)
1. Qualora sia accertata l'esecuzione di trasformazioni in
assenza di concessione o in totale o parziale difformità dalla
medesima, ovvero con variazioni essenziali, in immobili di
proprietà della Regione, di comuni o di Comunità montane, il
Sindaco dispone, previa diffida a provvedere entro un congruo
termine e sentito l'ente proprietario dell'immobile ove questi sia
la Regione o una Comunità montana, l'eliminazione della
trasformazione abusiva ed il ripristino dello stato dei luoghi, da
effettuare entro novanta giorni.
2. Decorso inutilmente il termine di cui al comma 1, la
riduzione in pristino è eseguita a cura del Comune e le relative
spese, maggiorate del dieci per cento, sono poste a carico dei
responsabili dell'abuso.
Articolo 82 (Provvedimenti conseguenti alle violazioni in tema
di denuncia di inizio dell'attività o di esecuzione di varianti in
corso d'opera)
1. Il Sindaco, accertata l'esecuzione di trasformazioni soggette
a denuncia di inizio dell'attività in assenza della denuncia
stessa, o in difformità rispetto a quanto in essa dichiarato,
qualora la trasformazione riguardi immobili tutelati ai sensi delle
l. 1089/1939 o 1497/1939 o della legge regionale 56/1983 o siti in
fasce di rispetto o soggetti ad allineamenti imposti, o dia luogo a
lesione ambientale per specifica disposizione di piano o di
regolamento, o causi situazione di pericolo, previa diffida a
provvedere entro un congruo termine, ordina la demolizione o la
rimozione o comunque l'eliminazione delle opere abusive.
2. Ove i responsabili dell'abuso non ottemperino all'ordine di
cui al comma 1 nel termine di novanta giorni, il ripristino è
eseguito a cura del Comune e le relative spese, maggiorate del
dieci per cento, sono poste a carico dei responsabili
dell'abuso.
3. Qualora, sulla base di motivato accertamento dell'ufficio
tecnico comunale, il ripristino anzidetto non risulti possibile
senza pregiudizio di ciò che risulta conforme alla concessione, il
Sindaco irroga, in luogo dei provvedimenti di cui al comma 1, una
sanzione pari al doppio del valore venale dell'opera abusiva o, se
questo non è determinabile, dell'aumento di valore dell'immobile,
conseguente alla realizzazione dell'opera stessa, determinato
dall'ufficio tecnico del Comune.
4. Al di fuori dei casi previsti dal comma 1, l'esecuzione di
trasformazioni soggette a denuncia di inizio dell'attività in
assenza della denuncia stessa, o in difformità rispetto a quanto in
essa dichiarato, comporta l'irrogazione, da parte del Sindaco, di
una sanzione pecuniaria pari al doppio dell'aumento del valore
venale dell'immobile conseguente alla realizzazione delle opere
stesse, determinato dall'ufficio tecnico del Comune, con il minimo
di un milione di lire; in caso di denuncia di inizio dell'attività
effettuata quando le opere sono in corso di esecuzione, la sanzione
predetta è applicata nella misura minima; nel caso in cui non sia
determinabile un aumento del valore venale dell'immobile, la
sanzione medesima è irrogata in un importo compreso fra un milione
e dieci milioni di lire, in dipendenza della gravità del fatto.
5. Alla mancata tempestiva denuncia di avvenuta esecuzione delle
varianti in corso d'opera si applicano le sole sanzioni pecuniarie
di cui al comma 4, anche nel caso in cui la variante incida su
opere dotate di concessione edilizia.
Articolo 83 (Annullamento della concessione)
1. In caso di annullamento della concessione, qualora non sia
possibile la rimozione dei vizi delle procedure amministrative o la
restituzione in pristino, il Sindaco applica una sanzione
pecuniaria pari al valore venale delle opere o loro parti
abusivamente eseguite, determinato dall'ufficio tecnico del
Comune.
2. L'integrale corresponsione della sanzione pecuniaria di cui
al comma 1 produce gli effetti della concessione in sanatoria.
Articolo 84 (Sanatoria)
1. Fino alla scadenza dei termini fissati negli ordini del
Sindaco di ripristino, e fino all'irrogazione delle sanzioni
pecuniarie, i responsabili dell'abuso dotati di idoneo titolo
possono richiedere la concessione in sanatoria quando l'intervento
è conforme agli strumenti di pianificazione nonché ai piani,
programmi, intese e concertazioni attuativi del PRG e non contrasta
con quelle dei piani medesimi, adottate, sia con riferimento al
tempo della realizzazione dell'intervento, sia con riguardo al
momento della presentazione della domanda di concessione in
sanatoria.
2. Il procedimento per il rilascio della concessione edilizia in
sanatoria dev'essere concluso entro novanta giorni dalla
presentazione della domanda, salvo il maggior tempo che risultasse
indispensabile per disporre dei pareri, delle autorizzazioni e
degli assensi dovuti, o per consentire l'integrazione della pratica
con documenti necessari, non allegati alla domanda.
3. La decisione sulla domanda di concessione edilizia in
sanatoria è comunicata agli interessati entro dieci giorni dalla
scadenza del termine di cui al comma 2.
4. Decorso inutilmente il termine di cui ai commi 2 e 3,
l'interessato inoltra istanza al Presidente della Giunta regionale,
affinché eserciti i poteri sostitutivi; il Presidente della Giunta
regionale nomina, nei quindici giorni successivi, un commissario ad
acta che, nel termine di trenta giorni, adotta il provvedimento che
ha i medesimi effetti della concessione edilizia; gli oneri
finanziari relativi all'attività del commissario sono a carico del
Comune interessato.
5. Il rilascio della concessione in sanatoria è subordinato al
pagamento di una sanzione pecuniaria irrogata dal Sindaco, sanzione
che si aggiunge al contributo per il rilascio della concessione ove
dovuto; la sanzione è di importo pari al contributo anzidetto, con
il minimo di un milione di lire.
6. In caso di parziale difformità, la sanzione è calcolata con
riferimento alla parte di intervento difforme dalla
concessione.
7. Nei casi in cui non sia determinabile il contributo per il
rilascio della concessione, la sanzione è irrogata in un importo
compreso fra un milione e dieci milioni di lire, in dipendenza
della gravità del fatto.
Articolo 85 (Lottizzazione abusiva)
1. Si ha lottizzazione abusiva di terreni a scopo edilizio
quando viene predisposta o attuata la trasformazione urbanistica o
edilizia dei terreni stessi, sia mediante la realizzazione di
opere, sia mediante qualsiasi attività diretta alla suddivisione
dei terreni a scopo edificatorio.
2. Nel caso in cui il Sindaco accerti l'attività di
lottizzazione di terreni a scopo edificatorio in assenza di PUD o
di altri equipollenti piani, programmi, intese o concertazioni, ne
dispone la sospensione con ordinanza notificata ai proprietari
delle aree e agli altri soggetti responsabili.
3. Trascorsi novanta giorni senza che sia intervenuta la revoca
del provvedimento di sospensione di cui al comma 2, le aree
lottizzate sono acquisite di diritto e gratuitamente al patrimonio
disponibile del Comune, che provvede, mediante ordinanza del
Sindaco, alla demolizione delle opere eventualmente eseguite.
4. Qualora una lottizzazione sia iniziata prima
dell'approvazione del relativo PUD od altro atto equipollente, ma
sia comunque conforme al PRG vigente al momento di presentazione
della domanda di approvazione del PUD o dell'equipollente
programma, intesa o concertazione, gli interessati possono
conseguirne l'approvazione in sanatoria previa stipulazione di una
convenzione col Comune che preveda:
a) la cessione gratuita, entro termini prestabiliti, delle aree
necessarie per le opere infrastrutturali, sia puntuali, sia a rete,
in base alle indicazioni e alle prescrizioni del PRG;
b) la quantificazione e l'assunzione degli oneri relativi alla
realizzazione delle opere di cui alla lett. a) anche mediante
l'esecuzione diretta delle opere stesse;
c) i termini, non superiori a dieci anni a decorrere dalla data
di approvazione del PUD o dell'equipollente programma, intesa o
concertazione, entro i quali devono essere ultimate le opere
anzidette;
d) congrue garanzie finanziarie per l'adempimento degli obblighi
derivanti dalla convenzione.
5. Al Comune deve essere, comunque, corrisposta, a titolo di
sanzione pecuniaria, una somma pari alla maggior somma tra quella
complessivamente dovuta per contributi per il rilascio delle
concessioni e quella pari agli oneri di cui al comma 4, lett. b).
La convenzione è approvata con deliberazione del Consiglio comunale
contestualmente all'approvazione del PUD, o dell'equipollente
programma, intesa o concertazione.
Articolo 86 (Soggetti responsabili)
1. Il titolare della concessione, il committente e il
costruttore sono responsabili, ai fini del presente Titolo, della
conformità delle trasformazioni alla disciplina urbanistica, ivi
comprese le previsioni di piano, nonché, unitamente al direttore
dei lavori, al titolo abilitativo edilizio e alle modalità
esecutive prescritte; essi sono, altresì, tenuti al pagamento delle
sanzioni pecuniarie e solidalmente alle spese per l'esecuzione in
danno, in caso di riduzione in pristino, salvo che dimostrino di
non essere responsabili dell'abuso.
2. Il direttore dei lavori non è responsabile qualora abbia
contestato agli altri soggetti la violazione delle prescrizioni
della concessione edilizia, fornendo al Comune contemporanea
motivata comunicazione della violazione stessa; nei casi di totale
difformità dalla concessione, o di variazioni essenziali, il
direttore dei lavori deve inoltre rinunciare all'incarico
contestualmente alla comunicazione predetta; in caso contrario, il
Comune segnala al consiglio del competente ordine o collegio
professionale la violazione in cui è incorso il direttore dei
lavori.
Articolo 87 (Procedura per la riduzione in pristino e poteri
sostitutivi)
1. In tutti i casi in cui la riduzione in pristino deve avvenire
a cura del Comune, essa è disposta dal Sindaco su valutazione
tecnico-economica approvata dalla Giunta comunale; i relativi
lavori sono affidati, anche a trattativa privata, a imprese
tecnicamente e finanziariamente idonee.
2. Qualora la procedura di affidamento di cui al comma 1 non
abbia esito, il Sindaco ne dà notizia al Presidente della Giunta
regionale, il quale provvede alla riduzione in pristino con i mezzi
a disposizione dell'amministrazione regionale ovvero tramite
impresa se i lavori non siano eseguibili in gestione diretta; il
rifiuto ingiustificato da parte delle imprese di eseguire i lavori
comporta le sanzioni previste dalla legislazione in materia.
3. In caso di inerzia comunale in ordine agli obblighi di
vigilanza e di irrogazione delle sanzioni di cui al presente
Titolo, che si protragga per più di tre mesi dal momento in cui
avrebbero dovuto essere compiuti gli atti del caso, il Presidente
della Giunta regionale, previa diffida, nomina un commissario ad
acta; questi adotta i provvedimenti necessari entro trenta giorni
dalla nomina; le spese per l'attività del commissario sono a carico
del Comune.
Titolo IX Poteri di deroga e di annullamento
Articolo 88 (Poteri di deroga)
1. I poteri di deroga previsti da norme vigenti di PRG o di
regolamento edilizio possono essere esercitati limitatamente ai
casi di edifici e impianti pubblici o di interesse pubblico.
2. Gli edifici e gli impianti di interesse pubblico per i quali
siano rilasciate concessioni in deroga ai sensi del comma 1 non
possono essere mutati di destinazione per un periodo di anni venti
a decorrere dalla data di ultimazione dei lavori; il vincolo di
destinazione è trascritto, a cura e spese del concessionario o suo
avente causa, entro la data di ultimazione dei lavori.
3. Per l'esercizio dei poteri di deroga, il Sindaco, previa
favorevole deliberazione del Consiglio comunale, trasmette la
relativa domanda alla struttura regionale competente in materia di
urbanistica; la concessione può essere rilasciata solo previo
nullaosta della struttura stessa sentita la conferenza di
pianificazione di cui all'articolo 15, comma 3.
4. Sono inderogabili le norme di attuazione del PRG e quelle del
regolamento edilizio concernenti le destinazioni di zona, le
modalità di attuazione e le distanze minime tra le costruzioni.
Articolo 89 (Annullamento di provvedimenti comunali)
1. Entro dieci anni dalla loro adozione, le deliberazioni o gli
altri provvedimenti comunali in materia di urbanistica e di
edilizia non conformi a disposizioni di legge, a prescrizioni
direttamente cogenti e prevalenti del PTP, a norme e prescrizioni
di regolamenti, di strumenti urbanistici e di altri atti
equipollenti, quali programmi, intese e concertazioni attuativi del
PRG, possono essere annullati con decreto del Presidente della
Giunta regionale, previa deliberazione della Giunta stessa.
2. Il provvedimento di annullamento è emesso entro diciotto mesi
dall'accertamento delle violazioni ed è preceduto dalla
contestazione delle violazioni al titolare della concessione, al
proprietario della costruzione e al progettista, nonché
all'amministrazione comunale, con l'invito a presentare
controdeduzioni entro un termine all'uopo prefissato.
3. In pendenza delle procedure di annullamento riguardanti atti
che autorizzano opere, l'assessore regionale competente in materia
di urbanistica può ordinare la sospensione dei lavori; il
provvedimento è comunicato all'amministrazione comunale; l'ordine
di sospensione cessa di avere efficacia se, entro sei mesi dalla
sua notificazione, non è stato emesso il decreto di
annullamento.
4. I provvedimenti di sospensione dei lavori e il decreto di
annullamento sono resi noti al pubblico mediante l'affissione
nell'albo comunale.
Titolo X Norme finali
Articolo 90 (Disposizioni relative al piano regolatore della
conca di Pila)
1. Il piano regolatore urbanistico e paesaggistico della conca
di Pila, in Comune di Gressan, approvato, ai sensi della legge
regionale 11 marzo 1968, n. 9 (Norme per l'approvazione del piano
regolatore della Conca di Pila, nel Comune di Gressan), e
successive modificazioni, con deliberazione della Giunta regionale
n. 1742 del 17 aprile 1968, forma parte integrante del PRG del
Comune di Gressan.
2. Il PRG del Comune di Gressan è integrato con gli elaborati
costituenti gli allegati A, B, C e D della legge regionale 9/1968,
come successivamente modificati.
3. Le eventuali modifiche e varianti al PRG del Comune di
Gressan, ivi comprese quelle concernenti gli elaborati indicati nel
comma 2, sono adottate e approvate con gli atti e le procedure di
cui alla presente legge.
4. Ai progetti di utilizzazione previsti nell'allegato D
richiamato nel comma 2 si applicano le disposizioni di cui
all'articolo 49.
Articolo 91 (Vincoli preordinati all'espropriazione e vincoli
che comportano inedificabilità)
1. Le indicazioni del PRG, nella parte in cui incidono su beni
determinati ed assoggettano i beni stessi a vincoli preordinati
all'espropriazione o a vincoli che comportino l'inedificabilità,
perdono ogni efficacia, qualora entro dieci anni dalla data di
imposizione del vincolo non siano stati approvati i relativi PUD o
i relativi programmi, intese o concertazioni attuativi del PRG;
l'efficacia dei vincoli predetti non può essere protratta oltre il
termine di attuazione del PUD.
2. Decorsi i termini di cui al comma 1, per gli immobili già
assoggettati a vincolo trova applicazione la disciplina urbanistica
delle relative zone di appartenenza; è tuttavia facoltà del Comune
riconfermare motivatamente tali vincoli ai sensi dell'articolo 14,
comma 5, lett. g). Qualora il Comune, nei tre anni successivi alla
riconferma, non avvii le procedure di acquisizione o non adotti i
relativi PUD, tali vincoli non possono essere ulteriormente
riconfermati.
Articolo 92 (Opere costruite su aree soggette al divieto di
attività edificatoria ai sensi di norme regionali non più
vigenti)
1. Possono essere sanate, se conformi alle norme di legge e dei
piani vigenti al momento della presentazione della domanda di
sanatoria e, nelle aree sottoposte a vincolo di tutela ambientale,
previo parere favorevole della struttura regionale competente in
materia di tutela del paesaggio, le opere realizzate su aree già
soggette al divieto di attività edificatoria ai sensi della
normativa in materia urbanistica e di pianificazione territoriale
previgente alla presente legge, in base a concessioni o
autorizzazioni annullate o illegittimamente rilasciate.
Articolo 93 (Pubblicità stradale)
1. Restano ferme le norme di legge regionale in tema di
limitazione e disciplina della pubblicità stradale in Valle d'Aosta
ai fini della tutela del paesaggio.
Articolo 94 (Servitù militari)
1. Sono fatte salve le servitù concernenti le esigenze di difesa
nazionale ai sensi delle leggi recanti norme in tema di servitù
militari.
Articolo 95 (Norme di integrazione delle vigenti disposizioni
statali in materia di altezza minima e di requisiti
igienico-sanitari dei locali di abitazione)
1. Il limite altimetrico al di sopra del quale è consentita,
tenuto conto delle condizioni climatiche e di esposizione della
tipologia edilizia delle singole località, una riduzione
dell'altezza minima interna utile dei locali abitabili a metri
2,55, è di 300 metri sul livello del mare. L'altezza minima può
essere inferiore a metri 2,55 ma, comunque, non inferiore a metri
2,40 nelle località site oltre 1100 metri sul livello del mare.
2. Nell'effettuazione di opere di restauro o di rinnovamento
funzionale di fabbricati soggetti alla disciplina della l.
1089/1939, è consentito mantenere l'attuale situazione di fatto dei
locali di abitazione limitatamente all'altezza interna utile, alla
superficie degli alloggi monostanza e delle stanze da letto e di
soggiorno e alla superficie finestrata apribile.
3. Nell'effettuazione di opere di risanamento conservativo o di
ristrutturazione di fabbricati compresi nelle zone territoriali di
tipo A, si applicano i limiti seguenti:
a) altezza minima interna utile dei locali di abitazione: metri
2,20; il limite dell'altezza minima interna utile dei locali di
abitazione in metri 2,20 dev'essere inteso nei termini
seguenti:
1) i piani aventi locali di abitazione con altezza minima
interna inferiore a metri 2,20 devono, in sede di recupero, essere
sopraelevati al fine di raggiungere tale altezza minima e possono
mantenere tale altezza minima, qualora già esistente;
2) i piani aventi locali di abitazione con altezza minima
interna maggiore di metri 2,20 possono, in sede di recupero, essere
abbassati fino a tale altezza minima;
3) nei volumi esistenti aventi destinazione non abitativa
possono essere ricavati locali ad uso abitazione con altezza minima
interna pari a metri 2,20, anziché con altezza pari a quella
prevista per i nuovi locali di abitazione, qualora le altezze dei
volumi esistenti lo consentano;
b) superficie minima delle stanze da letto:
1) stanze per una persona: metri quadrati 7,50;
2) stanze per due persone: metri quadrati 11,50;
c) superficie finestrata apribile pari a quella esistente purché
non inferiore a 1/32 della superficie di pavimento.
4. In caso di locali adibiti ad abitazione aventi altezza non
uniforme, le altezze minime interne utili di cui ai commi 1 e 3
devono essere intese come riferite all'altezza media dei locali
abitabili.
5. Le disposizioni di cui al comma 3 si applicano altresì ai
fabbricati ubicati esternamente alle zone territoriali di tipo A
purché classificati dal PRG di pregio storico, culturale,
architettonico o ambientale.
6. Per quanto non previsto dal presente articolo, si applicano
le disposizioni statali in materia igienico-sanitaria relativamente
all'altezza minima ed ai requisiti igienico-sanitari principali dei
locali di abitazione.
7. I fabbricati destinati ad abitazione e quelli destinati ad
albergo, commercio o uffici devono essere serviti da canne fumarie
per permettere il riscaldamento autonomo di tutti i vani. Per ogni
100 metri quadrati di superficie utile abitabile o, in ogni caso,
per ogni unità d'immobile, vi è l'obbligo di installare una canna
fumaria.
Articolo 96 (Modificazioni)
1. Il comma quarto dell'articolo 5 della legge regionale 56/1983
è sostituito dal seguente:
" Gli elenchi di cui al comma primo costituiscono integrazione
e, qualora in contrasto, variante al piano regolatore generale
comunale del Comune cui si riferiscono. In ordine a tali
integrazioni e varianti, la Giunta regionale sente il parere del
Comune interessato il quale, con deliberazione consiliare, deve
esprimere il proprio parere entro novanta giorni dalla ricezione
dell'invito della Giunta regionale, decorsi inutilmente i quali si
prescinde dal parere medesimo."
2. Il comma 1bis dell'articolo 6 della legge regionale 6/1991 è
sostituito dal seguente:
"1bis. Per quanto concerne i piani regolatori comunali ed
intercomunali non sono sottoposte a valutazione di impatto
ambientale le varianti non sostanziali."
3. Il comma 1ter dell'articolo 6 della legge regionale 6/1991 è
sostituito dal seguente:
"1ter. La procedura di valutazione di impatto ambientale delle
varianti sostanziali dei piani regolatori generali comunali
dev'essere espletata nei tempi e nei modi previsti dalla
legislazione regionale urbanistica."
4. La lett. a) del comma 1 dell'articolo 4 della legge regionale
18/1994 è sostituita dalla seguente:
"a) per gli interventi di manutenzione ordinaria e
straordinaria, di consolidamento statico e di restauro
conservativo, che non alterino lo stato dei luoghi, l'assetto
idrogeologico del territorio e l'aspetto esteriore degli
edifici;".
5. Dopo la lett. g) del comma 1 dell'articolo 4 della legge
regionale 18/1994 è aggiunta la seguente:
"gbis) per gli interventi diretti al ripristino dell'efficienza
di opere e di strutture esistenti danneggiate in tutto o in parte a
causa di eventi eccezionali.".
6. Il comma 3 dell'articolo 12 della legge regionale 20 giugno
1996, n. 12 (Legge regionale in materia di lavori pubblici) è
sostituito dal seguente:
"3. La progettazione preliminare deve essere corredata, altresì,
di una relazione sulla compatibilità del lavoro pubblico con i
vincoli di carattere ambientale, paesaggistico, storico-artistico,
igienico-sanitario nonché con gli ulteriori vincoli gravanti
sull'area di localizzazione e con quelli derivanti dal piano
territoriale paesistico (PTP) e dagli strumenti urbanistici;
relativamente a questi ultimi vincoli è ammesso che la relazione
indichi che la compatibilità dovrà derivare dalla favorevole
conclusione di procedimenti derogatori o modificativi di
determinate prescrizioni del PTP e/o di strumenti urbanistici. La
progettazione preliminare deve inoltre essere corredata di una
verifica di fattibilità in relazione alle opere preesistenti. In
tutti i casi in cui la vigente normativa comunitaria, statale o
regionale richieda la valutazione dell'impatto ambientale, la
progettazione preliminare deve contenere una specifica relazione
sulla compatibilità ambientale dell'intervento."
Articolo 97 (Applicazione di disposizioni statali in materia
edilizia e urbanistica)
1. Solo per quanto non disciplinato dalla presente legge e da
altre leggi regionali hanno applicazione le norme statali in
materia edilizia e urbanistica.
Articolo 98 (Abrogazioni)
1. Sono abrogate le seguenti leggi regionali:
a) 28 aprile 1960, n. 3 (Legge regionale urbanistica e per la
tutela del paesaggio in Valle d'Aosta);
b) 11 marzo 1968, n. 9 (Norme per l'approvazione del piano
regolatore della Conca di Pila, nel Comune di Gressan);
c) 23 febbraio 1976, n. 11 (Norme di integrazione delle vigenti
disposizioni statali in materia di altezza minima e requisiti
igienico-sanitari dei locali di abitazione);
d) 16 marzo 1976, n. 12 (Modificazioni della legge regionale 28
aprile 1960, n. 3, concernente la materia urbanistica e la tutela
del paesaggio, della legge regionale 5 aprile 1973, n. 13,
concernente l'istituzione e il funzionamento delle Comunità
montane, e della legge regionale 15 novembre 1971, n. 15,
concernente i controlli sugli atti degli enti locali);
e) 16 maggio 1977, n. 33 (Interpretazione autentica della legge
regionale 23 febbraio 1976, n. 11);
f) 4 aprile 1978, n. 6 (Modificazione della legge regionale 11
marzo 1968, n. 9 concernente l'approvazione del piano regolatore
della Conca di Pila, in comune di Gressan);
g) 15 giugno 1978, n. 14 (Norme in materia urbanistica e di
pianificazione territoriale);
h) 2 marzo 1979, n. 11 (Disciplina concernente l'edificabilità
dei suoli in Valle d'Aosta e ulteriori norme in materia
urbanistica);
i) 31 maggio 1979, n. 32 (Ulteriori norme in materia urbanistica
e di pianificazione territoriale e disciplina concernente
l'edificabilità dei suoli in Valle d'Aosta);
l) 30 ottobre 1979, n. 63 (Ulteriore modificazione della legge
regionale 11 marzo 1968, n. 9, concernente l'approvazione del piano
regolatore della conca di Pila in comune di Gressan);
m) 7 dicembre 1979, n. 74 (Provvedimenti in materia di
edificabilità dei suoli);
n) 16 gennaio 1980, n. 1 (Sostituzione della tabella di cui
all'articolo 1 della legge regionale 30 ottobre 1979, n. 63,
recante ulteriore modificazione della legge regionale 11 marzo
1968, n. 9, concernente l'approvazione del piano regolatore della
conca di Pila, in comune di Gressan);
o) 6 giugno 1980, n. 25 (Disciplina integrativa alle attuali
disposizioni statali per l'altezza minima e le condizioni
igienico-sanitarie dei locali uso di abitazione);
p) 9 giugno 1981, n. 32 (Ulteriori modificazioni della legge
regionale 15 giugno 1978, n. 14: norme in materia urbanistica e di
pianificazione territoriale e modificazioni dell'articolo 3 della
legge regionale 22 luglio 1980, n. 34: disciplina delle attività di
ricezione turistica all'aperto);
q) 24 agosto 1982, n. 50 (Ulteriori modificazioni della legge
regionale 11 marzo 1968, n. 9, concernente l'approvazione del piano
regolatore della conca di Pila, in Comune di Gressan);
r) 1° aprile 1987, n. 21 (Modifiche ed integrazioni alla legge
regionale 15 giugno 1978, n. 14, concernente "norme in materia
urbanistica e di pianificazione territoriale" e successive
modificazioni);
s) 12 gennaio 1993, n. 1 (Piano urbanistico-territoriale avente
specifica considerazione dei valori paesistici ed ambientali,
denominato piano territoriale paesistico della Valle d'Aosta);
t) 18 maggio 1993, n. 34 (Modificazioni della legge regionale 12
gennaio 1993, n. 1 (Piano urbanistico-territoriale avente specifica
considerazione dei valori paesistici ed ambientali, denominato
piano territoriale paesistico della Valle d'Aosta));
u) 7 aprile 1994, n. 9 (Ulteriori modificazioni alla legge
regionale 12 gennaio 1993, n. 1 (Piano urbanistico-territoriale
avente specifica considerazione dei valori paesistici ed
ambientali, denominato piano territoriale paesistico della Valle
d'Aosta));
v) 9 agosto 1994, n. 44 (Modificazioni di norme regionali in
materia urbanistica: legge regionale 28 aprile 1960, n. 3 (Legge
regionale urbanistica e per la tutela del paesaggio in Valle
d'Aosta); legge regionale 15 giugno 1978, n. 14 (Norme in materia
urbanistica e di pianificazione territoriale); legge regionale 2
marzo 1979, n. 11 (Disciplina concernente l'edificabilità dei suoli
in Valle d'Aosta e ulteriori norme in materia urbanistica); legge
regionale 10 giugno 1983, n. 56 (Misure urgenti per la tutela dei
beni culturali));
z) 2 dicembre 1994, n. 73 (Interpretazione autentica della legge
regionale 23 febbraio 1976, n. 11 (Norme di integrazione delle
vigenti disposizioni statali in materia di altezza minima e
requisiti igienico-sanitari dei locali di abitazione));
aa) 2 settembre 1996, n. 32 (Ulteriori modificazioni alle leggi
regionali 15 giugno 1978, n. 14 (Norme in materia urbanistica e di
pianificazione territoriale) e 12 gennaio 1993, n. 1 (Piano
urbanistico-territoriale avente specifica considerazione dei valori
paesistici ed ambientali, denominato piano territoriale paesistico
della Valle d'Aosta). Norme di coordinamento e in materia di
autorizzazione paesistica).
2. I commi secondo e terzo dell'articolo 3 della legge regionale
22 luglio 1980, n. 34 (Disciplina delle attività di ricezione
turistica all'aperto) sono abrogati.
3. Il comma primo dell'articolo 8 legge regionale 56/1983 è
abrogato.
4. L'articolo 17 della legge regionale 2 novembre 1987, n. 91
(Norme concernenti le Comunità Montane) è abrogato.
5. Sono comunque abrogate le disposizioni che contrastano con le
norme della presente legge.
Articolo 99 (Disposizioni transitorie)
1. Fino all'attuazione degli adempimenti previsti dalla
legislazione in materia di sicurezza della circolazione,
nell'edificazione in fregio alle strade carrabili regionali e
comunali, si devono osservare le seguenti distanze minime:
a) all'interno degli insediamenti previsti dai PRG: metri 7,50
dall'asse della carreggiata per strade con carreggiata di larghezza
inferiore o uguale a metri 5,00; metri 9,00 dall'asse della
carreggiata per strade con carreggiata di larghezza compresa fra i
metri 5,01 e metri 8,00; metri 15,00 dall'asse della carreggiata
per strade con carreggiata di larghezza superiore a metri 8,00;
b) nelle altri parti del territorio: metri 14,00 dall'asse della
carreggiata per strade con carreggiata di larghezza inferiore o
uguale a metri 8,00; metri 27,50 dall'asse della carreggiata per
strade con carreggiata di larghezza superiore a metri 8,00.
2. Si definisce carreggiata la parte di piattaforma stradale
destinata al transito dei veicoli con esclusione delle aree di
sosta e di parcheggio, delle piste ciclabili, dei marciapiedi
nonché delle strutture non transitabili, come cunette, arginelle,
parapetti e simili; fino all'approvazione del provvedimento di cui
all'articolo 39 la distanza minima da osservare nell'edificazione
in fregio alle strade pedonali comunali è fissata in cinque metri
da misurare dall'asse delle strade stesse.
3. Ove motivazioni di interesse generale o sociale lo
giustifichino, nelle zone territoriali di tipo E del PRG i
fabbricati agricoli o di interesse generale possono essere
edificati ad una distanza dalle strade pari a quella prevista nel
comma 1, lett. a); a seguito di concessione in deroga rilasciata
dal Comune, previa favorevole deliberazione del Consiglio comunale
e previo nullaosta della struttura regionale competente in materia
di agricoltura, su parere della conferenza di pianificazione di cui
all'articolo 15, comma 3. Detto parere deve vertere sui seguenti
elementi di valutazione:
a) interesse generale o sociale dell'opera;
b) necessità di realizzazione della medesima.
Articolo 100 (Entrata in vigore)
1. La presente legge entrerà in vigore il centoventesimo giorno
successivo a quello della sua pubblicazione nel Bollettino
ufficiale della Regione.
Presidente Pongo in votazione l'articolo 1:
Presenti, votanti e favorevoli: 23
Presidente Pongo in votazione l'articolo 2:
Presenti, votanti e favorevoli: 23
Presidente Pongo in votazione l'articolo 3:
Presenti, votanti e favorevoli: 23
Presidente Pongo in votazione l'articolo 4:
Presenti, votanti e favorevoli: 23
Presidente Pongo in votazione l'articolo 5:
Presenti, votanti e favorevoli: 23
Presidente Pongo in votazione l'articolo 6:
Presenti, votanti e favorevoli: 23
Presidente Pongo in votazione l'articolo 7:
Presenti, votanti e favorevoli: 23
Presidente Pongo in votazione l'articolo 8:
Presenti, votanti e favorevoli: 23
Presidente Pongo in votazione l'articolo 9:
Presenti, votanti e favorevoli: 23
Presidente Pongo in votazione l'articolo 10:
Presenti, votanti e favorevoli: 23
Presidente Pongo in votazione l'articolo 11:
Presenti, votanti e favorevoli: 23
Presidente Pongo in votazione l'articolo 12:
Presenti, votanti e favorevoli: 23
Presidente Pongo in votazione l'articolo 13:
Presenti, votanti e favorevoli: 23
Presidente Pongo in votazione l'articolo 14:
Presenti, votanti e favorevoli: 23
Presidente Pongo in votazione l'articolo 15:
Presenti, votanti e favorevoli: 23
Presidente All'articolo 16 c'è un emendamento sostitutivo
dell'intero articolo, ne do lettura:
Emendamento Articolo 16
(Procedure per la formazione, l'adozione e l'approvazione delle
varianti non sostanziali al PRG)
1. Previa concertazione con le strutture regionali competenti in
materia di beni culturali e di tutela del paesaggio, ove incidano
su beni tutelati ai sensi delle L. 1089/1939 e 1497/1939 o della
legge regionale 56/1983, le varianti non sostanziali sono adottate
dal Consiglio comunale con apposita motivata deliberazione; questa
è pubblicata per estratto nell'albo comunale e depositata in
pubblica visione, con gli atti della variante, presso la segreteria
del Comune stesso per quarantacinque giorni consecutivi;
contestualmente all'avvio della pubblicazione copia della variante
adottata è trasmessa alla struttura regionale competente in materia
urbanistica al fine dell'eventuale formulazione di proprie
osservazioni; dell'avvenuta adozione è data tempestiva informazione
ai cittadini tramite comunicato inviato agli organi di informazione
a carattere locale e regionale; chiunque ha facoltà di produrre
osservazioni nel pubblico interesse fino allo scadere del termine
predetto.
2. Sulle osservazioni si pronuncia il Consiglio comunale che
dispone, ove del caso, i conseguenti adeguamenti della variante;
questi non comportano una nuova pubblicazione.
3. La variante assume efficacia con la pubblicazione, nel
Bollettino ufficiale della Regione, della deliberazione del
Consiglio comunale che l'approva. La deliberazione medesima, con
gli atti della variante, è trasmessa nei successivi trenta giorni
alla struttura regionale competente in materia di urbanistica.
Presidente Ha chiesto la parola il Consigliere Florio.
Florio (VA) C'è stato un problema di battitura che ha deformato
il senso della frase sulla quale sono già intervenuto prima. La
dizione esatta è: "contestualmente all'avvio della
pubblicazione".
Presidente Si vota l'articolo 16 emendato con l'emendamento
proposto dall'Assessore Riccarand e con la precisazione del
Consigliere Florio, nel testo di cui ho dato lettura:
Presenti, votanti e favorevoli: 23
Presidente Pongo in votazione l'articolo 17:
Presenti, votanti e favorevoli: 23
Presidente Pongo in votazione l'articolo 18:
Presenti, votanti e favorevoli: 23
Presidente Pongo in votazione l'articolo 19:
Presenti, votanti e favorevoli: 23
Presidente Pongo in votazione l'articolo 20:
Presenti, votanti e favorevoli: 23
Presidente Pongo in votazione l'articolo 21:
Presenti, votanti e favorevoli: 23
Presidente Pongo in votazione l'articolo 22:
Presenti, votanti e favorevoli: 23
Presidente Pongo in votazione l'articolo 23:
Presenti, votanti e favorevoli: 23
Presidente Pongo in votazione l'articolo 24:
Presenti, votanti e favorevoli: 23
Presidente Pongo in votazione l'articolo 25:
Presenti, votanti e favorevoli: 23
Presidente Pongo in votazione l'articolo 26:
Presenti, votanti e favorevoli: 23
Presidente Pongo in votazione l'articolo 27:
Presenti, votanti e favorevoli: 23
Presidente Pongo in votazione l'articolo 28:
Presenti, votanti e favorevoli: 23
Presidente Pongo in votazione l'articolo 29:
Presenti, votanti e favorevoli: 23
Presidente Pongo in votazione l'articolo 30:
Presenti, votanti e favorevoli: 23
Presidente Pongo in votazione l'articolo 31:
Presenti, votanti e favorevoli: 23
Presidente Pongo in votazione l'articolo 32:
Presenti, votanti e favorevoli: 23
Presidente All'articolo 33 c'è l'emendamento presentato
dall'Assessore Riccarand di cui do lettura:
Emendamento All'articolo 33 il comma 11 è così sostituito:
11. I Comuni definiscono, di concerto con la struttura regionale
competente in materia di tutela del paesaggio, i territori coperti
da foreste e da boschi ai fini dell'applicazione della l.
431/1985.
Presidente Pongo in votazione l'articolo 33 nel testo così
emendato:
Articolo 33 (Aree boscate)
1. È vietata l'edificazione nelle aree boscate, nonché nelle
aree nelle quali il patrimonio boschivo è andato distrutto per
cause dolose, colpose o accidentali, salve restando le disposizioni
di cui al presente articolo.
2. Ai fini della presente legge, per aree boscate si intendono i
terreni sui quali si sono costituiti, per via naturale o
artificiale, popolamenti di specie legnose forestali a portamento
arboreo costituenti un soprassuolo continuo, di almeno cinque anni
di età, anche se sviluppatisi su suoli destinati ad altra coltura,
aventi superficie non inferiore a metri quadrati cinquemila e
larghezza minima non inferiore a metri trenta, indipendentemente
dalla loro designazione catastale, con esclusione degli impianti
artificiali per l'arboricoltura da legno, dei castagneti da frutto,
dei parchi urbani e delle aree boscate marginali destinate dai
piani regolatori vigenti all'espansione di insediamenti
preesistenti.
3. Fatto salvo il rispetto di eventuali determinazioni più
restrittive della pianificazione regionale o locale, nelle aree
boscate, previo parere favorevole della struttura regionale
competente in materia di forestazione, sono ammessi interventi di
manutenzione, restauro, risanamento conservativo, ristrutturazione
edilizia che non comportino la sostituzione delle strutture
esistenti e, ove compatibile con il carattere architettonico delle
strutture edilizie preesistenti, di ampliamento in elevazione per
aumentare l'altezza netta dei piani esistenti fino al
raggiungimento, per ciascun piano, di quella stabilita dalle
vigenti norme in materia di altezza minima libera interna; è
altresì consentito il mutamento della destinazione d'uso.
4. Fatto salvo il rispetto di eventuali determinazioni più
restrittive della pianificazione regionale o locale, nelle aree
boscate è ammesso, previo parere favorevole della struttura
regionale competente in materia di forestazione, il ripristino dei
fabbricati diroccati, purché risultino accatastati o la cui
esistenza alla data di entrata in vigore della presente legge sia
provata da documentazione fotografica o scritta. Gli interventi di
ripristino eseguibili sui fabbricati anzidetti consistono in un
insieme sistematico di opere che, nel rispetto dei relativi
elementi tipologici, formali e strutturali, desumibili dallo stato
dei fabbricati medesimi o dalla documentazione fotografica o
scritta attestante la loro preesistenza.
5. Fatte salve le eventuali determinazioni più restrittive della
pianificazione regionale o locale, nelle fasce di salvaguardia di
cui al comma 10, è ammessa l'esecuzione di costruzioni e
infrastrutture agricole senza possibilità di mutamento della
destinazione d'uso.
6. In caso di motivata necessità, nelle aree boscate è ammessa
l'esecuzione di opere infrastrutturali direttamente attinenti al
soddisfacimento di interessi generali.
7. Sono inoltre ammessi, previo parere della struttura regionale
competente in materia di forestazione ed in coerenza con i criteri
precisati con la deliberazione della Giunta regionale di cui
all'articolo 22, gli interventi infrastrutturali per la costruzione
di accessi alle strutture intercluse nei boschi, la costruzione di
altre infrastrutture primarie necessarie e gli interventi di
miglioramento fondiario, di recupero produttivo e di riordino
fondiario che interessino terreni un tempo coltivati e divenuti
boscati per effetto dell'abbandono.
8. L'esecuzione delle opere di cui ai commi 5 e 6 è subordinata
al parere vincolante della Giunta regionale, su proposta
dell'assessore competente in materia di forestazione, sentita la
conferenza di pianificazione di cui all'articolo 15, comma 3.
9. I comuni individuano e delimitano in apposita cartografia
catastale gli ambiti di cui al comma 1, in base alle definizioni
recate dal comma 2, con deliberazione del Consiglio comunale
soggetta ad approvazione della Giunta regionale, che vi provvede,
sentite le strutture regionali competenti, entro centoventi giorni
dalla ricezione degli atti relativi; decorso inutilmente tale
termine, l'individuazione e la delimitazione degli ambiti di cui al
comma 1, quali deliberati dal Consiglio comunale, si intendono
approvate; l'individuazione e la delimitazione delle aree boscate
costituiscono parte integrante del PRG e possono essere sottoposte
a periodiche revisioni, recependo le modificazioni verificatesi;
sono fatte salve le individuazioni e le delimitazioni delle aree
boscate effettuate e approvate ai sensi della normativa in materia
urbanistica e di pianificazione territoriale previgente alla
presente legge.
10. Nella delimitazione degli ambiti di cui al comma 1, i comuni
possono prevedere una fascia di salvaguardia inedificabile
circostante le aree boscate; fino all'approvazione
dell'individuazione e della delimitazione degli ambiti di cui al
comma 1, la fascia predetta è fissata in metri trenta; essa esclude
le zone destinate all'edificazione dai PRG vigenti; il relativo
vincolo di inedificabilità non si applica alle costruzioni e alle
infrastrutture agricole di cui al comma 5 né alle opere di cui ai
commi 6 e 7.
11. I Comuni definiscono, di concerto con la struttura regionale
competente in materia di tutela del paesaggio, i territori coperti
da foreste e da boschi ai fini dell'applicazione della l.
431/1985.
Presenti, votanti e favorevoli: 23
Presidente All'articolo 34 ci sono gli emendamenti presentati
dall'Assessore Riccarand di cui do lettura:
Emendamenti Al 2° comma, lett. b), si sostituisce la cifra di
1.000 metri con la cifra "5.000 metri".
Al 2° comma, lett. c), si sostituisce la cifra di metri quadrati
2.000 con la cifra di "metri quadrati 5.000".
Al termine del 3° comma aggiungere:
"nonché la costruzione di autorimesse interrate strettamente
connesse con gli edifici esistenti".
Presidente Pongo in votazione l'articolo 34 nel testo così
emendato:
Articolo 34 (Zone umide e laghi)
1. È vietata l'edificazione nelle zone umide e nelle fasce
circostanti le zone umide e i laghi naturali e artificiali per una
profondità di metri cento dalle sponde, salve restando le
disposizioni di cui al presente articolo.
2. Ai fini della presente legge e fatti comunque salvi i laghi
ufficialmente censiti o classificati:
a) per zona umida si intende uno specchio d'acqua privo di
affluenti superficiali o servito da affluenti superficiali di
portata minima, caratterizzata dalla bassa profondità delle acque,
dalla diffusa presenza di vegetazione acquatica emersa e
dall'assenza di stratificazione termica o di termoclino durevole
sull'intera superficie o sulla massima parte di essa;
b) per lago naturale si intende una massa d'acqua, avente
superficie non inferiore a 5.000 metri quadrati durante i periodi
di magra, occupante una conca completamente circondata da terre
emerse;
c) per lago artificiale si intende una massa d'acqua avente
superficie potenziale non inferiore a metri quadrati 5.000 ottenuta
sbarrando con opere ingegneristiche una sezione del collettore di
un bacino idrografico, a volte costituito da un preesistente lago
naturale.
3. Fatto salvo il rispetto di eventuali determinazioni più
restrittive della pianificazione regionale o locale, negli ambiti
di cui al comma 1 sono ammessi interventi di manutenzione,
restauro, risanamento conservativo, ristrutturazione edilizia. Ove
compatibile con il carattere architettonico delle strutture
edilizie preesistenti, è ammesso l'ampliamento compresa la
sopraelevazione, per adeguare l'edificio a specifiche leggi in tema
di sicurezza o norme igienico-sanitarie, ed in particolare per
aumentare l'altezza netta dei piani esistenti fino al
raggiungimento, per ciascun piano, di quella stabilita dalle
vigenti norme in tema di altezza minima libera interna. È altresì
consentito il mutamento della destinazione d'uso, nonché la
costruzione di autorimesse interrate strettamente connesse con gli
edifici esistenti.
4. In caso di motivata necessità, nelle zone circostanti le zone
umide e i laghi naturali o artificiali è ammessa l'esecuzione di
opere infrastrutturali direttamente attinenti al soddisfacimento di
interessi generali, previo parere vincolante della Giunta
regionale.
5. I comuni individuano e delimitano in apposita cartografia
catastale gli ambiti di cui al comma 1, in base alle definizioni
recate dal comma 2, con deliberazione del Consiglio comunale
soggetta ad approvazione della Giunta regionale, che vi provvede,
sentite le strutture regionali competenti, entro centoventi giorni
dalla ricezione degli atti relativi; decorso inutilmente tale
termine, l'individuazione e la delimitazione degli ambiti di cui al
comma 1, quali deliberati dal Consiglio comunale, si intendono
approvate; l'individuazione e la delimitazione delle zone umide e
dei laghi naturali e artificiali costituiscono parte integrante del
PRG e possono essere sottoposte a periodiche revisioni, recependo
le modificazioni verificatesi; sono fatte salve le individuazioni e
le delimitazioni delle zone umide e dei laghi naturali e
artificiali effettuate e approvate ai sensi della normativa in
materia urbanistica e di pianificazione territoriale previgente
alla presente legge.
Presenti, votanti e favorevoli: 23
Presidente Pongo in votazione l'articolo 35:
Presenti, votanti e favorevoli: 23
Presidente Pongo in votazione l'articolo 36:
Presenti, votanti e favorevoli: 23
Presidente Pongo in votazione l'articolo 37:
Presenti, votanti e favorevoli: 23
Presidente Pongo in votazione l'articolo 38:
Presenti, votanti e favorevoli: 23
Presidente Pongo in votazione l'articolo 39:
Presenti, votanti e favorevoli: 23
Presidente Pongo in votazione l'articolo 40:
Presenti, votanti e favorevoli: 23
Presidente Pongo in votazione l'articolo 41:
Presenti, votanti e favorevoli: 23
Presidente Pongo in votazione l'articolo 42:
Presenti, votanti e favorevoli: 23
Presidente Pongo in votazione l'articolo 43:
Presenti, votanti e favorevoli: 23
Presidente Pongo in votazione l'articolo 44:
Presenti, votanti e favorevoli: 23
Presidente Pongo in votazione l'articolo 45:
Presenti, votanti e favorevoli: 23
Presidente Pongo in votazione l'articolo 46:
Presenti, votanti e favorevoli: 23
Presidente Pongo in votazione l'articolo 47:
Presenti, votanti e favorevoli: 23
Presidente Pongo in votazione l'articolo 48:
Presenti, votanti e favorevoli: 23
Presidente Pongo in votazione l'articolo 49:
Presenti, votanti e favorevoli: 23
Presidente Pongo in votazione l'articolo 50:
Presenti, votanti e favorevoli: 23
Presidente Pongo in votazione l'articolo 51:
Presenti, votanti e favorevoli: 23
Presidente Pongo in votazione l'articolo 52:
Presenti, votanti e favorevoli: 23
Presidente Pongo in votazione l'articolo 53:
Presenti, votanti e favorevoli: 23
Presidente Pongo in votazione l'articolo 54:
Presenti, votanti e favorevoli: 23
Presidente Sull'articolo 55 ha chiesto la parola il Consigliere
Borre.
Borre (UV) Su quest'articolo avevamo chiesto di inserire al
comma 5 la Commissione edilizia presieduta dal Sindaco o da suo
delegato. Le spiegazioni dell'Assessore e del relatore ci hanno
fatto ritenere opportuno non insistere su questa richiesta perché
inoltre ci è stato detto che era opportuno portare questa
possibilità nella revisione della legge sugli enti locali. Stesso
discorso per l'articolo 60, dove avevamo fatto quella richiesta al
comma 4.
Presidente Pongo in votazione l'articolo 55:
Presenti, votanti e favorevoli: 23
Presidente Pongo in votazione l'articolo 56:
Presenti, votanti e favorevoli: 23
Presidente Pongo in votazione l'articolo 57:
Presenti, votanti e favorevoli: 23
Presidente Pongo in votazione l'articolo 58:
Presenti, votanti e favorevoli: 23
Presidente Pongo in votazione l'articolo 59:
Presenti, votanti e favorevoli: 23
Presidente Pongo in votazione l'articolo 60:
Presenti, votanti e favorevoli: 23
Presidente Pongo in votazione l'articolo 61:
Presenti, votanti e favorevoli: 23
Presidente Pongo in votazione l'articolo 62:
Presenti, votanti e favorevoli: 23
Presidente Pongo in votazione l'articolo 63:
Presenti, votanti e favorevoli: 23
Presidente Pongo in votazione l'articolo 64:
Presenti, votanti e favorevoli: 23
Presidente Pongo in votazione l'articolo 65:
Presenti, votanti e favorevoli: 23
Presidente Pongo in votazione l'articolo 66:
Presenti, votanti e favorevoli: 23
Presidente Pongo in votazione l'articolo 67:
Presenti, votanti e favorevoli: 23
Presidente Pongo in votazione l'articolo 68:
Presenti, votanti e favorevoli: 23
Presidente Pongo in votazione l'articolo 69:
Presenti, votanti e favorevoli: 23
Presidente Pongo in votazione l'articolo 70:
Presenti, votanti e favorevoli: 23
Presidente Pongo in votazione l'articolo 71:
Presenti, votanti e favorevoli: 23
Presidente Pongo in votazione l'articolo 72:
Presenti, votanti e favorevoli: 23
Presidente Pongo in votazione l'articolo 73:
Presenti, votanti e favorevoli: 23
Presidente Pongo in votazione l'articolo 74:
Presenti, votanti e favorevoli: 23
Presidente Pongo in votazione l'articolo 75:
Presenti, votanti e favorevoli: 23
Presidente Pongo in votazione l'articolo 76:
Presenti, votanti e favorevoli: 23
Presidente Pongo in votazione l'articolo 77:
Presenti, votanti e favorevoli: 23
Presidente Pongo in votazione l'articolo 78:
Presenti, votanti e favorevoli: 23
Presidente Pongo in votazione l'articolo 79:
Presenti, votanti e favorevoli: 23
Presidente Pongo in votazione l'articolo 80:
Presenti, votanti e favorevoli: 23
Presidente Pongo in votazione l'articolo 81:
Presenti, votanti e favorevoli: 23
Presidente Pongo in votazione l'articolo 82:
Presenti, votanti e favorevoli: 23
Presidente Pongo in votazione l'articolo 83:
Presenti, votanti e favorevoli: 23
Presidente Pongo in votazione l'articolo 84:
Presenti, votanti e favorevoli: 23
Presidente Pongo in votazione l'articolo 85:
Presenti, votanti e favorevoli: 23
Presidente Pongo in votazione l'articolo 86:
Presenti, votanti e favorevoli: 23
Presidente Pongo in votazione l'articolo 87:
Presenti, votanti e favorevoli: 23
Presidente Pongo in votazione l'articolo 88:
Presenti, votanti e favorevoli: 23
Presidente Pongo in votazione l'articolo 89:
Presenti, votanti e favorevoli: 23
Presidente Pongo in votazione l'articolo 90:
Presenti, votanti e favorevoli: 23
Presidente Pongo in votazione l'articolo 91:
Presenti, votanti e favorevoli: 23
Presidente Pongo in votazione l'articolo 92:
Presenti, votanti e favorevoli: 23
Presidente Pongo in votazione l'articolo 93:
Presenti, votanti e favorevoli: 23
Presidente Pongo in votazione l'articolo 94:
Presenti, votanti e favorevoli: 23
Presidente Pongo in votazione l'articolo 95:
Presenti, votanti e favorevoli: 23
Presidente Pongo in votazione l'articolo 96:
Presenti, votanti e favorevoli: 23
Presidente Pongo in votazione l'articolo 97:
Presenti, votanti e favorevoli: 23
Presidente Pongo in votazione l'articolo 98:
Presenti, votanti e favorevoli: 23
Presidente Pongo in votazione l'articolo 99:
Presenti, votanti e favorevoli: 23
Presidente Pongo in votazione l'articolo 100:
Presenti, votanti e favorevoli: 23
Presidente Ha chiesto la parola il Consigliere Florio per
dichiarazione di voto.
Florio (VA) L'intervento fatto da Perrin poco fa mi ha obbligato
a modificare le cose che volevo dire. È stato un intervento
appassionato al termine del quale la mia vicina, Consigliere
Squarzino, ha detto: "Mi vien voglia di applaudire" perché comunque
le cose che ha detto provenivano da dentro, erano una lettura di
una realtà oggettiva come Amministratore, ma che partiva da ciò che
lui è ed è stato nel suo Paese, come cittadino di quel Paese, come
montanaro di quel Paese e come primo cittadino di quel Paese. E
questo credo debba essere riconosciuto e a questo credo si debba
portare rispetto.
Non ci rammaricheremo mai abbastanza di come è andata la
discussione di questa sera su questi due argomenti: l'assenza di
tutti questi colleghi, che se ne sono andati quasi per
ridicolizzare il desiderio di far sì che questo Consiglio si
esprima su temi di questa portata, credo che si ritorcerà contro di
loro come un boomerang perché i temi di cui avremmo dovuto
discutere ampiamente qui sono temi conosciuti, noti a gran parte
dei nostri colleghi che sono usciti perché o ex sindaci o ex
amministratori o professionisti impegnati nella materia
strettamente attinente a questi argomenti e la loro fuga non è che
il segno dell'incapacità di porsi come elemento alternativo di
discussione seria su questi argomenti.
Ed è triste constatare che la discussione sia stata monca
soprattutto perché altre due sono le considerazioni che devono
essere fatte. La prima è che noi oggi stabiliamo con forza una
nostra competenza speciale, prevista nello Statuto, che per un
verso o per l'altro - come hanno già detto i colleghi che mi hanno
preceduto e l'Assessore - non era mai stata fatta valere con questa
determinazione. E questa è una cosa da sottolineare nel momento
stesso in cui c'è un rimescolamento delle nostre competenze.
Dall'altra c'è il fatto che il territorio, il suo uso, la sua
tipologia, il modo con cui lo viviamo, il modo con cui lo
utilizziamo per poter continuare a vivere, costituisce una delle
gambe di quel tavolo che è la nostra autonomia. Se una delle gambe
del tavolo è costituita dalla lingua, dalla cultura, da questo
legame con una cultura che è diversa da quella della maggioranza
del Paese, ebbene il territorio lo è altrettanto; il modo con cui
si guarda il territorio, il modo con cui lo si usa, il modo con cui
lo si intende impiegare, noi e le generazioni a venire, è segno di
quanto noi si sia convinti della fondatezza della nostra autonomia.
E il fatto che nel primo articolo di questo disegno di legge sia
fatta con forza un'affermazione come quella dello sviluppo
sostenibile definendo poi che questo è legato anche al
soddisfacimento non soltanto dei nostri bisogni, ma anche a quelli
delle generazioni future, sta a significare per noi che autonomia
significa costruire anche il futuro delle generazioni a venire che
vivono e che decideranno di vivere su questa terra.
Ci sembra questa un'affermazione che per la prima volta compare
in una legge di tipo urbanistico in questa Regione e ci sembra
un'affermazione forte di cui ci sentiamo orgogliosi noi Verdi
all'interno di questa maggioranza che ha avuto il coraggio di
andare anche al di là, come ha detto l'Assessore, di quello che era
scritto nello stesso programma che venne sottoscritto all'atto
della sua costituzione.
Ma c'è una cosa che voglio dire ancora. L'impressione che ho io
è che in questa Regione la cultura urbanistica non abbia mai avuto
molta fortuna nei tempi moderni, ciò che ci siamo trovati a
gestire, derivante dal passato, è frutto di una cultura che con
l'oggi non ha più nulla a che vedere, è frutto di una cultura
legata alla terra, alla montagna e al bisogno di ricavare da essa
tutto quanto era indispensabile per vivere, usando mezzi di
modificazione del territorio estremamente limitati e molto poveri.
Questa è la cultura della montagna: saper essere in così tale
simbiosi con il territorio stesso da rendere persino poco evidente
la presenza dell'uomo, ma oggi non è più così, quella cultura non
ci è più sufficiente per affrontare compiutamente i problemi che ci
potranno essere sottoposti e che i tempi moderni già ci hanno
sottoposto nel passato. Non è più sufficiente perché, al di là
dell'attaccamento al proprio passato, che è indispensabile per
guardare con serenità il futuro, è necessario essere dotati di una
cultura diversa e più forte ancora perché alle sollecitazioni del
danaro, del facile guadagno, del poter vivere meglio è estremamente
difficile resistere. Quando dalla vendita di un proprio pezzo di
terra si può ricavare quanto i propri genitori non hanno visto in
una vita intera, come si fa a resistere ad una sollecitazione di
questo tipo? Chi è in grado di poterlo fare? Allora siamo noi che
dobbiamo oggi..., usando strumenti che non sono forse propri di
questa cultura contadina e quindi non sono da esorcizzare, non sono
da mettere fuori dalla porta, non sono da considerare perdenti, non
sono da considerare a noi estranei, ebbene dobbiamo usare anche di
quegli argomenti e di quegli strumenti per far sì che la decisione
di essere padroni della propria terra, gestori della propria terra
sia ferma fino in fondo e non sia assoggettabile ai venti del
cosiddetto mercato. Altrimenti c'è il rischio di constatare ancora
una volta ciò che è successo nel passato tante volte, lo ha detto
benissimo Perrin nel suo intervento: in tante località di questa
nostra Regione si è subordinato l'utilizzo del territorio allo
stare meglio, allo stare meglio immediato, allo stare meglio
subito, lasciando perdere tutto il resto, ma perché tutto il resto
senza l'ancoramento strettissimo alla realtà economica, sociale e
culturale di oggi non regge.
Quando allora, nelle discussioni lunghissime che abbiamo avuto,
talora anche molto contrastate, abbiamo notato una differenza di
valutazione, questa non deriva dal fatto che si crede o si guarda
in modo diverso alla valenza del territorio, non è questo, è che si
guarda alla difesa della valenza di quel territorio con strumenti
diversi. Non sono stato un montanaro, non sono stato un ragazzino
che è vissuto in alpeggio, ma sono stato un ragazzo che è nato in
uno dei paesi di questa Valle e che si è sentito dentro,
esattamente come il "berger" che ha fatto per tutti i suoi anni di
elementari "lo petsou" in alpeggio, le montagne e questa terra.
E leggo questo territorio, il suo paesaggio, le presenze umane,
la costruzione dell'umanizzazione del paesaggio in un modo diverso
da come lo legge uno che ha fatto un'esperienza di vita diversa, ma
non per questo meno valido; questo lo rivendico. Se l'obiettivo è
comune, sono letture del paesaggio, della lingua di questa terra,
della sua autonomia, del suo modo nuovo di essere in quello che
potrà essere il nostro Paese nel futuro, sono letture diverse, ma
ugualmente valide, se l'obiettivo è uguale.
Presidente Pongo in votazione la legge nel suo complesso:
Presenti, votanti e favorevoli: 23
Il Consiglio approva all'unanimità
Président Avec cette votation on termine les points à l'ordre du
jour d'aujourd'hui et on continue les travaux demain matin.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK