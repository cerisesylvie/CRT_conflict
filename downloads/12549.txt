Consiglio Regionale della Valle d'Aosta - Oggetto del Consiglio n. 3465 del 10 giugno 1992 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 3465 del 10 giugno 1992 - Resoconto
OGGETTO N. 3465/IX Dibattito sull'elezione del Presidente
della Giunta regionale.
Cout (Presidente)
Ricordo ai colleghi consiglieri che
il consiglio di oggi è convocato in via di urgenza, non vi saranno
quindi comunicazioni del Presidente del Consiglio e si passerà
subito alla discussione dei due punti all'ordine del giorno, il
primo fra quali è l'elezione del Presidente della Giunta, ai sensi
dell'articolo 33 dello Statuto, che stabilisce che il Presidente
della Giunta è eletto dal Consiglio fra i suoi componenti, con
elezione mediante scrutinio a schede segrete a maggioranza
assoluta, e dopo il secondo scrutinio a maggioranza relativa. Ciò
significa che per essere eletto nella sua prima votazione, il
candidato alla Presidenza della Giunta dovrà conseguire la
maggioranza dei voti in rapporto al numero dei presenti, ai sensi
del disposto dell'articolo 21 dello Statuto.
Non penso di dover aggiungere altro, anche perché su questa
questione era già iniziata una discussione sulla presa d'atto del
Presidente della Giunta nel consiglio della volta scorsa; penso
quindi che sia una discussione che dovrà continuare. Chiederei
subito sul punto n.1 all'ordine del giorno, che è elezione del
Presidente della Giunta, se vi sono delle proposte.
Ha chiesto di parlare il Consigliere Andrione, ne ha
facoltà.
Andrione (UV)
Je voudrais faire un très brief résumé
des derniers événements, qui nous ont amenés aujourd'hui à cette
réunion extraordinaire du Conseil régional.
Il y a quinze jours environ, d'une façon soudaine et imprévue,
une crise s'est déclarée dans la majorité, qui depuis juin 1990
régissait la Région, crise qui a vu la défection d'une force
importante de cette majorité suivie par d'autres forces.
Dans une série de consultations, qui se sont déroulées parfois à
un rythme convulsif, parce que tous les conseillers, les partis et
les mouvements ont été confrontés à une situation tout à fait
nouvelle et difficile à résoudre, à travers des contacts avant
programmatiques et après pour la formation d'un nouveau
gouvernement régional, nous avons pu établir un programme d'idées
pour couvrir cette dernière année d'une législature qui en est à sa
deuxième crise; sur ce programme plusieurs forces se sont reconnues
et elles ont signé le document le concernant. Dans un deuxième
temps, quand on est passé aux propositions nécessaires pour arriver
à un gouvernement régional, certaines de ces forces ne se sont pas
reconnues dans nos propositions. En tant que représentant et chef
de groupe du groupe de majorité relative nous regrettons que ces
forces n'aient pas cru pouvoir faire partie de la majorité
régionale sans faire partie de l'exécutif, mais c'est un choix qui
les concerne et que nous respectons.
Pour ce qui concerne les groupes et les forces qui sont demeurés
dans cette vision, à savoir le PDS, le parti républicain, le groupe
des ADP, les groupes des autonomistes indépendants, M. Bich et
l'Union Valdôtaine, nous croyons pouvoir formuler aujourd'hui une
proposition pour la nomination du Président du Gouvernement
régional en la personne de M. Ilario Lanivi.
Cette proposition à notre avis tient compte et de la
représentativité des forces qui sont aujourd'hui au Conseil
régional et de la impérieuse nécessité d'arriver à donner pour
cette dernière année de législature, une image sereine, sérieuse et
efficace de la Vallée d'Aoste. C'est pourquoi notre proposition
devrait recueillir à notre avis le plus grand nombre possible de
voix et ceci au delà des critiques qui certainement seront faites à
cette formation politique, qui (comme je l'ai expliqué avant) est
née dans des circonstances particulièrement difficiles et troubles
de la vie politique valdôtaine.
Presidente
Ha chiesto di parlare il Consigliere
Riccarand, ne ha facoltà.
Riccarand (VA)
Credo che sarebbe opportuno che il
capogruppo dell'Union Valdôtaine, o il Consigliere Lanivi, che è
stato indicato come Presidente della Giunta, illustrasse quali sono
le proposte degli accordi intervenuti fra le varie forze politiche
che hanno deciso di costituire questa maggioranza, sia per quanto
riguarda la composizione dell'esecutivo, sia per quanto riguarda il
programma, perché qui ho inteso dire una cosa che non mi è chiara,
cioè che ci sarebbero state delle forze politiche che hanno
sottoscritto un programma e che poi invece non avrebbero aderito
nel momento in cui si trattava di definire un organigramma. Siccome
noi non siamo mai stati sentiti su nessun programma, vorremmo
capire qual è questo programma di cui si parla, e credo che anche
nella economia del dibattito di questo consiglio sarebbe opportuno
avere fin dall'inizio un quadro complessivo di insieme sia per
quanto riguarda il programma che viene proposto, sia per quanto
riguarda l'organigramma che viene proposto.
Presidente
Ha chiesto di parlare il Consigliere
Milanesio, ne ha facoltà.
Milanesio (PSI)
Per associarmi alla richiesta avanzata
dal Consigliere Riccarand di conoscere un po' di più. A parte le
sobrie dichiarazioni del Consigliere Andrione, che vanno nel senso
probabilmente auspicato dal Consigliere Lanivi a suo tempo, ma non
ci è dato di sapere molto.
Gradiremmo conoscere le basi programmatiche su cui questo
consiglio si accinge a votare una nuova giunta e magari vorremmo
anche conoscere la composizione di questa nuova giunta, perché al
di là dell'auspicio fatto dal Consigliere Andrione, cioè che questo
Consiglio deve cercare di dare una immagine serena, seria ed
efficace per chiudere degnamente questa legislatura, io di facce
serene ne vedo ben poche questa mattina, se non quelle della
opposizione; serie, si tratterà di vedere cosa ci verranno a
raccontare perché tutto quello che abbiamo sentito dire in questi
giorni abbiamo l'impressione che potrebbe essere contraddetto da
quello che poi viene fatto; efficace, ebbene l'efficacia spetterà a
coloro che sono chiamati a guidare l'esecutivo e noi glielo
auguriamo.
Ma serenità non ne vedo, mi sembra di vedere facce di chi si
accinge a prendere un cinquanta grammi di sale inglese, o che lo ha
già preso. La serietà non lo so dove possa essere; gradirei che
possa venir fuori dalla discussione, dal confronto, dalla
illustrazione programmatica. E, come ho detto, l'efficacia è tutta
da dimostrare.
Presidente
Ha chiesto di parlare il Consigliere
Gremmo, ne ha facoltà.
Gremmo (UAP)
Penso che lo sconcerto manifestato da alcuni
colleghi rispetto alla stanchezza, cioè al tentativo di voler far
passare come fatto di ordinaria amministrazione, come una cosa
naturale e normale, quella che è invece una rilevante svolta di
carattere politico, sia da mettere in luce.
E' evidente che, mentre lo scorso Consiglio pareva che, esclusi
alcuni pochi cattivi emarginati, in questa sala si era finalmente
trovata una quasi unanimità, o comunque una larga convergenza
programmatica, basata su diecimila ragioni, mentre sembrava che
questa fosse una cosa acquisita ed assodata, oggi da quello che
abbiamo capito cominciamo a vedere che il carretto comincia a
perdere qualche pezzo per la strada, o comunque cominciano ad
esserci le salmerie che si stanno in qualche maniera
sfilacciando.
Allora è bene parlarci chiaro subito, è bene dircelo. Ha ragione
il collega Riccarand - e mi fa piacere che i fatti abbiano
dimostrato che le preoccupazioni che io esternavo non erano così
campate per aria - nel rilevare il modo sbagliato, direi
antidemocratico, direi più da Carbonari che da uomini politici, con
cui sono state condotte le consultazioni per arrivare a questa
svolta, che non hanno coinvolto il Consiglio, che non si sono
svolte nel Consiglio. Oggi si dice: il Consiglio prenda atto; no,
il Consiglio deve entrare nel merito, perché ad esempio alcune
valutazioni che sono state fatte l'altro giorno nella
conferenza-stampa del movimento per la Valle d'Aosta sono
considerazioni serie. Collega Maquignaz, devo darle atto che il suo
movimento ha fatto dei ragionamenti molto seri, molto giusti.
"Bisogna partire - dice questo movimento - dai risultati della
Lista Valle d'Aosta" e questo è un dato importante, su cui bisogna
discutere, perché sui dati del risultato elettorale della Lista
Valle d'Aosta ho una opinione precisa. Siccome al comune di Aosta,
nella città di Aosta, proprio quella lista non ha vinto, perché al
comune di Aosta la maggioranza degli elettori ha votato altre
liste, siccome nella Valle quella lista non ha raggiunto il 51
percento, è una lista delegittimata. Ma su questo bisogna
discutere, ragionare. Il problema del confronto è un confronto
preventivo, non ci si può dire che, raggiunta faticosamente una
parvenza di accordo, si è arrivati finalmente a risolvere le
situazioni; bisogna che il Consiglio entri nel merito.
Quindi manifesto in modo preventivo lo sconcerto e la
preoccupazione per questo avvio, che è un avvio strombazzato
all'inizio come un grande fatto politico aggregante, ma che in
realtà ho la sensazione di aggregante abbia poco.
Tutto questo per dire ad alta voce quella che è la mia opinione
da qualche tempo: ho la sensazione che i vari partiti, ed avere una
sigla non di partito non vuol dire non essere meno partito degli
altri, stiano giocando una battaglia che è tutta di partito, cioè
che è tutta basata sugli interessi di allargamento del potere della
forza o dell'altra.
Allora se un appello mi sento di fare al collega Lanivi, perché
è quello più direttamente chiamato in causa, ma al Consiglio, è
quello di non accettare questa logica, cioè recuperare la
centralità del Consiglio. Quando criticavo la proposta di legge
elettorale del collega Riccarand che diceva: stabiliamo già prima
quale sarà la coalizione che dovrà governare, lo facevo e continuo
a farlo perché non si può ledere il sacrosanto diritto di ogni
Consigliere di muoversi, di avere delle opinioni. Basta con gli
steccati di partito, basta con il fatto che ad esempio le scelte
dell'esecutivo debbano essere fatte fuori di qui. Ma tutto il voto
che è andato alle Leghe o alla Rete (che forse può piacere di più
come riferimento per qualcuno, ricordo che il collega Lanivi e gli
ADP sono stati dentro a quel movimento di rinnovamento del mondo
cattolico che poi è sfociato anche nella Rete), è andato anche
perché la gente è stufa che siano i partiti a decidere.
Ora, se i partiti hanno deciso che il Movimento dei meridionali
rappresentato dal collega Bich debba avere la Presidenza della
Regione, non è detto che questa sia una scelta che poi nel
Consiglio rappresenta veramente la scelta che il Consiglio vuole
fare, con tutto il rispetto e l'amicizia per il movimento degli
Immigrati, adesso diventato Autonomia Socialista, transitoriamente
alleato con il PSI e il PDS e contemporaneamente alleato con
l'Union Valdôtaine, nello stile dello slalom cablato che
caratterizza il collega futuro auspicato da alcuni Presidente della
Giunta. Però secondo me quello che deve decidere è il Consiglio e
non le forze politiche.
Allora, se partiamo con questa impostazione ho la sensazione che
si sta facendo veramente uno sbaglio grosso, e mi spiace che il
collega Lanivi, che è stato ampiamente dentro ad un discorso di
coinvolgimento della gente e quindi esterno alle logiche di
partito, possa accettare questo. Però almeno ad alta voce la
protesta e comunque l'opposizione rispetto a questo metodo mi
sentivo di manifestarla.
Presidente
Ha chiesto di parlare il Consigliere
Maquignaz, ne ha facoltà.
Maquignaz (GM)
Solo per rispondere al Capogruppo
dell'Union Valdôtaine, Andrione, e per confermare quello che il
Consigliere Riccarand ha detto, cioè che noi non abbiamo mai
sottoscritto alcun programma, perché mai un programma a noi è stato
presentato.
In secondo luogo vorrei dire, anche questo per un dovere di
chiarezza, che abbiamo sempre posto prima di discutere gli
organigrammi la questione della centralità politica della Lista
Vallée d'Aoste come punto di partenza di costituzione della nuova
maggioranza.
Abbiamo, nostro malgrado, dovuto prendere atto che è stata fatta
una scelta diversa.
Detto questo, anche noi desideriamo conoscere prima di procedere
alla discussione un programma, sempre posto che questo programma
esista.
Presidente
Ha chiesto di parlare il Consigliere
Andrione, ne ha facoltà.
Andrione (UV)
Pour une simple motion d'ordre et pour
rappeler comment les travaux de ce Conseil se sont déroulés dans
d'autres occasions, on peut évidemment changer cette procédure,
mais pendant plusieurs fois on procédait à l'élection du Président
de la Junte, celui-ci lisait son programme, le programme était
distribué aux différents groupes, il y avait les réponses, la
discussion politique; après quoi le Président donnait les
indications des Assesseurs et il y avait une deuxième tournée des
considérations sur les Assesseurs qui avaient été nommés.
Je crois que nous pourrions suivre encore une fois cette
procédure, s'il y a d'autres propositions que quelqu'un les
fasse.
Presidente
Ha chiesto di parlare il Consigliere
Riccarand, ne ha facoltà.
Riccarand (VA)
E' vero che probabilmente ci sono delle
consuetudini, però non è detto che queste consuetudini vadano nella
direzione giusta.
Avevamo sottoscritto una dichiarazione di intenti, un preambolo,
in cui si diceva: qui occorre una svolta nei metodi, nei contenuti,
occorre seguire strade nuove per la formazione delle maggioranze e
degli esecutivi, occorre cambiare nei sistemi e poi anche nei
contenuti.
Credo che il minimo di questi cambiamenti non è una grossa cosa,
credo che non sia neanche un grosso sforzo da parte vostra, ma per
avere un dibattito in Consiglio che sia minimamente fondato su cose
concrete e non su delle indiscrezioni credo sarebbe opportuno che o
il capogruppo dell'Union Valdôtaine, o il Presidente della Giunta
incaricato illustrasse, leggesse quello che è il documento
programmatico e indicasse le persone che vengono proposte
nell'esecutivo, in modo che il Consiglio possa esprimersi
conoscendo il quadro completo della proposta che viene fatta, cioè
conoscendo il nome della persona che viene proposta alla Presidenza
della Giunta - e questo lo abbiamo sentito -, il programma e la
composizione dell'esecutivo. In questo modo abbiamo un quadro
completo e possiamo esprimerci a ragion veduta; altrimenti siamo
costretti a votare alla cieca e magari fidandoci su delle
indiscrezioni che ci dicono è stato deciso questo, è stato deciso
quello, ma in realtà non sappiamo esattamente come stanno le
cose.
Quindi la proposta è quella che ci sia una illustrazione del
programma proposto dalla maggioranza che si vuole costituire e ci
sia anche una illustrazione del tipo di composizione dell'esecutivo
che si vuole fare. Dopo di che si può procedere alla votazione del
Presidente della Giunta perché ogni forza politica avrà il quadro
chiaro della situazione.
Presidente
Sono state poste due proposte
all'attenzione del Consiglio: una dal Consigliere Andrione, il
quale ha rammentato la prassi che fino a questo punto era stata
quella normale, cioè che si facesse il nome del Presidente della
Giunta, che si eleggesse il Presidente della Giunta, che il
Presidente della Giunta esponesse le linee politico-programmatiche
di questa maggioranza, dopo di che si apriva il dibattito e
successivamente si passava al punto n. 2 all'ordine del giorno. Vi
è una seconda proposta del Consigliere Riccarand, di illustrare
subito il programma e di dare indicazione dei nominativi che
potrebbero essere gli Assessori di una nuova maggioranza regionale,
e su questo avvenga subito la discussione. Si tratta di decidere
come si vuol procedere.
Ha chiesto di parlare il Consigliere Andrione, ne ha
facoltà.
Andrione (UV)
On peut choisir une route comme l'autre,
il est indispensable avant qu'on parle du programme et qu'on donne
les indications génériques sur la composition de la Junte, qu'il y
ait eu une élection. Je ne voudrais pas (et je fais une hypothèse
qui évidemment n'est pas la mienne) que quelqu'un lise ici un
programme et après il n'a pas 18 voix, comme minimum. Si on lit un
programme, c'est parce qu'on a été élu; mais on ne peut pas le lire
avant et dire: si je suis élu, je dirais ces choses-ci.
D'autre part, le point 1 à l'ordre du jour dit: Nomina del
Presidente della Giunta.
Presidente
Prima di dare la parola ad altri
Consiglieri, rammento che vi sono due proposte e la cosa più
opportuna per non innescare un dibattito sulle procedure senza
niente decidere è che si decida su queste due proposte. Quindi
inviterei i Consiglieri a parlare uno a favore e uno contro alla
proposta che è stata fatta.
Ha chiesto di parlare il Consigliere Gremmo, per richiamo al
regolamento, ne ha facoltà.
Gremmo (UAP)
Tanto per richiamarmi direttamente,
quanto per fare questa proposta; credo che lei abbia molta fretta,
Presidente, fa bene, io non ne ho molta, e stia pur tranquillo che
in questi pochi mesi che rimangono avremo modo di fare le cose
puntualmente, con calma, con tutti gli interventi necessari, per
tutto il tempo che possiamo; quindi non facciamo le cose in
fretta.
Che il Consigliere Andrione abbia paura che qualcuno, non presa
la poltrona, poi non lo appoggi, sono problemi dell'Union
Valdôtaine e del collega Andrione. E' evidente che qui chi non
prende la poltrona poi si arrabbia, ma questi sono problemi della
maggioranza, non sono problemi del Consiglio.
Credo che non ci debba essere la fretta di arrivare a votare;
penso che preliminarmente si potrebbe sospendere (e questo è un
atto che qualche volta viene concesso) il Consiglio e cominciare a
consultare i Capigruppo per sentire qual è l'orientamento non di
merito ma procedurale che si vuole adottare. E questa sarebbe una
prima possibilità di verificare le opinioni.
In secondo luogo, a me pare evidente che se si va alla votazione
ipso facto si forzano i tempi, perché rispetto alle certezze della
volta scorsa, gran parte delle sicurezze sono cadute. A me dispiace
per l'Union Valdôtaine, ma ho l'impressione che la sicurezza di
aver imbarcato dei partner ciechi e comunque in qualche maniera
disponibili (e più andremo avanti e più sarà difficile) vada
scemando. Allora stiamo attenti a partir male, e lo dico anche
nell'interesse della nuova maggioranza, stiamo attenti a partire
con veti sotterranei incrociati. Quindi preliminarmente chiederei
di sentire i Capigruppo, che credo sia una prassi, Presidente,
abbastanza consolidata e condivisibile, e in seconda battuta poi
entrare nel merito.
Presidente
Sono d'accordissimo con il Consigliere
Gremmo che la discussione debba avere tutto lo spazio necessario,
però un richiamo al regolamento in questo caso non può che
riportarci alla discussione del punto 1 all'ordine del giorno, che
è l'elezione del Presidente della Giunta, e addirittura vorrei
ricordare che il regolamento non fa nessun cenno addirittura al
fatto che deve essere letto e discusso un programma da parte del
Presidente. L'unica cosa che sta nel regolamento è una prassi più o
meno consolidata, ricordata fra l'altro dal Consigliere Andrione,
di come si è proceduto finora. C'è comunque da parte del
Consigliere Gremmo una proposta di sospensione dei lavori, in
questo caso è il Consiglio stesso che può decidere, e io la metto
all'attenzione del Consiglio. Non sarò io che decido di sospendere
o meno.
I Consiglieri vogliono accettare questa proposta? Uno a favore e
uno contro sulla proposta del Consigliere Gremmo, altrimenti si
continua a proporre e a discutere a vuoto. Questa proposta precede
le altre del Consigliere Andrione e del Consigliere Riccarand.
Mi sembra che ci possa essere da parte del Consiglio l'accordo
per una sospensione di circa un quarto d'ora, affinché i Capigruppo
possano scambiarsi le idee su come si possa procedere nella
discussione sull'ordine del giorno.
Si dà atto che la seduta è sospesa dalle ore 10,07 alle ore
10,29 per una riunione della Conferenza dei Capigruppo.
Presidente
Riprendono i lavori dopo la sospensione.
C'è stata una riunione fra i Capigruppo dei vari Gruppi del
Consiglio ed in questa sede, su richiesta di alcuni Gruppi
consiliari - che si possono definire, penso siano loro stessi che
in qualche modo si sono definiti, di minoranza -, si procederà
dando la parola prima al Consigliere, in questo caso Lanivi, per
illustrare quelle che sono le linee politico-programmatiche di
questa costituenda nuova maggioranza. Dopo di che vi sarà spazio
per la discussione e si procederà quindi alla elezione del
Presidente della Giunta. Non è questa la prassi normale, ma è un
accordo che è stato raggiunto fra i vari Capigruppo dei Gruppi del
Consiglio regionale per iniziare in questo modo questa nuova fase
politica, se così la vogliamo chiamare, di questa assemblea
consiliare.
Se tutti siete d'accordo, e penso che siate d'accordo, darei la
parola al Consigliere Lanivi per la sua esposizione.
Lanivi (GM)
Mi pare che il metodo seguito anche per
affrontare la discussione di questa mattina voglia rappresentare un
contributo perché il dibattito in Consiglio regionale possa
avvenire avendo a mente le difficoltà, che non sono solo di ordine
politico ma anche per la gravità dei problemi che ci troveremo di
fronte.
Quindi mi pare corretto, anche se in qualche maniera al di fuori
della tradizione dei lavori di questo Consiglio quando si
affrontano gli argomenti che dovremo affrontare oggi, tenere conto
delle richieste che sono state avanzate, procedendo in questo
modo.
Dirò subito che il mio augurio è di poter non dico soddisfare
appieno tutti, ma che tutti tengano conto della credibilità delle
cose che vado a dire e a cui credo.
L'esigenza di dare con responsabilità e coerenza una risposta
chiara ed efficace alle attese della gente è alla base dell'accordo
che ha unito forze politiche che vogliono costituire un governo
riferendosi al documento presentato in questo Consiglio il 3 giugno
scorso.
I criteri principali ai quali ci siamo riferiti sono:
1 - garantire la governabilità della Regione;
2 - qualificare politicamente la nuova maggioranza regionale, in
coerenza con la volontà popolare, espressasi anche con il voto del
5 e 6 aprile u.s.;
3 - assumere impegni programmatici chiari e realizzabili nel
breve arco di tempo a disposizione, orientati a risolvere con
efficacia le emergenze più gravi nei settori vitali della realtà
regionale;
4 - fare propri nuovi metodi di governo e di lavoro capaci di
aumentare l'efficienza dell'azione amministrativa e di consentire
la responsabile partecipazione dei valdostani alle scelte che li
riguardano.
Inoltre la consapevolezza della complessità dei problemi che ci
stanno di fronte ci impone di dichiarare fin da ora che vogliamo
operare con realismo, con umiltà, aperti ad ogni utile
collaborazione, da qualunque parte essa provenga, con il rispetto
della dignità di tutti e mettendo definitivamente da parte rancori
e divisioni prodotti da un modello sorpassato di fare politica.
La nuova maggioranza è costituita dall'Union Valdôtaine, dal PDS
- Gauche Valdôtaine, dagli Autonomisti Democratici Progressisti, da
Autonomia Socialista-PSDI, dagli Autonomisti Indipendenti e dal
Partito Repubblicano Italiano.
Il Governo regionale espresso da queste forze comprende, oltre
alle rappresentanze dell'UV, del PDS-Gauche Valdôtaine, degli ADP e
degli Autonomisti Indipendenti, una qualificata presenza esterna,
presenza che vuole testimoniare un orientamento politico teso ad
aprire il governo della Regione ad energie significative della
nostra realtà.
E' nostra intenzione proporre un governo garantito da una
maggioranza sufficientemente ampia, che gli consentirà di operare
con efficacia e nel contempo garantire la dialettica consiliare, le
funzioni di controllo sull'operato dell'esecutivo, e ci auguriamo
capace di attrarre apporti qualificati e costruttivi.
E' una scelta responsabile. La nuova maggioranza rappresenta il
frutto della scelta responsabile operata da quelle forze che da un
lato hanno saputo reagire all'esaurimento di una esperienza
politica non adeguata alle nuove esigenze e non corrispondente
all'elettorato valdostano. Rappresenta, inoltre, la scelta
coraggiosa di quelle forze che hanno rifiutato il più comodo ruolo
di opposizione e di sfruttamento dei recenti risultati elettorali a
loro favorevoli ed hanno inteso invece concorrere ad una esperienza
di governo, innovativa nella formula e nei metodi, a pochi mesi
dalla scadenza elettorale.
Se si considerano le difficoltà derivanti dalle contrapposizioni
delle recenti competizioni politiche, dalla prospettiva ravvicinata
del rinnovo di questo Consiglio, nonché delle conseguenze non
dimenticate del "ribaltone" del 6 giugno 1990, si possono
comprendere e giustificare gli ostacoli superati, le situazioni che
non hanno potuto essere compiutamente affrontate e anche gli
eventuali errori compiuti.
Un risultato quindi che non ci può soddisfare appieno e che ci
spinge a rivolgerci a coloro che si sono sentiti non adeguatamente
considerati, affinché valutino il valore della scelta politica
compiuta più che i particolari non pienamente risolti derivanti da
obiettive difficoltà contingenti.
In effetti, è stato raggiunto l'obiettivo centrale non solo di
garantire un governo regionale, ma anche quello di ricomporre un
quadro politico chiaramente caratterizzato e rispondente alle
istanze popolari autonomiste, alla volontà di progresso e
cambiamento, nel rispetto dell'ambiente e delle risorse umane
disponibili.
Sono questi i comuni riferimenti politici che potranno garantire
unità di intenti ed efficacia all'azione di governo, contribuendo
ad orientamenti sicuri e risposte forti alle gravi emergenze
esistenti.
Una svolta necessaria. Questa scelta costituisce una svolta
necessaria perché vengano assicurare nel futuro della Valle d'Aosta
le condizioni per affrontare e superare il difficile momento di
passaggio fra un vecchio ed un nuovo modo di fare e concepire la
politica.
Siamo convinti che stiamo attraversando uno straordinario
momento di trasformazioni che hanno distrutto o ridimensionato
fortemente non solo i vecchi riferimenti ideologici, ma anche i
tradizionali modelli di organizzazione e gestione del sistema
economico, del lavoro, dell'amministrazione pubblica.
Prende faticosamente corpo una dimensione europea ed
internazionale che accentua la crisi dei vecchi confini nazionali
riproponendo con forza e molte volte con drammaticità sia le
questioni regionali, che le specificità culturali, etniche e
linguistiche, ma che hanno sullo sfondo i problemi di una
convivenza, di una armonizzazione e di una solidarietà universale
fra uomini e genti.
La Valle d'Aosta deve poter definire un proprio progetto che,
fondato sui valori della propria cultura, valorizzi la propria
identità e guidi il necessario processo di evoluzione della
comunità.
E' questo il problema essenziale che deve essere posto al centro
dell'attenzione delle forze politiche, che vogliono adeguare il
loro ruolo ed i loro meccanismi di funzionamento ad un nuovo
modello in cui le relazioni fra progetto, consenso e sistema di
responsabilità sostituiscano lo schema ormai superato del consenso
della gente fondato sul rapporto di appartenenza, favori e
consenso.
Il disegno politico di questa maggioranza è orientato al
raggiungimento di questi obiettivi ed intende avviare nuovi metodi
per realizzare coerenti azioni concrete.
Le linee guida sono dunque rappresentate dalla volontà di
riferire ogni azione all'interesse generale della Valle e di creare
le condizioni per la partecipazione responsabile della comunità
alle decisioni.
In questo senso assumono particolare rilievo programmatico,
direi come scelte fondamentali dentro questa logica, l'approvazione
di strumenti legislativi in materia di riforma elettorale - tengo a
precisare, anche per indicare il comportamento che terrà questa
nuova maggioranza, che per raggiungere questo risultato occorrerà
superare i confini numerici di questa stessa maggioranza -,
referendum consultivo e rafforzamento e valorizzazione
dell'autonomia dei comuni e delle comunità montane.
Queste sono scelte forti e ancora prima di indicare il quadro
delle emergenze e dei problemi che dovranno essere sottoposti a
verifica in breve tempo per poter presentare una proposta concreta,
credo che queste siano le indicazioni politicamente forti di questa
maggioranza.
Questo governo ha di fronte a sè circa 300 giorni di lavoro, ed
una situazione generale di estrema pesantezza. Dico circa 300
giorni perché ad un anno di distanza dalla scadenza elettorale gli
impegni finali non consentiranno una possibilità operativa massima
del governo. Vogliamo utilizzare questi giorni per lavorare sodo,
con senso di responsabilità, consci dei limiti di tempo e della
gravità dei problemi da affrontare.
Abbiamo prima di tutto l'esigenza di verificare lo stato e
l'entità dei problemi esistenti.
Dovremo agire con la massima rapidità in questo senso per poter
immediatamente dopo precisare modalità e tempi degli interventi che
ci proponiamo di attuare.
In modo particolare dovremo sottoporre ad attenta verifica il
quadro finanziario regionale e quello relativo alle più importanti
emergenze in campo economico industriale.
L'entità e la qualità degli interventi saranno gioco-forza
subordinati anche alle disponibilità finanziarie regionali della
restante parte di esercizio e di quelle prevedibili per quello a
venire.
Le emergenze:
1 - i problemi concernenti il riparto fiscale e la sua
evoluzione in vista delle previste scadenze comunitarie.
2 - situazione Cogne: manteniamo l'impegno di definire entro il
mese di luglio le linee politiche di intervento del governo
regionale.
3 - procedere al rinnovo della convenzione della Casa da Gioco
di Saint-Vincent entro la fine del corrente anno; anche e
soprattutto per questo argomento sarà indispensabile constatare lo
stato di avanzamento, cioè il punto della situazione. E questo
senza alcuna intenzione nè polemica nè con la volontà di
distruggere o di accantonare ciò che di positivo è stato fatto.
4 - fra le emergenze e i problemi immediati quelli concernenti
il collegamento autostradale Aosta-Morgex con il tunnel del Monte
Bianco, e quello concernente il collegamento con le statali 26 e
27. Questi, più che emergenze, sono problemi dei prossimi
giorni.
Per quanto riguarda progetti qualificanti, anche se forse non
scorniciando o togliendo delle patine particolari, abbiamo voluto -
indicando anche i momenti di responsabilità decisionali - rendere
forse schematico, non mirabolante la serie delle cose che vado a
dire, ma l'intenzione è di individuare anche i momenti di
responsabilità. Ripeto ciò che ho detto prima: ci riproponiamo già
per il prossimo consiglio, da questi punti, fatta una verifica, di
stabilire tempi e modalità di risoluzione.
Progetti qualificanti.
Per quanto concerne la Presidenza del Consiglio, ci pare
qualificante dare attuazione alla legge regionale sul difensore
civico, del quale siamo in grado di poter dare fin da ora una data
per la sua attuazione, ed è l'autunno di quest'anno.
Contemporaneamente, la revisione della legge sulle nomine,
riqualificando il ruolo della commissione consiliare
competente.
Per quanto riguarda la Presidenza della Giunta, il rinnovo del
contratto del personale regionale; da ciò che conosciamo pensiamo
che questo possa essere fatto entro l'autunno di quest'anno.
Secondo, l'avvio del processo di decentramento dei servizi
regionali sul territorio; le prime realizzazioni sono previste per
la primavera del 1993. Terzo, l'informatizzazione
dell'amministrazione regionale; di questo possiamo dare anche delle
parti più definite come l'avvio del piano pluriennale di
intervento, la valorizzazione del ruolo dell'INVA e la definizione
delle modalità operative fra SED e INVA; l'integrazione del sistema
informatico regionale con i sistemi informativi degli enti locali e
di servizio. Quarto punto - ed è un punto più politico, sono messi
in ordine non di importanza, lo saranno dopo le verifiche di cui ho
riferito prima - la definizione in accordo con il comune di Aosta
di un piano di interventi strategici.
Assessorato all'Ambiente, Urbanistica e Trasporti. E' nostra
intenzione procedere all'approvazione del piano territoriale
paesistico; del bacino di traffico, e lo dico sapendo delle
difficoltà non facili che dovranno essere superate; l'avvio del
sistema informativo territoriale; l'approvazione della legge
regionale sulla estrazione del marmo; e non ultimo, affrontare il
problema dei depuratori e del risanamento delle acque.
Assessorato all'Agricoltura e Forestazione: accordo per piani di
profilassi nel settore zootecnico; riordino e rilancio del settore
lattiero-caseario.
Assessorato alle Finanze: messa a punto di strumenti per una
effi-ciente gestione del patrimonio regionale; definizione di ruoli
e rap-porti fra le principali istituzioni finanziarie e creditizie
regionali (Banca della Valle d'Aosta, Finaosta, Casse rurali);
avanzamento dell'analisi di fattibilità dello strumento Zona
Franca, che è già stato iniziato, occorre procedere per la sua
definitiva attuazione; analisi e monitoraggio delle convenzioni in
atto.
Assessorato all'Industria, Commercio e Artigianato: piano
energetico regionale, del quale mi permetto di proporre alcune
scelte che l'attuale maggioranza ha definito. E sono: controllo
regionale sulle utilizzazioni strategiche, sblocco ordinato delle
concessioni, controllo regionale sulle grandi produzioni, priorità
di collaborazioni con comuni, comunità montane, consorzi pubblici,
consorzi fra privati e privati. Ancora, definizione di rapporti fra
Digrava ed Enti locali, inserimento delle centrali Ilva-Cogne nel
quadro generale del piano. Sono delle prime indicazioni per
qualificare il piano energetico regionale.
Altra legge che riteniamo importante è la legge sulla
innovazione tecnologica e sulla ricerca e sviluppo.
Assessorato ai Lavori Pubblici: legge sugli IACP e norme in
materia di trasparenza e garanzia per le procedure di appalto.
Assessorato alla Pubblica Istruzione: attuazione degli articoli
39 e 40 dello Statuto Speciale; applicazione delle norme di
attuazione in materia di formazione tecnico-professionale;
definizione, in accordo con il comune di Aosta, dell'area da
destinare ad auditorium ed avvio delle fasi di progettazione.
Assessorato alla Sanità e Servizi Sociali: avvio
ristrutturazione dell'Ospedale regionale; verifica del bilancio
dell'USL (reperimento risorse finanziarie e razionalizzazione della
spesa); affrontare il problema delle discariche e dello smaltimento
dei rifiuti industriali; avvio della revisione del Piano Sanitario
Regionale; accordo con il comune di Aosta per il potenziamento dei
servizi sociali della città.
Assessorato al Turismo, Sport e Beni Culturali: verifica dello
stato di avanzamento del progetto Ski-pass unificato; definizione e
avvio delle aziende di promozione turistica; razionalizzazione
delle procedure amministrative per l'approvazione di piani
regolatori, autorizzazioni e concessioni edilizie.
Questo è il quadro delle azioni programmatiche che preciseremo
meglio (nel senso di stabilire modalità e tempi di attuazione) dopo
la verifica che dovrà essere fatta su questi temi.
Per quanto riguarda le linee guida per l'azione amministrativa,
cioè quei comportamenti che dovrebbero guidare l'azione politica
regionale, sono:
a) compatibilità delle scelte con le esigenze di tutela e
valorizzazione del patrimonio ambientale;
b) contenimento e razionalizzazione della presenza pubblica
nelle aree di gestione e corrispondente valorizzazione del ruolo
della iniziativa privata;
c) coinvolgimento nei processi decisionali degli enti locali e
delle espressioni organizzate degli operatori economici;
d) valorizzazione delle risorse umane locali;
e) miglioramento della qualità e della efficienza dei servizi ai
cittadini;
f) sobrietà ed efficienza della spesa regionale;
g) contenimento delle spese correnti e corrispondente
riorientamento della spesa a favore degli investimenti
produttivi;
h) valorizzazione delle specificità culturali e linguistiche
della comunità valdostana.
Ultime considerazioni. La considerazione, credo, che è quella
che in definitiva sarà il centro del dibattito consiliare anche in
questo breve lasso di tempo che ci divide dalla scadenza elettorale
ed è la questione del metodo.
Vanno individuate modalità nuove nell'assunzione delle
decisioni, della gestione e della attuazione degli interventi, che
consentano una più grande e migliore partecipazione dei
cittadini.
Vanno individuati metodi nuovi di lavoro non solo del Governo
regionale, ma anche di questo Consiglio regionale; si tratta in
definitiva di affrontare il difficile processo di democratizzazione
complessiva del potere regionale, che non è da intendersi come
sovrappiù, ma come condizione necessaria per lo stesso sviluppo del
sistema Valle d'Aosta e per il rafforzamento della coscienza
autonomista dell'intera comunità.
Per ultimo voglio parlare della mia persona. Non pochi hanno e
possono legittimamente muovere alla mia persona rilievi
giustificati ed anche preoccupazioni altrettanto legittime e
giustificate. Sono qui per dire solo una cosa: primo, credo che mi
sia riconosciuta una coerenza ai valori di fondo, a certi valori a
cui non solo ho ispirato la vita politica ma la mia vita
complessiva; a questi valori intendo essere e continuare ad essere
fedele, costi quel che costi.
La mia non è l'espressione di forze politiche consistenti, mi
considero e mi voglio considerare strumento. Se l'utilizzazione
della mia persona come strumento può servire a raggiungere o a far
superare anche un solo gradino in senso positivo a favore di questa
comunità, mi sentirò soddisfatto a prescindere dai rischi che può
correre la mia persona, rischi in termini politici, e non deve
essere interpretato questo altrimenti.
In parole più povere, la fine politica mia con questa esperienza
non mi interessa; può esserci, intendo ribadire qui che questa è la
mia sola funzione.
Ho una speranza e voglio offrire delle garanzie. Ho una speranza
che i rapporti personali oltre che politici che in questi anni ho
avuto con tutti voi e con le forze che ho rappresentato, credo che
abbiano testimonianze, se non lo sono stati appieno è sicuramente
per i miei limiti, sono stati di rispetto verso di tutti; questo
atteggiamento lo voglio mantenere e spero che possa non modificare
la situazione ma creare condizioni per lavorare meglio.
Termino, perché così mi è stato richiesto, indicando la
composizione politica della Giunta, che è legata a questo
ragionamento, a questa logica politica, correttamente indicando i
nominativi dopo la mia elezione; non avrebbe senso l'esposizione di
un nome se non avessi la responsabilità di poterlo dire.
La composizione della Giunta è così fatta: 4 assessorati all'UV,
2 assessorati alla Gauche Valdôtaine, 1 assessorato agli ADP, e una
qualificata presenza esterna.
Presidente
Ha chiesto di parlare il Consigliere
Aloisi, ne ha facoltà.
Aloisi (PSI)
Ho seguito con molta attenzione
l'intervento del futuro Presidente della Giunta e posso affermare
che ognuno di noi, sui progetti cosiddetti qualificanti, sulle
emergenze che ci sono, condivide appieno l'illustrazione di questo
programma e possiamo tranquillamente dire che sicuramente è la
stessa ripetizione del programma del 6 giugno 1990. Sono le stesse
cose, che si ripetono in quest'aula.
Il futuro Presidente della Giunta ha esordito il proprio
intervento dicendo: mi auguro che si tenga conto della credibilità
di ciò che dico.
Ebbene, caro Ilario Lanivi, posso dire tranquillamente che non
ho nessuna credibilità in ciò che hai detto; non ci credo perché
sono cose vecchie, sono cose che si ripetono in continuazione, ma
soprattutto non condivido ciò che tu hai detto, in certi passaggi
naturalmente, non in quelli che devono essere i cosiddetti progetti
qualificanti, perché questi li condividiamo tutti, non ci credo
perché non hai toccato un aspetto che ritenevo importante in
quest'aula, soprattutto in questo momento. Non hai toccato la
questione morale.
Mi sarei aspettato che da parte di questa giunta ci fosse anche
un accenno a questo problema, che sta investendo in modo drammatico
anche la politica nazionale, e sicuramente la nostra piccola realtà
regionale non è esente da questo problema. Questo mi demoralizza
alquanto e mi fa riflettere e mi fa dare un giudizio negativo su
quella che è la prospettiva di questa nuova maggioranza che si sta
creando, o che si è creata in questi ultimi giorni.
E' stato detto dal futuro Presidente che si vuole portare avanti
un nuovo modello di fare politica, perché il modello di fare
politica di prima era un modello sbagliato, ormai superato. E poi
ha aggiunto che i colleghi consiglieri che prima stavano
all'opposizione hanno rinunciato ad un ruolo così comodo e
tranquillo di opposizione, per assumere incarichi gravosi di
governo. Ebbene, caro Lanivi, non so se tu effettivamente credi a
quello che hai detto.
Non so se sei convinto di ciò che hai detto, perché la svolta
cosiddetta necessaria, la svolta che il PDS ha permesso avvenisse
in questi ultimi giorni, aveva un presupposto logico se
effettivamente c'era da parte delle forze politiche che compongono
la nuova maggioranza la volontà manifestata nei propri documenti
ufficiali, e cioè quella che la logica politica della spartizione
del potere è oggi da escludere. Questo è l'elemento chiave che
dimostra l'incapacità, l'incoerenza, la non affidabilità di questa
nuova maggioranza.
Quando nei preamboli, quando nei concetti si pongono delle basi
concrete che tutti condividiamo, perché questa è una frase
condivisa da tutti, se veramente si vuole cambiare politica o se
veramente si vuole cambiare modo di fare politica, mentre si fanno
delle enunciazioni di principio sui giornali, sugli organi di
informazione in quest'aula, contemporaneamente abbiamo avuto modo
di assistere noi qui presenti, l'opinione pubblica, i giornalisti,
tutti quanti, a quello che è stato il vero modo di fare politica, a
quello che è stato il cemento che ha contribuito a far sì che si
creasse questa nuova maggioranza.
Mi ricordo le dichiarazioni del Segretario dell'UV, Grimod, che
diceva in una intervista del primo giugno: "Il primo impegno è
quello di preparare il programma politico, c'è da affrontare la
crisi dell'Ilva Cogne, la convenzione con la SDS, bocciata dalla
CEE (anche qui sarebbe molto interessante andare a scoprire come
mai è stata bocciata e chi ha contribuito a far sì che fosse
bocciata), la scadenza del Casinò; sono questioni concrete, non ci
sarà molto spazio per la filosofia". E invece c'è stato molto
spazio per la spartizione delle poltrone.
Abbiamo visto che fino a pochi attimi fa, fino a questa mattina
probabilmente ancora non si era trovato l'equilibrio politico
dell'organigramma. E quindi si dice in questa grande premessa, che
è poi il programma politico di questa nuova maggioranza, che la
logica politica della spartizione del potere è da escludere, la
complessità delle trasformazioni in atto richiede alla direzione
politica progettualità, rigore ed efficienza ed impone il rilancio
delle istituzioni, eliminando l'invadenza dei partiti nella
pubblica amministrazione. Come si può fare simili affermazioni
quando fino a questa mattina all'interno delle varie forze
politiche si è discusso esclusivamente sulla ripartizione delle
poltrone che dovranno essere assegnate in questo Consiglio?
Allora si abbia almeno il pudore di non scrivere queste cose su
certi documenti, si abbia almeno il senso del pudore di venire qui
e dire: è stata questa una volontà per creare una nuova
maggioranza, che purtroppo ha fatto sì che si basasse
esclusivamente sulla ripartizione del potere.
E che cosa dà un senso alle affermazioni che sto facendo in
questo momento? Lo dà esattamente l'intervento che hanno fatto
prima i colleghi Maquignaz e Riccarand. In un primo momento su
questo documento c'era la firma anche di quei due rappresentanti,
successivamente non c'è stato l'equilibrio dell'organigramma; per
cui queste due forze politiche sono state escluse.
Si parla di moralità, si parla di modo nuovo di fare politica,
mentre nella realtà l'epicentro, il coagulante di questa nuova
maggioranza è solo la ripartizione del potere, la ripartizione
delle poltrone.
Non è tutto. Volevo ricordare anche certe situazioni grottesche
di questa maggioranza, le contraddizioni che ho testè citato nel
programma, e soprattutto vorrei fare un piccolo riferimento agli
alleati dell'UV, perché l'UV è sempre l'epicentro della politica
regionale. L'epicentro perché, malgrado tutto, anche se qualcuno
aveva detto che era necessario far fare all'UV un bagno di umiltà,
questo bagno di umiltà qualcuno non ha permesso che si potesse
fare, pertanto ha rimesso in gioco gli equilibri politici, ha
rimesso in gioco per l'ennesima volta questo movimento di
maggioranza relativa che è il centro della politica regionale.
Vediamo che il PRI, che prima si trovava dall'altra parte,
mentre a livello nazionale il proprio Segretario nazionale predica
di stare all'opposizione, entra in questa nuova maggioranza. Senza
assumere impegni di governo, questo è vero, probabilmente perché
ancora non sappiamo chi sono i nuovi Assessori, e ne prendiamo
atto.
Devo però ricordare le dichiarazioni del PDS, di alcuni
rappresentanti di questo partito, e mi riferisco all'intervento del
collega Mafrica, dell'ex e del nuovo assessore Mafrica. Nel suo
intervento il 6 giugno 1990 cosa aveva detto Mafrica? Evidenziando
tutte le situazioni di disagio, criticando l'atteggiamento, il modo
di fare politica di questo nuovo alleato di oggi, che è l'UV, aveva
detto: "Crediamo però di poter formulare due critiche alla politica
seguita dai suoi gruppi dirigenti (si riferisce all'UV), proprio
perché riteniamo che in un futuro non lontano (e qui è stato
previdente perché già allora aveva preannunciato quello che si
sarebbe avverato oggi) i cammini della sinistra (e qui si riferiva
probabilmente al PDS) e quelli dell'UV potranno rincontrarsi".
Dopo due anni, caro Mafrica, hai avuto ragione. Continuava: "La
prima, è giusta la critica alla partitocrazia. Il ruolo dei partiti
nel nostro paese è da rivedere, e i comunisti hanno coraggiosamente
iniziato a farlo, con contraddizioni, difetti, nostalgie e ricadute
in vecchi pregiudizi partitocratici, ma con sufficiente
determinazione.
E' giusto - dice Mafrica - criticare i partiti, ma a che cosa
stava sempre più assomigliando in questa fase l'UV se non al più
forte e al più tradizionale dei partiti? Cosa distingue un partito
da un movimento, se non il fatto di avere iscritti, di avere
sezioni, di avere riti e vessilli, di seguire logiche e discipline
interne, di privilegiare spesso i propri aderenti rispetto alla
generalità dei cittadini?
Siete sicuri, amici dell'UV, di essere ancora quel movimento
esclusivamente impegnato nella difesa della lingua e nelle
tradizioni del popolo valdostano, e di essere immuni dalla logica
dalla raccolta del consenso, comunque motivato, anche di quello
proveniente dall'esercizio del potere?"
Caro Mafrica, ti poni le stesse domande anche oggi?
E poi continua Mafrica: "Abbiamo l'intenzione di rispettare
lealmente un accordo politico (bravo Mafrica, una bella lealtà!),
un accordo politico liberamente sottoscritto perché non è
strutturato su singoli fatti amministrativi, ma per la riforma del
sistema politico valdostano; si tratta di un accordo non di
affinità politiche ma finalizzato alla riscrittura dei rapporti di
potere nella nostra Regione".
Caro Mafrica, se tu adesso ripeti le stesse cose che ho testè
citato, sono valide ancora oggi, perché quello che hai detto ieri
lo hai rinnegato con il tuo atteggiamento e lo puoi riproporre oggi
allo stesso livello a cui lo avevi proposto il 6 giugno 1990. Sono
le stesse cose. E mi meraviglia perché pensavo che certi personaggi
avessero il senso del pudore...
(...Commenti ironici in aula...)
...il senso anche a volte della vergogna. Però questa è la
realtà, malgrado ci siano i personaggi che dalle tribune vogliono
fare della ironia, questi sono fatti concreti, queste sono
dichiarazioni non fatte dal sottoscritto, ma dichiarazioni fatte
dall'ex e nuovo assessore Mafrica. Le ho solo citate per far capire
a volte come parlare il politichese significa prendere in giro
l'elettorato, significa contraddirsi in continuazione, significa
prendere in giro la popolazione, la gente, perché ognuno di noi
parla della gente e della volontà popolare e coloro che dalle
tribune hanno il coraggio ancora di applaudire riflettano
attentamente su questo atteggiamento dei politici, che ad ogni
occasione dicono sempre le stesse cose, che andavano bene allora,
il 6 giugno 1990, vanno benissimo oggi, 10 giugno 1992.
In questo breve intervento volevo ricordare anche brevemente
l'ex assessore e nuovo assessore Lavoyer. Non ho nulla contro
l'assessore Lavoyer; è solo per evidenziare questo tipo di
atteggiamento da parte di questo movimento che allora aveva fatto
una scelta coraggiosa, e che oggi invece fa come i gamberi, torna
indietro e rivede la propria posizione.
Diceva Lavoyer il 25 giugno 1990: "Per quanto ci riguarda, il
nostro gruppo condivide pienamente le linee politico-programmatiche
illustrate dal Presidente della Giunta (allora era Gianni Bondaz),
sia perché abbiamo contribuito direttamente alla elaborazione del
documento assieme alle altre forze politiche facenti parte della
nuova maggioranza, sia perché riteniamo scendendo sul concreto che
lo stesso vada nella direzione di rafforzare l'autonomia nella
nostra Regione, con un effettivo decentramento di competenze
dall'ente Regione verso i comuni e le comunità montane. Traspare
inoltre la volontà precisa, da noi sempre sostenuta, di ridare il
giusto spazio e il ruolo che al Consiglio regionale compete di
programmazione più che di gestione. Daremo quindi tutto il nostro
appoggio alla nuova Giunta, affinché quanto previsto dal programma
elaborato si traduca in azioni concrete a favore della crescita
culturale ed economica, e soprattutto della crescita della libertà
dei cittadini valdostani, affinché possiamo veramente diventare una
terra di uomini liberi e solidali al centro dell'Europa. E qui è
giusto il caso di dire che voliamo alto, parliamo di Europa,
parliamo di dare la libertà ai cittadini....". E le stesse cose le
puoi ripetere anche nel prossimo intervento, perché ci troviamo
nella stessa posizione del collega Mafrica.
Questo perché? Ho voluto evidenziare le contraddizioni di questa
nuova maggioranza, che non è scaturita e non scaturisce su dei
progetti concreti, su degli ideali rimarcabili, su delle
motivazioni valide. Scaturisce esclusivamente da un lato sulla
paura da parte del PDS del proprio futuro; paura del proprio futuro
perché probabilmente non ha più davanti a sè una direttrice da
seguire, a cui cercare di essere coerente per portare avanti una
strategia politica chiara e precisa. L'UV si ritrova all'ago della
bilancia, ma non per suo merito, si ritrova perché altri le hanno
permesso questo suo ruolo.
Concludo questo mio intervento, dicendo che non credo alle
dichiarazioni che ha fatto il futuro Presidente della Giunta; non
ci credo proprio per le motivazioni che ho elencato. Questa è stata
ed è una maggioranza che si basa esclusivamente sulla gestione e
sulla ripartizione delle poltrone e del potere. Questa è la realtà
che emerge dal comportamento che hanno tenuto in questi ultimi
giorni quelle forze politiche che stanno per diventare maggioranza,
questa è la realtà dei fatti che dimostrano anche il distacco da
parte di quella maggioranza di alcuni esponenti politici. E poi
sono molto amareggiato per l'aspetto che ritenevo importante,
quello della questione morale.
Mi auguro, caro nuovo Presidente Lanivi, che questo aspetto
venga ripreso da parte del futuro Presidente della Giunta. La
questione morale in quest'aula è importante, soprattutto è
importante se dovesse avvenire e non voglio preannunciare quello
che ancora non so se potrà o meno avvenire, però voci di corridoio
circolano, noi le abbiamo sentite, non vorremmo che in questo
momento, mentre a livello nazionale soltanto per un mandato di
comparizione certi personaggi danno le proprie dimissioni dai
rispettivi incarichi pubblici, altri personaggi in mezzo a noi con
dei rinvii a giudizio, con delle accuse abbastanza pesanti, abbiano
la possibilità di andare a ricoprire incarichi di governo.
Questo sarebbe un aspetto deleterio per il Presidente della
Giunta, per le forze politiche che compongono questa maggioranza,
soprattutto sarebbe uno schiaffo morale nei confronti del PDS che
ha voluto fare questo secondo ribaltone mettendo in evidenza
l'aspetto morale.
Voglio vedere, e sono qui apposta per cercare di capire le
giustificazioni di questo partito che ha posto anche il problema
morale, se accetta e tollera che vengano nominati come assessori
dei personaggi che, per carità, sono innocenti, nessuno li vuole
colpevolizzare, ma sono sotto inchiesta.
Questo è uno degli aspetti che dobbiamo tenere in considerazione
proprio perché la questione morale deve essere posta innanzitutto
in questo consiglio, perché dobbiamo avere gente che ci amministra
che abbia la possibilità di amministrarci a testa alta senza
doversi vergognare, senza dover soprattutto essere accusati da
altre forze politiche. Noi dobbiamo dare l'esempio in questo,
quindi mi auguro che il PDS, mi auguro che il nuovo Presidente
della Giunta nel successivo intervento ponga anche l'accento su
questo aspetto, sulla questione morale.
Si dà atto che alle ore 11,10 assume la Presidenza il
Vicepresidente Bich.
Presidente
Ha chiesto di parlare il Consigliere
Maquignaz, ne ha facoltà.
Maquignaz (GM)
Signor Presidente, colleghi
Consiglieri, anche io ho ascoltato le dichiarazioni programmatiche
del Consigliere Lanivi, le indicazioni contenute in questo
programma molto ampio, ma direi anche programma generico, programma
essenzialmente di facciata, su cui per la verità però in parte si
può anche concordare.
Ma il mio intervento vuole essere più di tipo politico, perché
credo che in questo momento l'intervento debba essere
essenzialmente politico.
Devo dire che subito avevo pensato di non prendere la parola
perché la situazione che si è venuta a creare in Valle d'Aosta si
commenta da sola. Ma mi sono detto che dovevo pur dire qualcosa, se
non altro per far sapere al Corriere della Valle la mia opinione,
l'opinione del cattolico Maquignaz, come sono stato definito.
Allora al mio compaesano, al direttore del Corriere, vorrei
suggerire il titolo del prossimo numero del suo giornale: "Passata
la festa gabbato lo santo". Passata la festa non è soltanto gabbato
lo santo, ma gabbato l'elettorato, gabbata la coerenza e gabbata la
tanto decantata chiarezza. Ancora una volta la politica ha tradito
la gente e le sue aspirazioni. Ancora una volta i giochi di potere
stanno purtroppo, nostro malgrado, a dimostrare che le logiche
degenerative della partitocrazia sono ancora ben presenti nella
nostra Regione. Ancora una volta le indicazioni dell'elettorato non
sono state ascoltate nonostante che il successo della Liste Vallée
d'Aoste avesse dato segnali inconfondibili e illuminanti sulla
necessità di continuare a far vivere la politica della Liste Vallée
d'Aoste nella nostra Regione, con le componenti politiche che
l'avevano ispirata.
Una di queste componenti politiche, il movimento Valle d'Aosta,
è stata abbandonata per lasciare spazio a forze che hanno sempre
condotto e continueranno a condurre una feroce battaglia contro
l'Union Valdôtaine. E questo in omaggio forse non so a cosa, forse
al messaggio evangelico che ricorda: Beati gli ultimi perché
saranno i primi. Evidentemente questa è l'interpretazione del
messaggio evangelico che non condivi-diamo.
Ancora una volta, dicevo, si è voluto, come dice la
intellighenzia aostana, fare quagliare il comune di Aosta con la
Regione. E credo in verità che sia stata proprio questa illegittima
mescolanza di interessi a far cadere purtroppo la giusta logica
politica della Liste Vallée d'Aoste.
Meno male che si è sempre parlato, amici della periferia delle
valli, che le autonomie locali sono sacre; mi auguro soltanto che
un simile mercato politico non venga applicato anche per gli altri
comuni della Valle: a te il comune di Aosta, a Tizio quello di
Saint-Vincent, a Caio quello di Châtillon e via dicendo. E se
volete un mio consiglio, per evitare dei guai maggiori, non andate
a discutere nel comune di Villeneuve, sede spirituale delle truppe
camellate.
Ancora una volta il partito è prevalso sull'uomo e sulla
comunità. Mi sto sempre più convincendo che forse la politica è
sempre stata così e continuerà ad essere così nostro malgrado. Se
così è, ci troviamo di fronte ad una logica disumana, dalla quale
spero di essere sempre più allontanato.
Detto questo, noi non aderiremo a questa maggioranza perché,
primo, questa è il frutto di una mediazione di interessi compositi,
non ancora del tutto manifesti, fra il comune di Aosta e la
Regione; secondo, questa non rispecchia assolutamente le
indicazioni dell'elettorato valdostano; terzo, questa nasce
all'insegna della incertezza, della incoerenza e della
consapevolezza di aver dato ad una coalizione che, oltre a non
essere ben vista dalla comunità valdostana, faticherà - e lo
vedremo nei prossimi giorni - a trovare compattezza nelle soluzioni
dei gravissimi problemi che interessano la nostra Regione; quarto,
questa maggioranza rappresenta una soluzione di compromesso
instabile che dovrebbe essere garantita dalla capacità di
mediazione dell'aspirante Presidente della Giunta; quinto, non
faremo parte di questa maggioranza soprattutto perché l'uomo, tanto
difeso e tanto umiliato nel corso della storia, ancora una volta
viene calpestato in modo indegno proprio da chi è stato proposto a
diventare il capo del governo regionale e quindi la guida della
comunità valdostana.
A me non piacciono i discorsi pietosi, sono un sentimentale,
però non accettiamo prediche da chi, povero immigrato in Valle
d'Aosta, da questa Valle ha avuto molto di più di tanti valdostani
che immigrati si sentono nella propria terra in cui sono nati e
sono vissuti e sopravvissuti con sacrifici e sofferenze, attraverso
i secoli, nei nostri villaggi della Valle.
Dico queste cose, caro Rusci, questo vale anche per te, non per
un sentimento di rancore, ma perché si sappia che i valdostani non
sono disponibili ad apprendere lezioni di politica da chi non
conosce le più elementari regole del comportamento umano che testè
sono state richiamate.
Questa è la nostra opinione sull'aspirante alla Presidenza della
Giunta, il quale fra l'altro, e come sempre, non si è neanche
degnato di contattare e di dire una sola parola al movimento Valle
d'Aosta. Credo che prima debbano essere rispettate le regole del
comportamento umano, dopo di che possiamo parlare anche di
politica. Ma tanto, si dice, Maquignaz non conta niente, chi
comanda è l'Union Valdôtaine. E su questo possiamo anche concordare
perché l'UV ha la maggioranza relativa e quindi è legittimo che
aspiri a partecipare in modo determinante al governo della
Valle.
Ai dirigenti dell'UV invece voglio dire serenamente che non ho
capito il significato politico, checché se ne dica, sulle chiavi di
lettura sulle presunte pretese assessorili, non ho capito il
significato politico della vostra scelta. Devo confessare che ho
avuto la tentazione di usare parole pesanti e dure con il gruppo
dirigente dell'UV. Non lo farò. Non lo farò innanzitutto perché una
parte di voi ha sostenuto la necessità di seguire la linea politica
della Liste Vallée d'Aoste, e non lo farò soprattutto perché non
potrò mai dimenticare la solidarietà umana, la genuinità, la
spontaneità della vostra base, della base dell'UV, manifestatasi
nella recente campagna elettorale per le politiche.
Oggi per questi motivi voglio pubblicamente ringraziare questa
gente per il lavoro che hanno fatto per la Valle d'Aosta. E in nome
di questa autentica solidarietà, per la quale si può rinunciare
anche ad una parte della propria libertà, amici dell'UV, vi chiedo
ancora una volta di riflettere per un attimo su questa scelta,
prima di abbandonare la linea politica della Liste Vallée d'Aoste.
Vi chiedo di mantenere l'azzurro della Liste Vallée d'Aoste, che
qualcuno ha voluto togliere dalla Liste.
Devo dire, per la verità, che non ho capito chi ha voluto
cancellare l'azzurro: se l'UV, se Lanivi, se il sen. Dujany, o
forse altre forze esterne alla Valle d'Aosta. A chi lo ha fatto,
voglio però dire che ha sbagliato perché ha tolto l'azzurro del
cielo dei valdostani che di più amano la Valle d'Aosta.
Se l'Union Valdôtaine accetterà questo stato di cose, credo che
abbandonerò la vita politica. Così avrò la possibilità e il tempo
di dipingere il cielo azzurro ma quello stellato dei pastori sulle
mie tele, che a causa della politica sono rimaste bianche.
Per questi motivi chiedo che oggi non si passi alla votazione
del Presidente della Giunta e della Giunta, e che il Consiglio
venga sospeso per valutare la possibilità di costruire una
maggioranza ed un governo regionale che abbia come punto di
riferimento prioritario la coalizione della Liste Vallée
d'Aoste.
Questo è quello che vuole la gente con la quale la Liste Vallée
d'Aoste si è battuta.
Presidente
Il Consigliere Maquignaz formalizza la sua
questione pregiudiziale? Allora, ai sensi dell'articolo 61 del
regolamento interno del Consiglio, concernente la questione
pregiudiziale e sospensiva, la questione posta deve essere discussa
subito e votata dall'assemblea. Come previsto dal regolamento, un
Consigliere a favore e uno contro.
Ha chiesto di parlare il Consigliere Andrione, ne ha
facoltà.
Andrione (UV) Je regrette d'être pris au dépourvu comme
cela, parce que je ne m'attendais pas une question de ce
genre.
M. Lanivi a fait ce qu'il devait faire, il a expliqué son
programme, nous demandons qu'on continue aussi parce qu'il faut
qu'on arrive à élire un gouvernement.
Presidente
Pongo in votazione la questione
pregiudiziale posta dal Consigliere Maquignaz:
Esito della votazione:
Presenti: 30
Votanti: 30
Favorevoli: 10
Contrari: 20
Il Consiglio non approva.
Presidente
Il Consiglio pertanto respinge la questione
pregiudiziale posta dal Consigliere Maquignaz. Ha chiesto di
parlare il Consigliere Riccarand, ne ha facoltà.
Riccarand (VA)
Una settimana fa, il 3 giugno 1992, il
movimento Verde Alternativo aveva sottoscritto un documento, che
esprimeva la volontà di verificare la possibilità di costituire un
nuovo governo regionale.
Purtroppo trascorsi otto giorni, dobbiamo dire che per quanto ci
riguarda una verifica vera e propria non c'è stata. La cosa più
opportuna sarebbe stata indubbiamente che il Consigliere Lanivi,
che era stato indicato concordemente come Presidente del nuovo
Governo, e c'era un accordo di tutte le forze che avevano
sottoscritto il preambolo, sentisse i vari gruppi consiliari, le
loro proposte, le loro esigenze e formulasse quindi una proposta di
programma e di organigramma. Questa sarebbe stata una strada
lineare e coerente con il discorso "Una svolta necessaria".
Invece nessun segno di vita è venuto dal Presidente designato e
tutto è rimasto secondo la più classica delle tradizioni nelle mani
dei segretari di partito, con il solito sistema del bilanciamento
degli incarichi fra Regione e comuni di Aosta, fra posti di governo
e posti di sottogoverno. Proprio quella tradizionale spartizione
con il bilancino che si diceva a chiare lettere di voler
evitare.
Il nostro movimento per quasi una settimana è stato tenuto
completamente all'oscuro delle trattative quotidiane che erano in
corso fra UV e PDS, e solo l'altro ieri, lunedì mattina, abbiamo
avuto una illustrazione da parte dei segretari del PDS e dell'UV
delle decisioni che si stavano definendo.
Abbiamo potuto constatare che dei tre punti che avevamo posto
come essenziali per una maggioranza che fosse veramente di
rinnovamento e che consentisse una nostra partecipazione organica -
cioè: primo, che ci fosse una intesa programmatica qualificata;
secondo, che nell'esecutivo non ci fossero persone rinviate a
giudizio per abuso del proprio ruolo di pubblico amministratore;
terzo, la presenza nell'esecutivo di una persona indicata dai Verdi
Alternativi - ebbene, nessuna di queste tre condizioni
sostanzialmente aveva una risposta positiva.
Per quanto riguarda il programma non ne abbiamo mai saputo
nulla. Oggi prendiamo atto della relazione che ha fatto il
Consigliere Lanivi, ma io mi permetto di dire che questo non è un
programma, è semplicemente un preambolo bis con un elenco di
problemi aperti, con un elenco di argomenti da affrontare. E' tutto
meno che un programma, e tanto meno un programma in grado di
reggere un fine legislatura, cioè un arco di tempo molto definito
in cui bisognerebbe partire, come avevo detto la settimana scorsa,
avendo delle scelte ben chiare che sono state fatte, delle scelte
politiche. Qui non c'è un programma e non ci sono scelte politiche,
c'è solo una elencazione di problemi.
Faccio l'esempio più macroscopico perché è quello su cui noi
avevamo insistito, la legge elettorale, che è molto importante
rispetto alla qualificazione di un contenuto programmatico e anche
alla modifica di determinate regole. Si dice ancora una volta, come
è stato detto in tutti i programmi che si sono susseguiti in
quest'aula da quando la Regione ha competenza primaria, che bisogna
fare la legge elettorale per il Consiglio regionale.
Questo lo sappiamo tutti, ma questo non vuol dire assolutamente
niente, perché se non siamo in grado di dire oggi, al termine di
una trattativa che ha portato alla formazione di una maggioranza,
quali sono esattamente le proposte politiche di questa maggioranza
per la legge elettorale, vuol dire che siamo totalmente in alto
mare, e visto che i tempi sono ormai praticamente scaduti, non so
dove si vuole arrivare. Allora lì non c'è da aggirare molto; ci
sono delle proposte precise, il nostro movimento aveva presentato
una proposta di legge che è depositata da due anni alla Presidenza
del Consiglio, altri movimenti ne hanno discusso. C'era la
possibilità di una convergenza molto precisa su questa base,
bisognava metterlo giù a chiare lettere e dire che volevamo fare
questa cosa qua, altrimenti tutto il resto sono chiacchiere.
La convenzione per il Casinò, qui si dice che faremo la
convenzione entro la fine dell'anno; a parte il fatto che questo
vuol dire comunque una ulteriore proroga alla Sitav di nuovo di sei
mesi, ma non sarà mica un programma quello che non dice nulla sulle
condizioni, sulle caratteristiche che deve avere questa
convenzione, o anche soltanto su alcuni aspetti per indicare
comunque una linea di tendenza?
Si parla di emergenze da affrontare, fra queste il problema
dell'autostrada del Monte Bianco, tratto Morgex Courmayeur; lì c'è
un problema aperto, grossissimo, che richiede un intervento
immediato, non domani ma oggi - e mi auguro che la Giunta appena
nominata si riunisca e prenda una decisione sul tratto
Morgex-Courmayeur, c'è una richiesta in questo senso di 3 comuni -,
non sappiamo cosa vuol fare questa maggioranza, non c'è niente sul
programma. Volete intervenire in coerenza con quello che hanno
chiesto i comuni, per sospendere le procedure per l'aggiudicazione
e l'inizio dei lavori, oppure non lo volete fare?
Cito altri capitoli grossi: Olimpiadi, non una parola, nemmeno
per dire che qui ci impegnamo a prendere atto di un certo esito del
referendum e a non riproporre delle candidature se ci sarà una
vittoria del sì. Credo che questo sarebbe il livello minimo, ma
quanto meno questo andrebbe detto, visto che su questo argomento
c'è stata una confusione di ruoli pazzesca con chi ha proposto la
candidatura, che adesso ritorna in maggioranza e non sappiamo cosa
vuole fare.
Su un altro problema fondamentale che avevamo posto da tempo, e
su cui in Consiglio avevamo espresso comunque una posizione di
principio, concernente la questione del traffico dei TIR per un
impegno alla riduzione, non c'è niente, non una parola. Anche
queste non sono cose su cui dobbiamo aspettare di verificare se ci
sono i soldi e le condizioni; qui bisogna esprimere una volontà
politica e camminare in una certa direzione. Qui non esiste un
programma per quello che noi intendiamo per programma.
Prima nella riunione dei capigruppo il Consigliere Andrione
diceva: i Verdi, Riccarand in particolare, sono dei fanatici dei
programmi. E' vero, però riteniamo che se non si è minimamente
rigorosi sui programmi, se non si fa un minimo di discorso di
programmazione, allora va avanti l'ordinaria amministrazione e non
si riesce mai a dare una svolta, e soprattutto anche quando questa
svolta viene definita nei titoli dei documenti come la svolta
necessaria.
Quindi qui ci troviamo di fronte ancora una volta ad un
preambolo bis, ad una dichiarazione di intenti bis priva di
contenuti programmatici definiti.
E del resto la cosa non mi sorprende più di tanto, perché ho
anche letto nei giornali in queste settimane che il programma della
nuova maggioranza sarebbe stato il programma della Liste Vallée
d'Aoste. Noi non lo diciamo oggi ma lo avevamo detto nel mese di
marzo 1992, quando abbiamo analizzato i programmi delle varie liste
per le elezioni politiche, che la Liste Vallée d'Aoste era una
lista senza programma.
Lo abbiamo scritto a chiare lettere sul giornale, facendo anche
una tavola sinottica di cosa diceva quella Liste Vallée d'Aoste.
Era un programma che non esisteva, perché era una lista che doveva
raccogliere voti in tutte le direzioni e quindi non faceva nessuna
scelta.
Anche qui ci troviamo in una situazione di assenza programmatica
totale. Quindi rispetto a questo che per noi era un punto
fondamentale, c'è oscurità totale.
Per quanto riguarda il punto 2, quella che (amplificando un po'
ma per intenderci) viene definita la questione morale anche qui
abbiamo avuto una risposta negativa, anzi qui c'è stato qualcosa di
peggio, e lo voglio dire apertamente perché è bene che si sappia
come stanno le cose. E' scattato nei confronti del Movimento Verde
Alternativo un vero e proprio veto politico posto dall'UV e
accettato dal PDS; l'origine di questo veto politico sta nel fatto
che avevamo chiesto una precisa garanzia sul fatto che non sarebbe
stato presente nell'esecutivo espresso dalla nuova maggioranza
nessuna persona con un rinvio a giudizio legato ad abusi nel
proprio ruolo di pubblico amministratore. Non solo questa garanzia
non ci è stata data, ma anzi, poiché avevamo posto con forza questo
problema, è scattato un meccanismo di ritorsione nei nostri
confronti. Riteniamo che questo comportamento sia grave e
inaccettabile; c'erano più di un motivo valido per chiedere all'UV
di non forzare la mano su questo terreno.
Tutti riconosciamo i meriti del Consigliere Rollandin, la sua
capacità di lavoro, però in questa situazione, essendoci un rinvio
a giudizio per reati gravi riguardanti la pubblica amministrazione,
la turbativa d'asta, l'abuso di ufficio, ritenevamo che in presenza
di un processo da svolgersi fra pochi mesi, in presenza di una
situazione in cui la Regione è parte lesa, è parte in causa e
dovrebbe costituirsi parte civile nel procedimento, era inopportuna
una presenza in Giunta, almeno fino al processo, fino a che non si
fosse chiarita la vicenda giudiziaria.
Questa ci sembrava una richiesta logica e necessaria in un
momento in cui in tutta Italia si pone al centro la questione
morale, il rapporto fra pubblica amministrazione, il mondo degli
affari, si indica la necessità di una svolta, si elaborano codici
di autoregolamentazione, ci sono delle normative nuove che vengono
fatte. A noi sembrava di non chiedere una cosa impossibile, ci
sembrava di chiedere una cosa giusta. Non è che il gruppo dell'UV
abbia carenza di persone che possono svolgere bene un ruolo
nell'esecutivo, anche solo come fase transitoria.
Su questo avevamo detto che non potevamo fare dei compromessi;
siamo stati sollecitati a mollare in cambio di un posto in Giunta e
noi abbiamo detto di no e siamo stati tagliati fuori.
A dire il vero, il PDS aveva posto il problema; lo aveva posto
tanto per fare un po' di cinema, tanto per poi poter dire di aver
dovuto cedere di fronte ad esigenze superiori di equilibri da
raggiungere ad ogni costo. Purtroppo l'arte della mediazione senza
principi ha portato il PDS ad essere privo di qualsiasi bussola, a
cambiare ogni anno la sua strategia, il suo che diventa sempre un
grande progetto, ad interpretare come delle vittorie dei clamorosi
fallimenti. Il gruppo dirigente del PDS è oggi totalmente
inaffidabile, ragiona solo in termini di interessi aziendali: un
comportamento che semina sconcerto generalizzato.
E' un vero peccato questo esito, perché è un esito che ci
riporta indietro, ci riporta pesantemente al passato ed i segni in
questo esito - e lo vedremo più avanti - di una rivincita unionista
sono chiari così come sono chiari i segni di una resa del PDS.
Mancano viceversa in questo esito segnali chiari di svolta rispetto
a metodi e contenuti del passato.
Non faremo parte di questa maggioranza e non voteremo questa
Giunta, e lo dico con rammarico; la cosa ci dispiace e mi dispiace
sul piano personale, perché ritenevamo che potesse nascere qualcosa
di veramente valido, perché abbiamo anche lavorato in questa
direzione e non ci pentiamo di averlo fatto. Però non c'è stata la
volontà di cambiare strada.
Continueremo comunque a lavorare perché si costituisca un polo
di governo che sia effettivamente di sinistra, autonomista e
ambientalista. Pensavamo di poter dare un utile contributo
dall'interno della maggioranza per un modo nuovo di amministrare;
questo non è stato possibile e non per volontà nostra. Non per
questo ci faremo rinchiudere in un ruolo di sterile e strumentale
opposizione, non lo abbiamo fatto in passato e non lo faremo
oggi.
E' vero che a qualcuno piace descriverci come il movimento che
dice sempre no, che si oppone sempre a tutto; noi non siamo questo.
E' vero che abbiamo detto dei grandi no e siamo stati anche gli
unici a dirli in questo Consiglio; abbiamo detto no all'autostrada
del Monte Bianco e siamo sempre più convinti di aver detto un no
giusto, abbiamo detto no alla candidatura olimpica e siamo sempre
più convinti di aver detto un no giusto; abbiamo detto no ad
operazioni tipo la convenzione SDS e anche lì credo che non ci
siamo sbagliati. Però abbiamo anche svolto un ruolo che crediamo
propositivo in questo Consiglio, cercando di essere costruttivi,
cercando di svolgere pur dai banchi della minoranza e della
opposizione un ruolo che sia un ruolo di governo. Già l'altra volta
ho detto che abbiamo preso atto con soddisfazione delle
dichiarazioni del Presidente della Giunta uscente, Gianni Bondaz,
che nell'elencare i risultati della sua amministrazione aveva
indicato proprio alcuni dei provvedimenti che sono scaturiti dalle
proposte del Gruppo Verde Alternativo. In primo luogo questa legge
sulla valutazione dell'impatto ambientale, che è sicuramente il
provvedimento più importante dal punto di vista della tutela
ambientale che è stato approvato in questi anni.
Cercheremo di svolgere un ruolo positivo dall'opposizione, di
dare il nostro contributo per un buon governo della nostra Regione,
con il rammarico di non poter fare di più, di aver dovuto subire un
veto politico, ma anche con la consapevolezza che la popolazione
valdostana ha bisogno di posizioni coerenti anche quando è
difficile essere coerenti. Posizioni coerenti e chiare per arrivare
a cambiare veramente un modo di fare politica che purtroppo credo
sia ormai arrivato alla fine, sia arrivato al punto più basso, e
che quindi bisogna veramente riuscire a cambiare.
Presidente
Ha chiesto di parlare il Consigliere
Trione, ne ha facoltà.
Trione (DC)
Alcuni giorni or sono, per l'esattezza il
2 giugno, preoccupati dalla confusione che si andava determinando
nella opinione pubblica e determinati ad evitare che taluni
continuassero a giocare a più tavoli, dichiaravamo e sottolineavamo
(cito fra virgolette) con estrema chiarezza di ritenere conclusa la
fase politica iniziata nel giugno 1990 e di non essere disponibili
a ripetere formule politiche con la presenza del PDS, constatata la
scarsa attendibilità (aggiungo io: la nessuna attendibilità) dei
vertici di tale partito.
Richiamando inoltre tutte le forze politiche al dovere di
assumersi senza ritardi ed ipocrisie le proprie responsabilità, ci
accingevamo a rivestire il ruolo di forza di opposizione e a
confrontarci con il programma che la nuova maggioranza di governo
ci avrebbe presentato. In questo ruolo e con lo spirito di servizio
con il quale ci siamo sempre impegnati a favore della comunità, ci
disponiamo ad operare.
Oggi finalmente con il nuovo Presidente della Giunta dovrebbe
nascere, almeno lo speriamo, la nuova Giunta.
E' un parto infinito, difficile, complesso, ingarbugliato,
qualcuno prima - un ex assessore alla sanità - mi ha suggerito
distocito, e le doglie, il travaglio hanno colto un po' tutti: i
genitori, i medici, gli infermieri, alcuni sono stati addirittura
cacciati dalla sala parto. I tagli, anche quelli non cesarei, sono
stati compiuti con colpi di mannaia che hanno provocato ferite
profonde e che lasceranno senza dubbio cicatrici vistose.
Oggi ci sono stati presentati gli indirizzi politico
programmatici del nuovo esecutivo e della nuova maggioranza; fino a
stamani abbiamo dovuto limitarci al documento che il neo Presidente
in pectore, Ilario Lanivi, ha presentato in questo consiglio nel
corso dell'ultima seduta. Una svolta necessaria ne è il titolo, ben
otto le forze politiche che vi hanno aderito, ventiquattro i
consiglieri sottoscrittori, i due terzi di questo Consiglio.
Ma se anche per quanto riguarda la composizione di questa
maggioranza si fosse prevista una trasmissione del genere "Tutta la
maggioranza minuto per minuto", l'Enrico Ameri di turno avrebbe
subito in queste ultime ore non poche interruzioni ed altrettanti
aggiornamenti.
Ho letto il documento, il cosiddetto preambolo Lanivi, con molta
attenzione e devo subito dire che non vi ho trovato motivi
particolari di apprezzamento. Anzi, se devo essere sincero, come
d'abitudine mi piace essere, l'ho trovato di una banalità e di una
mediocrità non comuni.
Credo soprattutto che molti dei 24 firmatari vi abbiano apposto
il loro emerito autografo frettolosamente e distrattamente, più
ansiosi ed assillati di far parte della rosa che il commissario
tecnico, con la consulenza di pochi intimi, sarebbe andato a
selezionare ulteriormente nei giorni e nelle ore successive.
D'altronde però qui si gioca in nove, facciamo pure dieci
compreso il commissario tecnico, ma gli altri restano fuori, o al
massimo fanno i raccattapalle.
Ma torniamo al documento. E' fatto di molti slogan, troppi,
sottoscrivibili da chiunque, anche in situazioni di non emergenza.
Il senso di responsabilità - e cito dal documento - e di chiarezza
sono assolutamente prioritari (e ci mancherebbe), la logica
politica della spartizione del potere è da escludere (e siamo
d'accordo), la complessità delle trasformazioni richiede
progettualità, rigore ed efficienza. Ribadisce la centralità
dell'istanza autonomista, la domanda di progresso e cambiamento,
l'esigenza della moralizzazione della vita pubblica, la
valorizzazione del patrimonio culturale ed ambientale e via di
seguito. In mezzo una perla: la gente della Valle d'Aosta con il
voto del 5 e 6 aprile si è espressa con chiarezza, e qui vi rimando
a quanto molto meglio di me ha detto l'amico Maquignaz a proposito
di quanto è stato deciso dopo l'espressione del popolo valdostano
del 5 e 6 aprile.
Quando poi si tratta di affrontare impegni si legge: "Il senso
di responsabilità che ci anima ci impone di non illudere la gente",
ed ancora "la definizione degli obiettivi programmatici dovrà
essere meglio precisata dopo un'attenta ed approfondita analisi sia
della reale situazione finanziaria regionale, sia dello stato e
della gravità dei problemi aperti", il che è molto giusto ma
francamente a me pare troppo poco per sostenere la necessità della
svolta.
Ma oggi Lanivi ha sviluppato ulteriormente il suo preambolo, ha
citato emergenze e progetti qualificanti; naturalmente vorrò
leggere con maggiore attenzione il documento, fra le emergenze ne
ho annotate alcune: la Cogne, il Casinò, l'autostrada Aosta-Morgex,
il collegamento della strada statale 26 con la strada statale 27;
fra i progetti qualificanti il difensore civico, la revisione delle
leggi sulle nomine, il rinnovo del contratto del personale e via di
seguito.
Non mi pare che fra questi ci siano delle grosse novità. Non
vorrei che la novità fosse rappresentata dal fatto che, per quanto
concerne la Cogne, non è più il prete rosso a benedirne il funerale
ma si facessero dei funerali civili, vista la nuova maggioranza che
si è formata.
All'amico Ilario, comunque, che si accinge a questa immane
fatica porgo di cuore un fervido e fraterno augurio di buon lavoro.
Credo proprio che ne abbia un immenso bisogno.
Prima di concludere, all'amico Maquignaz devo riconoscere alcune
intuizioni che hanno trovato precisa conferma a conclusione della
vicenda iniziata il 6 giugno, e queste annotazioni le avevo già
fatte prima di conoscere la posizione dell'amico Maquignaz.
Il partito comunista, diceva il Consigliere Maquignaz il 25
giugno 1990, tramite il suo segretario ha dichiarato a chiare
lettere di non rinunciare all'idea di andare ad un sistema politico
che si dividerà in schieramenti che rappresentano l'area
progressista rispetto all'area moderata e conservatrice; nella
sostanza il segretario del PCI vuole e lavora per una maggioranza
diversa da quella prospettata. Se le cose stanno in questo modo,
ciò significa che la strategia del PCI mira o a spaccare l'Union
Valdôtaine, oppure in accordo con questa a mandare la DC alla
opposizione, oppure come è più probabile in un momento di crisi di
identità tende comunque a destabilizzare il quadro politico.
Ed ancora sempre Maquignaz diceva: Desidero ancora credere che
la DC, a cui mi sento legato da motivi di amicizia e che ho sempre
considerato, al di là delle difficoltà che si incontrano nella vita
politica, l'interprete più qualificante delle istanze del
cristianesimo e della vita democratica, e non disponibile quindi a
patteggiamenti che potessero delegittimare la propria esistenza,
consideri questa esperienza come un momento di transizione. Lo
abbiamo fatto.
E per chiudere un invito al Consigliere Stévenin, il quale
raccontava due anni fa:
"D'ailleurs il a bien raison le curé de
Saint Martin de Corléans, quand, il y a une semaine, à la messe de
dimanche il a dit à tous les participants: nous avons de l'amertume
de nous rendre compte que ceux que nous avons élus pour nous
représenter, nous, les catholiques, au Conseil régional,
aujourd'hui ils ont trahi notre confiance".
François, diamoci appuntamento domenica prossima alla messa
delle undici meno un quarto a Saint Martin: alla predica Don Luigi
potrebbe dircene delle belle.
Si dà atto che, alle ore 11,57, riassume la Presidenza il
Presidente Cout, e che dalle ore 12,03 alle ore 12,16 assume la
Presidenza il Vicepresidente Stévenin.
Presidente
Ha chiesto di parlare il Consigliere
Mostacchi, ne ha facoltà.
Mostacchi (UV)
Chiedo scusa a Lanivi se non mi trova
sulla sua stessa lunghezza d'onda per quanto riguarda la chiarezza,
la trasparenza e il punto 2 del suo nuovo corso nella politica
valdostana, dove dice: qualificare politicamente la nuova
maggioranza regionale in coerenza con la volontà popolare
espressasi anche con il voto del 5 e 6 aprile.
A titolo personale vorrei fare alcune considerazioni.
Non voglio parlare del patto massonico del 2 giugno 1990, in
quanto sono convinto che il popolo valdostano saprà dare il giusto
peso al momento opportuno.
La mozione di sfiducia del 6 gigno 1990 doveva a mio avviso
introdurre una profonda riflessione nei destinatari e creare nei
mittenti un diverso modo di governare. Nulla di tutto ciò è stato
fatto, i fatti hanno dimostrato l'esatto contrario. Il
comportamento della maggioranza in quel periodo è stato quasi
sempre di muro contro muro, adoperando solo la legge dei
numeri.
La situazione originatasi al marzo 1991 ne è la chiara conferma.
Si è provveduto con grosse contraddizioni ed aggiustamenti ad
ottenere quel fatidico numero diciotto, indispensabile per
continuare nella gestione della pubblica amministrazione.
Situazione incomprensibile per la popolazione valdostana, e
pagata poi a caro prezzo dalla maggioranza con le elezioni
politiche del 5 e 6 aprile.
Anche dopo questo responso elettorale, la maggioranza ha
continuato a far finta che nulla fosse successo, giocando ancora
una volta sulla testa dei valdostani, finché la base elettorale del
PDS, ancora sensibile a certe istanze (e di questo bisogna
dargliene atto) ha costretto i propri vertici a profonde
riflessioni, che hanno in seguito provocato le dimissioni della
Giunta Bondaz.
Le trattative che sono poi seguite fra esponenti della Liste
Vallée d'Aoste ed il PDS, e di cui il sottoscritto veniva a
conoscenza tramite la carta stampata, sono la chiara dimostrazione
che anche alcuni vertici della Liste Vallée d'Aoste sembrano non
aver capito, o fatto finta di non capire, la lezione degli elettori
valdostani, e pertanto mi obbligano a fare alcune riflessioni.
Esistono momenti e circostanze nella vita politica di ciascuno
di noi in cui la chiarezza deve far premio su ogni altra
considerazione di tatticismi, di opportunismi, anche se ben
finalizzati. Questo, a mio avviso, è uno dei tali momenti
soprattutto perché fuori dai palazzi e dalle istituzioni si avverte
nella gente, sempre che lo si voglia ascoltare, un desiderio di
capire, di ricevere segnali precisi, di non sentirsi esclusa da
manovre che, oltre ad essere non comprensibili, neppure
conosce.
Ecco perché mi sento in obbligo, proprio per le mie radici che
sono e restano fra la gente, sul territorio, di esprimere un
dissenso sul metodo che ha portato alla composizione del nuovo
esecutivo regionale, in quanto esso mi pare ancora una volta frutto
di contraddizioni, di compromessi, all'interno del vertice dei
partiti, non coerenti sia con le attese della comunità, sia con le
indicazioni che la stessa comunità ha dato pure di recente, con la
consultazione elettorale del 5 e 6 aprile.
Il problema non sta, sia chiaro, nella formazione di uno
schieramento che prende il posto di un altro al governo della cosa
pubblica, ma nella logica che vi presiede ed in base alla quale si
disattendono i desideri, le aspirazioni della gente, mai come oggi
bisognosa di avere un quadro esatto e pulito di riferimento.
Forse questo mio intervento è più da uomo della strada che da
uomo di partito, ma faccio mia la frase di Italo Calvino che
diceva: "Meglio restare l'enfant du siècle con tutte le sue
contraddizioni aperte, ma avere contatti e contributi da tutta la
gente che passa per la strada".
Quali sono in buona sostanza le ragioni di questa mia posizione?
Non rientra nel mio costume fare dei personalismi sia nei confronti
degli avversari (politici si intende), sia verso coloro che
militano nel movimento cui da sempre appartengo. Non è quindi
questione di questo o di quel nome, ma del rispetto di una coerenza
in virtù della quale non è corretto premiare chi, con troppa
disinvoltura, cambia la linea politica dall'oggi al domani, e non
attraverso un travaglio interno ma solamente per interessi ben
identificati.
Sarebbe grave errore sottovalutare l'attenzione che l'opinione
pubblica rivolge a questi trasformismi, che ripugnano alla
coscienza dei cittadini, pronti a riconoscere chi, senza criteri di
morale comportamento, usa la politica come strumento per fini
personali.
Il periodo che la nostra Regione attraversa e quello che ci
riserva il futuro anche prossimo, impongono di mettere davanti a
tutto prima ancora degli stessi programmi, cui bisognerà porre
mano, quella che viene ormai definita questione morale e che non
sta solo nell'avere le mani pulite, come diceva il PDS anni fa, ma
nel rispondere alle esigenze di trasparenza e di linearità che
salgono, talvolta non espressamente manifestate per pudore o per
apparente distacco, ma intimamente sentite da chi (e sono tanti)
lavora, produce per se stesso e per la collettività.
Nessun programma, nessun progetto per quanto validi, possono
essere portati avanti con la certezza della loro realizzazione se
sulla vita politica ed amministrativa incombe la ragion di partito,
o peggio ancora quella singola, magari divergente quando serve, da
quella di partito.
Le garanzie che dobbiamo offrire a chi si attende legittimamente
da noi scelte coerenti ed impegni conseguenti, sono proprio quelle
di mostrare sempre e comunque una dignità sia nel salire che nello
scendere le scale delle vicende politiche.
Nessun moralismo di maniera, per carità, non sono qui per
questo, ma per ricordare come i segnali non equivocabili che ogni
giorno provengono da tutti i settori della società dicono che è
finito il tempo dei travestimenti, dei camuffamenti, dei giochetti
sotto banco. Tutti diciamo con parole altisonanti e proclami da
custodi del tempio che occorre cambiare modo di fare politica, ma
cosa facciamo nella pratica per mutare veramente, se in occasioni
come questa andiamo esattamente nella direzione opposta?
E' con questo spirito che vi prego di accettare il mio invito a
meditare profondamente sui messaggi che tramite le scelte anche del
genere di cui si sta trattando noi facciamo partire da qui verso i
cittadini valdostani.
Chiedo scusa a Bajocco se mi faccio interprete di una sua
dichiarazione, io voterò a favore di questa maggioranza per
disciplina di movimento.
Presidente
Ha chiesto di parlare il Consigliere
Milanesio, ne ha facoltà.
Milanesio (PSI)
Devo dire che è con una certa emozione
che prendo la parola oggi soprattutto dopo l'intervento del
Consigliere Mostacchi, un intervento che non voglio assolutamente
strumentalizzare e al quale però vorrei fare riferimento, perché mi
sembra che il Consigliere Mostacchi abbia detto delle cose molto
importanti, cose che dovrebbero preoccupare tutto il Consiglio e
tutti i Consiglieri, indipendentemente dalle loro collocazioni
politiche attuali, passate e future.
Questa crisi politica si sta giocando su elementi molto
semplici, che sono e vengono percepiti da tutti e che quindi
rimarranno conficcati come dei chiodi nella memoria collettiva
della gente.
Primo, la dignità. Ho sentito altri Consiglieri che oggi hanno
fatto ricorso alla parola dignità, riferendosi alla dignità umana
prima ancora che alla dignità politica, e mi pare corretto questo
modo di ragionare perché noi in primo luogo siamo qui, sì, come
eletti dal popolo, dai rispettivi partiti e movimenti, ma siamo qui
per rappresentare l'uomo e la sua dignità. Tutto il resto è
questione opinabile, tutto il resto diventa contesa, tutto il resto
diventa lotta politica, tutto il resto è un qualcosa che viene
dopo. Quello che sta mancando complessivamente in questo momento
alla classe politica, evidentemente in questa ci dobbiamo
comprendere tutti, è la dignità, e mi voglio spiegare.
E' vero che i partiti politici sono degli strumenti
insufficienti, imperfetti, è vero anche che forse siamo alla fine
di un certo sistema e di un certo modo di fare politica; siamo alla
fine probabilmente della prima repubblica e siamo anche alla fine
per quel che mi riguarda - ed è un concetto che ho già avuto modo
di illustrare in altri momenti - della prima autonomia. Autonomia
che in questa Regione ha dato molto, ha consentito molto, ma non ha
consentito lo sviluppo della democrazia e lo sviluppo della dignità
umana in questa Regione. Lo sviluppo è stato quantitativo, non è
stato qualitativo. Avrei voluto sentire queste considerazioni da
parte del Presidente designato, che so che le condivide per averne
parlato con lui in altri momenti; avrei voluto sentir fare da
Lanivi un discorso sempre alto, ma più preciso, più puntuale, che
mettesse il dito sulla piaga. Invece qui sulla vera piaga il dito
nessuno lo vuole mettere, anzi si fa finta di passare oltre, e mi
riferisco al problema del potere, al problema della formazione,
della gestione e del controllo del potere nella nostra Regione.
Dove la nostra Regione ha fallito clamorosamente, è proprio su
questo: non siamo riusciti a darci regole, meccanismi, che
consentissero una gestione del potere la più possibile immune da
quelle degenerazioni, da quei vizi, da quei condizionamenti che
sono sotto gli occhi di tutti nel resto d'Italia, ma che sono anche
sotto gli occhi di tutti in Valle d'Aosta, ma che tutti stranamente
in questo momento fanno finta di non vedere, di non sentire, di non
considerare perché i problemi sono altro. Poi vedremo quali sono
gli altri problemi.
Quindi noi diciamo che se il 6 giugno 1990 aveva un significato,
e per noi l'ha avuto, e non siamo qui a presentarci come orfani del
6 giugno, nè a indicare in altri traditori del 6 giugno, ma diciamo
che se il 6 giugno aveva un significato (e ce l'ha avuto, perdio!)
era quello di voler mettere in discussione questi meccanismi. Che
poi ci sia riuscito, questo è un altro discorso. Ma non ha
accentuato la degenerazione che era in corso nella nostra Regione,
l'ha in qualche modo fermata ed ha cercato di contrastarla. Poi le
capacità, le risorse umane, le insufficienze, le carenze, il modo
tradizionale di fare politica, il fatto che i partiti continuano a
muoversi e ad agitarsi secondo schemi che sono superati, ebbene
questo ha impedito che dopo il 6 giugno ci fosse il rinascimento
politico di questa Regione. Ma io devo leggere purtroppo, e lo dico
con rammarico, che questa svolta non si va nel senso del
superamento del 6 giugno, perché se così fosse, non potrei che
complimentarmi con i compagni del PDS e con quant'altri avessero
operato una scelta di questo tipo, secondo una logica di questo
tipo.
Ma a me pare che questa svolta sia nel segno della
restaurazione, della restaurazione di metodi, forse anche di
uomini, e comunque di sistemi che hanno fatto il loro tempo. Non a
caso, pur avendo noi molte responsabilità, molte carenze, molte
insufficienze, pur facendo parte di questo sistema, abbiamo da un
po' di tempo iniziato delle riflessioni che tendono a superare
l'impegno politico concepito in modo tradizionale, che tendono a
identificare i veri nodi da risolvere in questa Regione.
Siamo pochi, non siamo neanche bravissimi probabilmente, ma
abbiamo cercato di dire alcune cose. Abbiamo raccolto solo
diffidenza, e forse questa dipende anche dal fatto delle
responsabilità che possiamo avere, abbiamo raccolto anche e
soprattutto "une fin de recevoir", cioè una nessuna volontà di
sentirci solleticare quanto meno le orecchie da certi temi che
secondo noi sono fondamentali. Ed io approfitterò di questo
dibattito (altrimenti in quale altra occasione potrei tirarli
fuori?) per metterli di nuovo concretamente all'attenzione di tutto
il Consiglio. Ebbene, la dignità umana comporta che le alleanze
politiche si possano basare su dichiarazioni che non vengono
contraddette poi dagli atti che si fanno. In poche parole, dire
quello che si pensa e fare quello che si dice.
Ho l'impressione che in questo Consiglio pochi dicono quello che
pensano, ma moltissimi fanno esattamente il contrario di quello che
dicono, e temo, perché mi dispiace, perché Lanivi non è un uomo da
bruciare e quindi un po' di credibilità gliela conserverò ancora
perché nel suo appello finale che ha fatto sulla credibilità
dell'uomo stamattina, Lanivi è stato non patetico, è stato sincero,
che è diverso. Io ho colto un segno di questa sua sincerità e di
questa sua volontà, altri forse lo hanno scambiato per una nota
patetica, io l'ho trovata una nota di sincerità. Ebbene, caro
Lanivi, le svolte hanno bisogno di scontri anche aspri, hanno
bisogno di processi di maturazione, hanno bisogno di gesti direi
emblematici.
Non mi sembra che questa nuova maggioranza nasca all'insegna di
una svolta, di gesti emblematici chiari, di una rottura con il
passato; mi sembra invece che nasca alla insegna della
restaurazione, alla insegna del consociativismo politico, alla
insegna di programmi che dicono molto e niente, come qualcuno ha
già cercato prima di industriarsi a dimostrare, ma soprattutto non
scioglie il vero nodo della nostra Regione, il vero nodo politico
nel quale risiede anche in qualche misura la questione morale della
nostra Regione.
Ebbene, è fuori di dubbio, tutti i cittadini capiranno e poi
potranno dare tutte le interpretazioni che vorranno per carità di
patria, per carità di partito, per tante altre cose, ma nessuno può
sostenere che questa maggioranza non nasca secondo una logica
vecchia della spartizione del potere e della ricerca del potere
amministrativo come supporto dell'azione politica e del consenso
che le forze politiche devono ricercare fra gli elettori. Credo che
a nessuno verrà la convinzione che questa Giunta non nasce secondo
la logica politica della spartizione del potere che oggi sarebbe da
escludere, terzo paragrafo del preambolo Lanivi.
Tutti hanno capito benissimo che dietro questa crisi ci sono
delle aspirazioni politiche, che devono essere dichiarate, perché
solo se vengono dichiarate sono legittime, sono decenti; la
questione morale sta nella indecenza fra quello che si pensa e
quello che si fa, non fra quello che si pensa e si dice e quello
che si fa, perché uno ne risponde se non altro politicamente.
Quindi l'indecenza di questa soluzione è un'altra: è che qui ci si
ammanta di parole auliche per fare una operazione di potere, una
banale operazione di potere, una operazione che non ha neppure il
segno della coerenza. E questo non lo abbiamo detto noi, perché noi
siamo stati coerenti con una certa impostazione, questa
impostazione è stata battuta dagli elettori nel mese di aprile; una
maggioranza poteva tranquillamente andare avanti, sarebbe stata
battuta probabilmente alle elezioni del prossimo anno; ebbene
allora si doveva andare a fondo, come facevano una volta quei
capitani coraggiosi sulle loro navi, legati al timone della nave, e
si doveva colare a picco con coerenza, con onestà, con serietà e
con dignità.
Ma qui tutto c'è meno la dignità, perché ci si serve della
politica per mascherare le scelte di convenienza, di comodo. Perché
quando le forze politiche sono più o meno tutte pervase da crisi di
identità, e qualcuno ce l'ha più forte di altri, è molto più facile
cercare di scaricare su altri, o sul destino cinico e baro le
proprie incapacità, le proprie insufficienze, le proprie sconfitte,
la propria inadeguatezza a vivere i tempi che dobbiamo
attraversare.
Questo è successo ad una forza politica che apparteneva alla
vecchia maggioranza e che ha pensato di fare mercato della propria
dignità e della propria indispensabilità nella composizione degli
equilibri, per cambiare, senza nessuna giustificazione politica che
sia plausibile e credibile nè a chi riceve oggi i favori di questi,
nè a chi riceve il calcio nello stomaco da parte di questi, e per
porsi sotto la protezione del signorotto medioevale più importante
della nostra Regione, del feudatario di gran lunga più importante,
vale a dire del feudatario di maggioranza relativa.
Poi attorno a questa scelta sono nate, nasceranno mille
spiegazioni, mille giustificazioni, nascerà "l'affievolimento della
spinta propulsiva", nascerà tutto quello che volete, però dobbiamo
prendere atto di una cosa: che da una parte c'è qualcuno che non
crede più in se stesso, non crede più nella sua missione storica,
non crede più nella sinistra, non crede più in niente.
E allora ha deciso di credere solo in quelli che possono
definirsi gli interessi di bottega, cioè: c'è una sigla da
difendere, c'è un patrimonio elettorale da gestire e bisogna
cercare di gestire al meglio perché saremo rosicchiati tra
Rifondazione comunista, i Verdi, i Socialisti e quant'altro.
Questo è quello che è successo; una forza che ha in sè la
consapevolezza di avere un ruolo e una missione storica da
svolgere, evidentemente non può ragionare in questi termini.
Ma questo è un difetto che appartiene oggi al PDS, ma appartiene
in qualche modo mutatis mutandis a gran parte della sinistra
italiana, quella sinistra tanto conclamata e tanto perdente, perché
quello che possiamo dirci fuori dai denti è che se c'è una cosa di
sicuro che ha perso in Valle d'Aosta è la sinistra. Ha perso ed ha
perso nel modo peggiore possibile e sta compromettendo la sua
stessa ragione di esistere e di poter in futuro dare un contributo
di credibilità come area politico-culturale.
Prendiamo atto di questo fallimento, ne prendiamo atto con
rammarico non con rancore. Diciamo che non ravvisiamo nessun
avvenire salvifico in una sinistra che cerchi di mettere assieme
delle macerie o dei personaggi in cerca di autore. Noi diciamo che
siamo impegnati fin da oggi per cercare di costruire qualcosa che
vada oltre la sinistra, questo tipo di sinistra; qualcosa che
sappia spezzare il legame genetico con un certo tipo di sinistra
perdente, sconfittista, che non ha saputo dare niente di se stessa,
se non le proprie divisioni, le proprie insufficienze, le proprie
carenze, e che per quel che ci riguarda, con umiltà, cercheremo di
lavorare per la ricerca di un nuovo soggetto politico da costruire
in Valle d'Aosta, che si situi in un'area regionalista, autonomista
certamente, ma profondamente riformista.
Riteniamo che la sinistra abbia perso non una battaglia ma la
guerra, e che questo tipo di sinistra non si può riproporre
decentemente a guidare niente e soprattutto non si può proporre
nemmeno a condizionare niente, a condizionare scelte che ormai
appartengono ad altri ed egemonie che sono ritornate saldamente in
mano di altri, e ai quali noi non ci inchiniamo come ai nuovi
padroni solo perché abbiamo una dignità, quella sì, da difendere,
che è personale oltre che politica.
Ma non combattiamo questi altri perché li sentiamo i satana
della situazione; noi diciamo che l'Union Valdôtaine non ha fatto
il minimo cenno di autocritica, non ha fatto una profonda
riflessione interna, non ha fatto niente di tutto quello che
volevamo farle fare. Ma questo non significa che nell'UV non ci
siano fermenti, non ci siano volontà di riforma, non ci siano
indicazioni con le quali siamo disposti a confrontarci, dalla
opposizione sia ben chiaro, perché non siamo qui a mendicare
nessuna collocazione governativa di nessun tipo, con la nostra
dignità di socialisti e di diversi rispetto a loro, ma siamo pronti
a confrontarci sui grossi temi, sulle grosse opzioni. E vogliamo
vedere se ne salteranno fuori di grossi temi, di grosse opzioni da
questo dibattito o dai giorni successivi.
Mi consento di rilanciare, e rilancio rivolgendomi a Lanivi e a
quelli che nell'UV hanno avuto il coraggio di dire delle cose che
sono loro costate certamente fatica, ebbene ma voi pensate che il
problema della formazione, gestione e controllo del potere lo si
possa risolvere in Valle d'Aosta rifacendo una Giunta di un certo
tipo? Pensate che i meccanismi non vadano cambiati profondamente?
Pensate che oltre al discorso della legge elettorale, che non può
essere vissuta come una legge truffa (come da parte di qualcuno già
si sta pensando) ma che deve essere un momento serio, alto di
confronto politico, ebbene voi pensate che basti solo la legge
elettorale, o che occorra introdurre il meccanismo della
incompatibilità fra la carica di Consigliere regionale e quella di
Assessore regionale? Questa domanda la faccio a tutti, qui,
pubblicamente; approfitto di questo dibattito per dire che solo in
questo modo noi riusciamo ad estirpare quel cancro che sta
corrodendo la vita politica amministrativa della nostra Regione e
che è il clientelismo in presa diretta fatto dagli Assessori di
turno, i quali vedono i loro voti personali incrementarsi
pazzescamente, andare a cifre mai raggiunte, quando la gestione del
potere è stata fatta non usando il potere, ma abusando del potere.
E non mi riferisco a nessuno in particolare, è un riferimento di
carattere generale questo e che può riguardare moltissimi di quelli
che hanno fatto gli amministratori, prima e dopo la cura.
Voi pensate che questo meccanismo sia riproponibile? Che oggi
questa crisi, se deve essere un superamento del 6 giugno, non possa
e non voglia affrontare un discorso di questo tipo? Avevamo fatto
una proposta che è sembrata un escamotage dell'ultimo minuto, che è
stato liquidato con pochissime considerazioni da parte delle altre
forze politiche perché lo hanno visto come la manovra di chi vuole
disturbare gli addetti ai lavori. Ma la proposta della Giunta, del
Presidente con degli Assessori non Consiglieri regionali per
decantare questa situazione politica che oggi si verifica come una
situazione sempre più convulsa, sempre più pasticciata, sempre più
contraddittoria, perché ho detto prima che qui non ho visto facce
liete, di solito quelli che devono mettersi d'accordo per fare una
maggioranza sono sorridenti perché almeno c'è la luna di miele,
cioè in una prima fase iniziale sono tutti d'accordo, i programmi
ci sono, l'intesa c'è, c'è la volontà di andare avanti, poi magari
dopo salteranno fuori i bisticci, i litigi, ma qui se il buon
giorno si vede dal mattino, questa sarà una giunta dove tutti
siederanno con il coltello piantato sotto il tavolo ed il meno che
ci si possa aspettare è che qualcuno ti faccia lo sgambetto dopo 10
minuti, e se non te lo farà qualche collega di Giunta ci potrà
pensare qualcuno del Consiglio a farlo.
Dicevo stamani che vedevo facce qui di gente che sembra aver
preso cinquanta grammi di sale inglese prima di venire a questa
seduta, e lo confermo, lo ribadisco, non mi sembra che si siano
rischiarati i volti nel corso del dibattito consiliare.
Ho la netta sensazione, colleghi Consiglieri, che non si stia
facendo una svolta, o perlomeno si stia tornando indietro. Sì,
questa svolta c'è, ma non è per superare il 6 giugno 1990, ma è per
tornare pericolosamente indietro, pervicacemente indietro e direi
ipocritamente indietro.
Quindi il mio intervento tende a ribadire quanto avevo già detto
l'altro giorno nel prendere atto delle dimissioni della Giunta. Non
mi sembra che ci sia nè la volontà, nè la forza, nè la convinzione
di compiere una svolta necessaria nel senso del superamento del 6
giugno; ci sono invece tutti gli elementi per accentuare la
degenerazione di questo sistema, per accentuare la degenerazione
della lotta e del confronto politico, perché sappiamo benissimo
come nascono questa giunta e questa maggioranza. Nascono sulla
pelle di quelle forze che da una parte hanno contribuito al
successo di una certa consultazione elettorale, poi nascono sulla
pelle di quelli che hanno fatto il 6 giugno 1990, sulla pelle anche
di quelli che adesso chiedono protezione al potente feudatario
dell'UV. In questo ravvisiamo la vera questione morale della Valle
d'Aosta, cioè la degenerazione del costume politico, l'incapacità
di fare politica mantenendo la dignità delle proprie forze
politiche, delle proprie convinzioni, delle proprie idee.
Tutti ci vengono a dire: ma noi teniamo famiglia in qualche
modo, famiglia politica, temiamo che poi si modifichino le leggi
elettorali, temiamo di essere esclusi, temiamo che certi
scavalcamenti non ci accreditino sufficientemente nei confronti
della gente e della opinione pubblica. Benissimo, noi saremo dei
temerari, ma noi non temiamo tutto questo, anzi ci vantiamo di non
accettare questo tipo di logica, di respingerla e di trattare con
pari dignità dalla opposizione nei confronti di quelli che saranno
chiamati a governare.
Non so se riusciranno a governare, ma noi siamo qui per dare dei
contributi per cercare di volare alto, se possibile, e siamo qui
anche per fare in modo che qualunque espressione verrà detta e
qualunque espressione è stata detta oggi, venga rispettata nei
fatti.
Battuta finale: non ho più sentito tirar fuori la questione
morale dal neo-indicato Presidente della Giunta, che nella sua
lunga illustrazione ha parlato di tutto, ma ha fatto credo una
vistosa dimenticanza. Conoscendolo come persona di buona memoria,
credo non sia stata una dimenticanza, ma sia stato un rifiuto di
fare una dichiarazione ipocrita.
Per quel che mi riguarda faccio una apertura di credito
personale al Consigliere Lanivi. Noi non lo voteremo di sicuro in
questo quadro politico, in questo tipo di proposta, ma voglio
vedere fino a che punto la sua dignità personale lo farà agire,
voglio valutarlo e poter dire di Lanivi: caro Ilario, in questa
Regione di schiene piegate tu, malgrado tutto, potrai ancora essere
un "hombre vertical".
Presidente
Sono le 12,41; penso di poter interpretare
la volontà dei consiglieri regionali di sospendere il Consiglio per
questa mattina e dichiarare chiusa la seduta.
La prossima seduta avrà inizio questo pomeriggio alle ore
16.
La seduta è tolta.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK