Consiglio Regionale della Valle d'Aosta - Oggetto del Consiglio n. 345 del 15 febbraio 1989 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 345 del 15 febbraio 1989 - Resoconto
OGGETTO N. 345/IX - INVITO AGLI AMMINISTRATORI COINVOLTI NEL
RECENTE PROCESSO SULLA GESTIONE DELLA CASA DA GIOCO A RASSEGNARE LE
DIMISSIONI DALLE CARICHE PUBBLICHE RICOPERTE. (Reiezione di
mozione).
PRESIDENTE:
Do lettura della mozione in oggetto,
presentata dal Consigliere Riccarand ed iscritta al punto 22
dell'ordine del giorno della seduta odierna.
MOZIONE
APPRESO che, il 31 gennaio 1989, il Tribunale di Torino ha
concluso il lungo processo sulle vicende relative alla gestione
della Casa da Gioco di Saint-Vincent;
ESAMINATO il dispositivo della sentenza;
EVIDENZIATA la necessità di chiudere un brutto capitolo della
storia politica valdostana;
il Consiglio regionale
PRENDE ATTO
del fatto che il Tribunale di Torino ha confermato il grave
coinvolgimento di numerosi componenti della Giunta regionale in
carica negli anni 1978-1983 negli illeciti che hanno caratterizzato
in quegli anni la conduzione e la gestione della Casa da Gioco di
Saint-Vincent;
RITIENE
di dover ricavare dalla lunga e dolorosa vicenda
dell'Affaire-Casinò un monito ad una azione amministrativa
caratterizzata da una maggiore limpidezza e trasparenza e da un
rispetto rigoroso delle norme;
INVITA
l'ex Presidente della Giunta regionale, Mario Andrione, a
rassegnare le proprie dimissioni dal Consiglio per non far gravare
ulteriormente sul principale organo di autogoverno regionale il
condizionamento di una vicenda che avrà ancora lunghi strascichi
giudiziari;
INVITA
la Giunta regionale a provvedere alla sostituzione dell'attuale
Presidente della FINAOSTA;
INVITA
l'ex Assessore Chabod a rassegnare le proprie dimissioni dalla
carica, di designazione consiliare, di consigliere di
amministrazione della R.A.V. S.p.A.
PRESIDENTE:
Ha chiesto la parola per mozione d'ordine il
Consigliere Gremmo; ne ha facoltà.
GREMMO (UAP):
Presento una mozione d'ordine in merito
all'articolo 22 e, sulla base dell'articolo 61 del Regolamento,
sollevo una questione procedurale di irricevibilità. Ritengo
infatti che la mozione presentata dal Consigliere Riccarand sia
irricevibile, perché lede il secondo comma dell'articolo 109 del
Regolamento e lo lede nella prima parte dell' "invita", dove
l'invito riguarda materie estranee alla competenza degli organi
regionali.
Se non ho capito male, il documento del Consigliere Riccarand
invita una persona a fare un qualche cosa che compete e concerne la
sua coscienza e non certamente le leggi e le regole di questo
Consiglio; quindi è irricevibile il fatto che si vada a chiedere un
qualche cosa che è al di fuori delle competenze del Consiglio
regionale. Quest'ultimo, infatti, non ha competenza sulla coscienza
di un individuo, nel senso che non credo che siamo arrivati fino a
questo punto. Così com'è formulata la mozione, quindi, secondo me è
irricevibile.
Se fosse passata quella parte che, secondo me, contrasta con i
limiti di operatività del Consiglio, allora, sempre secondo me,
sarebbe ricevibile. Nei termini in cui essa è scritta, invece, non
esiste la possibilità di metterla in discussione.
Per cui , richiamandomi all'art. 60, io chiedo che venga attuata
la procedura che attivi la remissione della mozione del Consigliere
Riccarand.
PRESIDENTE:
Ha chiesto la parola il Consigliere Riccarand;
ne ha facoltà.
RICCARAND (NS):
Io trovo molto strane ed inopportune
queste dichiarazioni del Consigliere Gremmo, perché sarebbe
veramente il colmo se il Consiglio regionale della Valle d'Aosta,
dopo la conclusione di un processo, che è stato così importante per
le sorti politiche della nostra Regione, si sottraesse ad una
valutazione di quello che è successo e si esimesse dal fare
considerazioni e ad assumere alcune decisioni.
La mia mozione è l'unico atto presentato in questo Consiglio che
di fatto permette una discussione sull'argomento. Per questo
motivo, quindi, io ritengo che sia del tutto inopportuna la
richiesta del Consigliere Gremmo.
Al di là di questo, va detto che la mozione costituisce
l'espressione di una volontà politica. Del resto in questo
Consiglio regionale non ne abbiamo discussa solo una, ma ne abbiamo
discusse a decine di mozioni di questo genere. Io stesso ho
presentato una mozione con caratteristiche molto simili nel
settembre del 1978. Questo per dire che mozioni di questo genere
sono sempre state discusse e votate dal Consiglio con estrema
tranquillità.
Mi sembra, perciò, che le argomentazioni sollevate dal
Consigliere Gremmo siano totalmente pretestuose. Del resto il
Presidente del Consiglio, che ha ricevuto la mozione, l'ha ritenuta
ricevibile e l'ha iscritta all'ordine del giorno, per cui non
ritengo che ci sia un valido motivo per accettare le considerazioni
del Consigliere Gremmo.
PRESIDENTE:
Un Consigliere si è espresso contro ed uno a
favore della ricevibilità della mozione presentata dal Consigliere
Riccarand.
Colgo l'occasione per dare lettura del punto 2 dell'articolo 109
del Regolamento interno, che concerne le condizioni di
ammissibilità delle interrogazioni, interpellanze e mozioni. Esso
recita testualmente:
"2. Non sono ammesse interrogazioni, interpellanze e mozioni
formulate con frasi ingiuriose o sconvenienti. Non sono parimenti
ammesse interrogazioni e interpellanze che riguardino materie
estranee alla competenza degli organi regionali".
Poiché la mozione non rientra nella fattispecie testé letta, è
stata regolarmente iscritta al punto 22 dell'ordine del giorno.
Ha chiesto la parola il Consigliere Gremmo; ne ha facoltà.
GREMMO (UAP):
Io credo che i casi di coscienza non siano
ancora di competenza del Consiglio regionale della Valle
d'Aosta.
Non discuto la questione nei termini posti dal Consigliere
Riccarand, nel senso cioè che la questione andava affrontata. Per
carità, è giustissimo; ma, così come sono formulate, quelle quattro
righe del primo "invita" sono al di fuori delle competenze
istituzionali del Consiglio. Non si scappa.
Il fatto di muovere un invito alla coscienza di una persona va
al di fuori della competenza del Consiglio. Senza quelle quattro
righe, l'argomento va benissimo e può essere trattato. Infatti, io
non ho messo in discussione gli altri due "invita", che invece
riguardano atti del Consiglio.
Mi sembra strano, pertanto, che la mozione venga presentata in
questi termini.
PRESIDENTE:
Voglio precisare che il punto 4 dell'articolo
109 non coinvolge la mozione, ma solo l'interrogazione e
l'interpellanza rivolte al Consiglio.
GREMMO (UAP):
No, anche la mozione.
PRESIDENTE:
No, il punto 4. non lo dice ed infatti
recita:
"4. Nel caso di materia ritenuta estranea alla competenza
degli organi regionali viene data lettura dell'interrogazione o
dell'interpellanza...".
Pertanto la mozione, per consuetudine ormai consolidata, viene
ammessa sulla base dei criteri del punto 2 del l'articolo 109 del
Regolamento interno.
GREMMO (UAP):
Ma allora votiamo la mozione d'ordine,
perché io ho confermato...
PRESIDENTE:
Certo, votiamo la mozione d'ordine riguardante
l'ammissibilità della mozione.
Ha chiesto la parola il Consigliere Mafrica; ne ha facoltà.
MAFRICA (PCI):
Io non credo che il Regolamento interno
possa essere interpretato ad uso e consumo dei Consiglieri. In
questo caso il Regolamento è preciso e dice: "2. Non sono ammesse
interrogazioni, interpellanze e mozioni formulate con frasi
ingiuriose o sconvenienti. Non sono parimenti ammesse
interrogazioni e interpellanze..." e non fa più cenno alle mozioni.
Evidentemente chi ha steso il Regolamento ha inteso distinguere le
interpellanze e le interrogazioni, che hanno un certo significato,
dalle mozioni, che sono uno strumento del tutto differente.
Credo pertanto che non sia opportuno votare, perché si
introdurrebbe una prassi che potrebbe portarci a discutere sulla
mozione, che è uno strumento importante del Consiglio regionale e
che serve proprio per denotare la volontà politica del Consiglio
regionale.
PRESIDENTE:
Benissimo, allora passiamo alla discussione
della mozione in oggetto.
Ha chiesto la parola il Consigliere Riccarand; ne ha
facoltà.
RICCARAND (NS):
Io pensavo che dopo la sentenza del
Tribunale di Torino dello scorso 31 gennaio, che ha posto
finalmente un punto fermo anche sul piano giudiziario all
'
affaire Casinò
, da parte di tutti i gruppi consiliari ci
sarebbe stata la preoccupazione di esprimere le valutazioni su
quello che era successo, cioè sulla conclusione giudiziaria della
vicenda, proponendo un documento all'esame ed al voto del
Consiglio.
Rimango sorpreso, anzi quasi stupefatto, nel notare non solo che
Nuova Sinistra è stato l'unico gruppo a presentare un oggetto in
materia, ma che addirittura un Consigliere proporrebbe di abrogare
la discussione con delle argomentazioni molto bizantine. Sta di
fatto che deve essere fatta una valutazione su quello che è
successo, perché bisogna esaminare, valutare e trarre insegnamento
da una vicenda che è stata lunga, tormentata e che ora è finalmente
approdata ad una sentenza da parte di un tribunale.
Io credo che sia molto preoccupante questo silenzio, questa
volontà di non fare i conti con quanto è successo e con quanto è
stato accertato dal Tribunale; così come è preoccupante, a mio
avviso, che la forza politica di maggioranza relativa, cioè l'Union
Valdôtaine, non abbia mai avuto il coraggio, in questi cinque anni,
quanto è durata la vicenda dell'
affaire Casinò
, di
ammettere esplicitamente i gravi errori compiuti dal suo ex
Presidente della Giunta e che anzi, di fronte a fatti che sono
inequivocabili, si sia stretta attorno al suo ex capo in una ormai
lunga serie di dichiarazioni di solidarietà.
Non riconoscere e non ammettere i propri errori significa porsi
nella condizione migliore per ripeterli. In effetti, non solo qui
dentro, ma soprattutto all'esterno, si ha l'impressione che gli
uomini dell'Union Valdôtaine cambino, ma che i metodi tendano a
rimanere sempre gli stessi. Permane soprattutto una sorta di culto
e di abuso del potere, permane il rifiuto della chiarezza e della
trasparenza, il disprezzo nei confronti delle norme e delle leggi e
permane una volontà di ridurre il Consiglio regionale ad
un'assemblea silenziosa, che ratifica volontà provenienti
dall'alto.
A mio avviso, dietro questi metodi ci sono certamente delle
propensioni personali, però bisogna anche chiedersi come mai questi
atteggiamenti vengano avallati e difesi ufficialmente da un intero
movimento e per giunta dal movimento di maggioranza relativa in
Valle d'Aosta. Credo che in questo ci sia un segno di debolezza e
di paura, una visione sbagliata di una Valle d'Aosta che sarebbe
accerchiata ed aggredita da malvagi spiriti antiautonomistici, che
l'Union Valdôtaine - non si sa bene in base a quale investitura -
ed il suo Presidente della Giunta pro tempore devono combattere con
tutti i mezzi, siano essi leciti o meno. E' stato stupefacente, a
mio avviso, constatare come subito dopo la sentenza - ma c'erano
delle avvisaglie anche prima - molti si siano affannati a parlare
di sentenza politica oppure di attacco all'autonomia
valdostana.
Naturalmente è stato ed è impossibile spiegare per quale motivo
i giudici istruttori di Torino, il pubblico ministero ed i giudici
del Tribunale avrebbero dovuto essere animati da un livore
antivaldostano o antiautonomistico o da una volontà punitiva nei
confronti della ex nostra Giunta regionale e del suo Presidente.
Questa cosa non esiste e quindi non è dimostrabile.
In realtà io credo che ai giudici di Torino non importi
assolutamente nulla dei nostri equilibri politici e dei nostri
problemi istituzionali, e credo che abbiano giudicato in base alle
norme del codice penale e non in base alle lotte intestine
dell'Union Valdôtaine o fra l'Union Valdôtaine e gli altri partiti
che si muovono in Valle d'Aosta.
Eppure, le affermazioni che ho detto prima (sentenza politica,
attacco all'autonomia valdostana...) sono state fatte e, con
l'insistenza con cui sono venute fuori, non esprimevano soltanto
dei punti di vista di persone prezzolate. Effettivamente c'è un
tipo di cultura di questo genere in Valle d'Aosta. C'è chi, per
principio, chiude gli occhi di fronte alla realtà e preferisce
affidarsi a slogan rassicuranti; così per l'Union Valdôtaine , che
ha detto all'inizio ed ha continuato a ripetere per tutti questi
cinque anni: "A Saint-Vincent non è mai successo niente. Il
Movimento ed i suoi uomini non hanno nessuna responsabilità. La
sentenza è una forzatura...". Anche in questi giorni, così si è
espresso in merito il Comité Exécutif dell'Union Valdôtaine: "...
il frutto di un clima torbido, il frutto di pesanti pregiudizi e di
una volontà di condanna di un imputato, di un'assenza di serenità
di giudizio".
Poi si è detto, naturalmente, che tutto questo verrà spazzato
via da una sentenza di secondo grado, che ribalterà tutto quanto,
eccetera.
Per qualcuno, e mi riferisco in modo particolare all'Union
Valdôtaine, a Saint-Vincent non è mai successo niente di illecito e
di grave. Ora, poiché questo è esattamente il contrario di quello
che è successo, io vorrei fare un passo indietro e vorrei che tutti
quanti cercassimo di tornare indietro, all'autunno del 1983, cioè
al Casinò visto da prima del blitz della Guardia di Finanza, al
Casinò come era dipinto in questo Consiglio regionale dal
Presidente Mario Andrione e dalla sua Giunta, subito dopo le
elezioni del 1983 e prima del blitz della Guardia di Finanza.
Com'era descritto questo Casinò? Lo ricordo per sommi capi;
molti qui ce l'hanno presente, altri forse un po' meno perché sono
arrivati dopo, però è bene comunque rimettere a fuoco come allora
era visto qui dentro il Casinò.
Il Casinò era una macchina che funzionava non diciamo alla
perfezione, ma quasi alla perfezione, perché qualche intoppo c'è
sempre. I rapporti tra la Regione e la SITAV erano buoni e la SITAV
rispettava scrupolosamente la convenzione che la legava con la
Regione e versava una barca di quattrini alla Regione. Erano stati
fatti, ed erano appena terminati, i colossali lavori di
ampliamento, eseguiti perfettamente e con grande celerità. I
controllori regionali controllavano con il massimo scrupolo.
l'ispettore alle manifestazioni vigilava con pignoleria su tutto
quello che succedeva.
Accanto ed in concorrenza con la SITAV era stata introdotta
un'altra società, che si chiamava SAISET, che aveva lo scopo di
spezzare il monopolio della SITAV, che rischiava di diventare
asfissiante. Molti ricordano le liti furibonde, ancora nel 1983,
tra il rappresentante della SITAV, Masi, ed il rappresentante della
SAISET, Vegezzi, in sede di Commissione. Infine, per attirare nuovi
clienti si erano scoperte anche nuove manifestazioni: pugilato,
tiro al piccione, eccetera.
Tutto a posto, tutto perfetto, tutto limpido e chiaro, tanto che
il 7 novembre del 1983, tre giorni prima dell'intervento della
Guardia di Finanza, quando c'era già a livello nazionale un
subbuglio totale, di fronte ad una mozione presentata dal Partito
comunista italiano, che aveva sentito dichiarazioni fatte
nientepopodimeno che dal Ministro dell'Interno Scalfaro, che
diceva: "I Casinò sono usati per il riciclaggio del denaro dei
sequestri", ebbene, di fronte ad una mozione che chiedeva di
affidare alla Commissione affari generali un'indagine conoscitiva
sulla gestione del Casinò, tanto per vedere che cosa succedeva e se
c'era qualcosa che non funzionava, visto che se ne sentivano di
tutti i colori, io ricordo come fosse adesso che il Presidente
della Giunta disse: "No, non c'è nessuna verifica da fare, nessuna
indagine da fare, non c'è niente da approfondire, perché c'è già la
Giunta che sta controllando, che sta verificando e che sta tenendo
tutto sotto controllo. Non sta succedendo assolutamente niente".
Tutto era a posto.
Fatto il quadro di com'era fino al 7 novembre del 1983, vediamo
che cosa abbiamo scoperto pochi mesi dopo, nel 1984 e nel 1985, per
renderci conto di qual era la falsità delle cose che venivano dette
in Consiglio regionale.
Non dico cose che sono frutto della nostra analisi, ma riferisco
le cose che emergono dalla relazione fatta dalla Commissione
consiliare di indagine, presieduta dal Consigliere Beneforti, poi
approvata praticamente da tutto il Consiglio.
Per quanto riguarda le convenzioni SITAV-Regione e le opere, è
venuto fuori semplicemente questo: che la SITAV non versava
regolarmente le decadi, ma le versava in ritardo, guadagnandoci
sugli interessi; che la SITAV non versava il 25% delle decadi; che
la SITAV gestiva un tavolo, il più redditizio della Casa da Gioco,
il punto e banco, senza convenzione, senza nessuna forma di
autorizzazione, né del Consiglio, né della Giunta; che la metà del
prezzo dei biglietti d'ingresso veniva sottratta, com'era doveroso,
alla ripartizione fra SITAV e Regione Valle d'Aosta e si trattava
di miliardi; che una parte consistente delle opere di ampliamento
era stata realizzata in modo difforme da quello che era stato
deciso dal Consiglio regionale, per ben tre miliardi; che opere
realizzate al Casinò, a spese della Regione, erano state poi
trasformate dalla SITAV con funzioni completamente diverse
(pensiamo al salone delle feste poi trasformato in sala per i
giochi americani), con la richiesta alla Regione di pagare di nuovo
la trasformazione; miliardi per impianti (come quello per il tiro
al piccione) mai autorizzati dalla Regione... Questo per quanto
riguarda la convenzione.
Per quanto riguarda i controlli della Regione, si è scoperto:
che c'era una totale inadeguatezza ed un totale stravolgimento del
sistema dei controlli regionali ed in più che i controllori erano
rimasti invischiati in erogazioni fuori busta; che dei tavoli, come
il punto e banco di cui dicevo prima, erano sottratti a priori al
controllo dei dipendenti della Regione; che i conteggi sugli
incassi e sui soldi venivano fatti il giorno successivo e non alla
sera, come sempre era stato fatto; che non c'era alcun controllo
sull'ufficio fidi; che c'era un libero scorrazzare di prestasoldi
all'interno del Casinò; che c'era un ispettore alle manifestazioni,
che, invece di controllare, si è scoperto essere poi azionista
della società che doveva controllare, cioè della SAISET.
E per quanto riguarda l'assetto societario, che cosa si è
scoperto? Si è scoperto che la SAISET non proveniva affatto dalle
Antille, da Roma o da Milano, come avevano detto in Consiglio il
Presidente Andrione e gli Assessori Ramera e Pollicini, ma che era
una "roba" tutta nostra, una società messa su tra Aosta,
Saint-Vincent, Verrès e forse Chamonix, e che era al 78% di Masi,
Chamonal e Giovannini, cioè degli stessi che erano all'interno
della SITAV, contro la quale la SAISET era stata concepita in
funzione alternativa.
Si è ancora scoperto che in vari settori dei giochi americani,
gestiti dalla SAISET, i signori del Casinò rubavano a man bassa,
rubavano quanto e come volevano, sottraendo miliardi alla
ripartizione della Regione. I giudici hanno accertato sottrazioni
di 20 miliardi in tre anni.
Questo è il quadro! Tant'è vero che tutto il Consiglio, compresi
gli stessi Consiglieri dell'Union Valdôtaine, il 15 maggio 1984,
alla conclusione dei lavori della Commissione di indagine, votò un
ordine del giorno in cui si diceva:
"Considerato che sono state
riscontrate numerose irregolarità nell'applicazione delle
convenzioni in atto...".
Tutto il Consiglio votò quell'ordine
del giorno in cui si diceva espressamente
"sono state
riscontrate numerose irregolarità";
si astennero solo i
Consiglieri Aloisi e Baldassarre, ma per altre questioni. Tutto il
Consiglio quindi, a parte queste due astensioni, concordò su questa
constatazione.
Del resto, nel corso del 1984 e del 1985, mentre l'ex Presidente
della Giunta era a Nizza e gli Assessori della sua Giunta si
dimettevano alla spicciolata, il Consiglio regionale ha dovuto
cambiare quasi tutto quello che era stato deciso prima, all'interno
della gestione del Casinò. Anche qui io voglio ricordare
puntualmente una serie di cose che sono state fatte tra il 1984 ed
il 1985 per capovolgere la situazione che si era determinata.
E' stata messa in mora la SITAV, perché questo ha deciso il
Consiglio dopo un lungo braccio di ferro. Abbiamo messo in mora la
SITAV e l'abbiamo minacciata di rescissione del contratto se non
versava i debiti che aveva accumulato (e si trattava di miliardi!)
nei confronti della Regione nel 1982 e nel 1983. E' stato imposto
il conteggio totale dei biglietti d'ingresso, e non solo del 50%.
E' stata realizzata la chiusura dei tavoli del punto e banco; sono
stati definiti dei tempi precisi e raccorciati per i versamenti
decadali della SITAV.
Per quanto riguarda i controllori, è stato eliminato il "fuori
busta", è stato ripristinato il conteggio immediato dei biglietti
ed è stato sostituito l'ispettore alle manifestazioni. E, per
quanto riguarda le società di gestione, sono state sensibilmente
modificate le percentuali della ripartizione Regione-SAISET sui
giochi americani e la convenzione con la SAISET è stata revocata.
Credo che questo sia un fatto che possa indicare la dimensione
della gravità di quanto è successo: siamo arrivati ad una revoca
della convenzione ed all'affidamento dei giochi, attraverso una
nuova quota spettante alla Regione, ad una società controllata
direttamente dalla SITAV.
Ora, io credo che da un punto di vista politico ed
amministrativo, nella primavera del 1985, con la revoca della
convenzione SAISET-Regione Valle d'Aosta, tutto era già stato
detto. Chi aveva gestito e difeso fino all'ultimo una situazione
completamente fuori legge non aveva più, a livello politico ed
amministrativo, nessun titolo per fare il pubblico amministratore.
Chi aveva sostenuto coscientemente, in questo Consiglio,
l'operazione SAISET, non aveva più nessun titolo per fare
l'amministratore della Regione Valle d'Aosta.
L'unico dubbio che rimaneva era quello di dare una spiegazione
al comportamento del Presidente Andrione e della sua Giunta. Si
potevano fare sostanzialmente tre ipotesi. Prima ipotesi: o non si
erano accorti di niente, o non potevano sapere, o non potevano
immaginare. Può essere una tesi, poteva essere allora una tesi.
Seconda ipotesi: si erano accorti che qualcosa non andava bene,
ma non erano intervenuti perché non avevano avuto la capacità di
intervenire
Terza ipotesi: non solo si erano accorti di quello che era
successo e che stava succedendo, ma avevano partecipato attivamente
all'operazione di Masi e della sua compagnia.
Io credo che la prima ipotesi, quella cioè di dire: "Ma, il
nostro Presidente ed i suoi Assessori non si erano accorti di
niente, non potevano sapere e non potevano immaginare...", sia
subito da scartare, non solo perché in sede istruttoria è emerso
che i nostri Assessori ed il Presidente della Giunta ben sapevano
chi c'era dietro la SAISET, perché sono emersi gli accordi fra il
Presidente Andrione e Masi per le trattenute decadali, per i fuori
busta, ma perché, ancora prima dell'indagine dei giudici, c'erano
stati dei segnali chiari e precisi.
Io ricordo che nel dicembre del 1982 c'era stato l'attentato al
pretore Selis e, dopo alcuni mesi, la Procura di Milano aveva
mandato le comunicazioni giudiziarie a due uomini del Casinò.
Ricordo alcuni fatti ben precisi: nel gennaio del 1983, a due
gruppi consiliari, al gruppo di Nuova Sinistra ed al gruppo del
Partito Comunista Italiano, era arrivata una lettera anonima che, a
rileggerla adesso, diceva delle cose di estrema importanza. Ne
rileggo i passi più significativi.
"Fine gennaio 1983. Sono un controllore regionale presso la
Casa da Gioco di Saint-Vincent. Il mio compito è quello di tutelare
gli interessi della Regione nella Casa da Gioco. Attualmente si è
venuta a creare una situazione tale per cui questi interessi non
sono più tutelabili. La mia funzione è quella di non vedere, tacere
e così via. Questo mi obbliga, per il momento, a conservare
l'anonimato. I fatti sono i seguenti:
a) la Giunta regionale ha permesso la creazione di una nuova
società per gestire i nuovi giochi. La percentuale spettante alla
Regione per questi giochi è del 43%, contro il 75% usuale;
b) uno di questi giochi, il punto e banco, è stato appaltato
dalla Giunta, per la modica somma di lire 500.000 al giorno. Questo
gioco rende alla SAISET circa 50.000.000 di lire al giorno. E' un
vero e proprio furto ai danni della Regione;
c) i due nuovi direttori si sono inoltre industriati di
elaborare una serie di riforme atte a rendere più difficile il
controllo sul movimento del denaro e quindi un minore controllo da
parte nostra. In passato, ad esempio, i biglietti cambiati al
tavolo venivano contati dagli impiegati tecnici, controllati da noi
e da un membro della direzione. L'utile della Regione era
conosciuto subito da tutti i presenti (6 o 7 persone), firmato,
datato ed imbucato ai destinatari.
Ora, approfittando di una rivendicazione da parte dei tecnici, i
due direttori, col consenso del Commissario regionale, hanno
stabilito che i biglietti vengano contati non più alla sera, ma al
mattino, da estranei. All'interno della Casa da Gioco, fra gli
impiegati circola una frase molto colorita sul nuovo metodo, dicono
che si presta alla serenata col palanchino.
Che dire poi dei prestasoldi, noti a noi tutti...?".
Salto e vengo alla conclusione:
"Questa grave situazione dovrebbe essere denunciata dal
Commissario regionale, mio superiore, il quale non è per nulla
preoccupato, mentre lo sono i miei colleghi e gli impiegati di
gioco. Infatti la nostra unica preoccupazione è la tutela del posto
di lavoro: non vogliamo che in futuro ci vengano addebitate
responsabilità o complicità che non abbiamo e non vogliamo avere.
Noi affermiamo che gli autori di tali concessioni (la Giunta) sono
degli incompetenti o dei disonesti. In tutti e due i casi non
tutelano di certo gli interessi della Regione".
Perché ho letto tutta o quasi tutta questa lettera? Perché
questa lettera è arrivata nel gennaio del 1983. Non era poi di un
controllore regionale; ma ciò non va a merito dei controllori
regionali, che si preoccupavano quasi tutti di firmare una
dichiarazione per smentire di aver scritto questa lettera. In
effetti non era stata fatta da un controllore regionale, ma da
un'altra persona del Casinò. Questa lettera, però, che venne poi
discussa anche in Consiglio, diceva già gran parte delle cose che
poi si è scoperto essere vere.
Ma questo non è stato l'unico segnale preciso di quello che
stava succedendo. Io ricordo che, nel febbraio del 1983, alcuni
Consiglieri della maggioranza, che in parte adesso siedono nei
banchi della Giunta, ed esattamente i Consiglieri Fosson, Lanivi,
Martin e Maquignaz, presentarono una mozione per chiedere di
rivedere le quote della SAISET, perché essi stessi ritenevano
scandalosa la quota assegnata alla Regione.
Anche in quell'occasione l'operazione non andò in porto, pur
essendo partita dall'interno della stessa maggioranza, perché
ancora una volta il Presidente della Giunta disse: "No, rinviamo
tutto; andiamo in Commissione; vediamo...". Siamo arrivati al
blitz, ma le quote erano ancora le stesse ed abbiamo dovuto
aspettare il dopo Andrione per cambiare le quote della SAISET.
Infine, come ricordavo prima, abbiamo l'ultimo atto, il 7
novembre 1983, con la mozione del Partito Comunista Italiano in cui
si diceva: "Andiamo a vedere chi c'è dietro la SAISET...". Mi
ricordo come fosse adesso che, quando si diceva: "Chi c'è dietro la
SAISET?", il Presidente Andrione ci diceva: "Andate a vedere al
Tribunale". Ricordo anche -la battuta del Consigliere Baldassarre,
che chiedeva: "Signor Presidente, ci dica che cosa c'è dietro
l'angolo"; così come ricordo tutta una serie di amenità di questo
genere.
Allora, io credo che ci siano tutti gli elementi per affermare
che il Presidente della Giunta regionale di allora ed una gran
parte degli Assessori sapevano esattamente che cosa stava
succedendo; eppure non sono intervenuti. Quindi le ipotesi o le
alternative che dicevo prima si riducono sostanzialmente a due: o
non sono intervenuti, come diceva giustamente la persona che ha
scritto quella lettera, perché erano degli incapaci, oppure non
sono intervenuti perché erano dei disonesti. Le alternative,
infatti, non sono altre.
Però, di fronte a questa alternativa, o incapacità o disonestà,
io credo che noi siamo già completamente al di fuori da un terreno
di riflessione politica. Non è consentito, e credo che non dovrebbe
essere consentito, né ad un incapace, né ad un disonesto, di
rivendicare il posto in un Consiglio regionale, in un organo di
autogoverno importante come quello della Valle d'Aosta; tanto meno
poi se queste persone erano contemporaneamente un po' incapaci ed
un po' disoneste.
Di fatto, al di là delle votazioni in Consiglio, nel 1984-1985
inevitabilmente si impose il ricambio politico: fuori Andrione,
fuori Chabod, fuori Pollicini, fuori più tardi Borbey, e quindi
avemmo un'altra Giunta, in gran parte nuova.
E' vero quindi che quasi tutti gli effetti politici prodotti
dall'
affaire Casinò
in un certo senso si erano prodotti ed
anche consumati ben prima della sentenza del Tribunale di Torino,
però il dato è che neppure se da Torino fosse venuta fuori una
sentenza di piena assoluzione in sede penale, ciò avrebbe potuto
cancellare le irregolarità, gli abusi, le omissioni, ma anche le
menzogne che ormai noi, in sede politica ed amministrativa, avevamo
ampia mente accertato.
Come ci si può fidare (io parlo politicamente ed
amministrativamente) di una persona che ha difeso fino in fondo la
messinscena della SAISET, mentendo spudoratamente al Consiglio e
facendo credere al Consiglio quello che non era?
Io ho sottomano l'interrogatorio del Consigliere Mario Andrione
al Tribunale di Torino del 7 giugno del 1988, tratto da "La
Stampa", che credo sia una fonte non sospetta.
"Il presidente del tribunale chiede ad Andrione: 'quando
sentì parlare della SAISET e dei giochi Americani?'
Andrione. 'Masi me ne ha parlato subito'.
Presidente: 'Le aveva detto di essere socio e che lo erano anche
Giovannini e Chamonal?'
Andrione: 'Sì'.
Presidente: 'E perché lo negò sempre?'
Andrione: 'Il Consiglio non è il tribunale, non si dice sempre
la verità "'.
Ma come, noi abbiamo una persona, che è stata Presidente della
Giunta e che continua ad essere Consigliere, che va ad asserire in
un tribunale che in Consiglio non si dice la verità? Io rimango
esterrefatto di fronte a questa affermazione! Come ci si può fidare
di chi decideva sulle opere, sui soldi e sugli stipendi dei
controllori, all'oscuro di tutto il Consiglio e forse persino
all'oscuro di una parte della sua Giunta? Come si può affidare,
come abbiamo fatto recentemente, il compito di lavorare alla
revisione dello Statuto speciale della Valle d'Aosta ad una persona
che ha dimostrato così assoluto disprezzo per le norme, le leggi,
le regole ed i doveri istituzionali?
Ripeto che tutto questo non c'entra niente con la sentenza del
31 gennaio 1989. Questi sono fatti accertati e verificati
precedentemente. Il giudizio politico era già stato espresso prima,
da tutto il Consiglio. La sentenza penale, cioè la sentenza del
Tribunale, completa e colloca nella sua giusta cornice quella che
era una valutazione politica ormai acquisita, che diventa persino
noioso ripetere.
L'ordinanza di rinvio a giudizio e poi la sentenza del Tribunale
hanno individuato il dolo, hanno individuato cioè la piena
responsabilità dei pubblici amministratori nel commettere i reati;
in particolare hanno individuato e punito la partecipazione attiva
dell'ex Presidente della Giunta a tutto 1'
affaire
Casinò
.
Ripeto che, a nostro avviso, come abbiamo detto in diversi atti
discussi anche in Consiglio, già prima della sentenza l'ex
Presidente della Giunta si sarebbe dovuto mettere politicamente da
parte.
Noi riteniamo che sia stata grave la decisione dell'Union
Valdôtaine di ripresentarlo in lista per un posto in Consiglio
regionale; però a maggior ragione noi riteniamo che queste
dimissioni da un organismo come il Consiglio regionale diventino
necessarie e doverose dopo una sentenza che condanna l'ex
Presidente della Giunta a 6 anni e 8 mesi, al risarcimento dei
danni alla Regione ed all'interdizione perpetua dai pubblici
uffici, riconoscendolo responsabile di truffa, peculato, corruzione
e falso in atto pubblico.
Non c'è affatto bisogno di attendere, come qualcuno va dicendo,
il deposito della sentenza, le argomentazioni, eccetera, perché ci
si rende subito conto della gravità delle responsabilità accertate
dal Tribunale: basta esaminare il dispositivo della sentenza, basta
vedere per quali reati è stato condannato. Si tratta di reati
gravi, di reati che confermano le conclusioni preoccupanti per la
Valle d'Aosta e per noi tutti, alle quali erano arrivati i giudici
istruttori.
Tornerò fra poco, nella conclusione dell'intervento, sulla
gravità di quello che si è verificato al Casinò di Saint-Vincent e
che ancora adesso alcuni vogliono pervicacemente sottovalutare.
Prima di fare quest'ultima considerazione, vorrei però anche
accennare ad alcuni aspetti giuridici che, al di là delle
valutazioni politiche, noi dobbiamo tener presenti, anche se sono
secondari rispetto alle valutazioni politiche.
Già nella precedente legislatura era stata sollevata la
questione dell'ineleggibilità del Consigliere Andrione. In effetti,
l'articolo 7 della legge 1257 del 1962, che disciplina le norme per
le elezioni del Consiglio regionale della Valle d'Aosta, quindi la
legge che sta alla base dell'esistenza di questo Consiglio, è
chiaro e dice in modo inequivocabile:
"Sono ineleggibili coloro
che hanno lite pendente con la Regione".
Sono stati richiesti dei pareri ad alcuni avvocati, al momento
della convalida e prima della convalida, dopo queste elezioni. Due
avvocati consultati dalla Presidenza del Consiglio, Claudio Dal
Piaz e Giuseppe Pericu, hanno spiegato entrambi che la posizione
del Consigliere Mario Andrione, nei cui confronti allora pendeva un
procedimento penale, con costituzione della Regione come parte
civile, era di chiara e lampante ineleggibilità.
Ora, questa condizione di ineleggibilità viene oggi
ulteriormente aggravata dalla sentenza che condanna l'ex Presidente
della Giunta a risarcire i danni della Regione, in separato
giudizio, secondo un ammontare che sarà appunto stabilito in quella
sede.
Se non ci saranno le dimissioni del Consigliere Mario Andrione
dal Consiglio, noi ci troveremo in questa situazione: ci sarà un
ulteriore processo, in cui il Consigliere Mario Andrione sarà
chiamato a risarcire i danni ad un'amministrazione, della quale
però egli continuerebbe ad essere amministratore. E' una situazione
assurda, in totale ed aperto contrasto con la legge, con il
buonsenso ed io direi anche con la decenza, e poi rientra proprio
in quei casi di ineleggibilità previsti dalla legge.
Vorrei anche far notare che la sentenza di primo grado non deve
affatto essere interpretata come una fase del tutto interlocutoria.
Si dice: "Ma bisogna aspettare la sentenza definitiva...". In
numerosi casi, la sentenza di primo grado produce degli effetti
immediati per chi ricopre delle cariche amministrative.
Io ho qui sottomano due leggi, la legge n. 286 del 1° giugno
1977, "Norme sulla sospensione, sulla decadenza degli
amministratori degli enti locali, in dipendenza di procedimenti
penali", che dice:
"I sindaci, i presidenti delle giunte provinciali, gli
assessori comunali e provinciali ed i componenti degli organi
esecutivi dei consorzi fra enti locali, sono sospesi dalle funzioni
quando siano condannati con sentenza di primo grado ed una pena
restrittiva superiore a mesi 6, per delitto commesso nella qualità
di pubblico
ufficiale."
Qui non abbiamo 6 mesi, ma
abbiamo 8 anni e 6 mesi.
La legge n. 765 dell'11 novembre 1986 ha esteso le norme della
legge precedentemente citata ad ulteriori soggetti:
"Le disposizioni contenute nella legge 1° giugno 1977, n.
286, sulla sospensione e decadenza degli amministratori degli enti
locali in pendenza di procedimenti penali (quindi non in presenza
di giudizio definitivo) si applicano anche ai presidenti ed ai
componenti del comitato di gestione delle UU.SS.LL., ai presidenti
ed ai componenti dell'organo esecutivo della comunità montana, ai
presidenti dei consigli circoscrizionali, ai presidenti ed ai
componenti degli organi esecutivi delle associazioni fra enti
locali ed ai presidenti ed ai componenti degli organi esecutivi di
aziende municipalizzate comunali e provinciali".
In queste norme non esistono le parole "consigliere regionale",
perché se no non saremmo neanche qui a discutere: sarebbe decaduto
automaticamente. Però, se le leggi hanno un senso ed una
razionalità - ed io credo che in questa sede noi facciamo
dell'attività legislativa, per cui dovremmo concepire le leggi in
questo modo e non capziosamente, nel senso che dovremmo concepire
la razionalità e la volontà politica che esse vogliono esprimere -,
io credo che sia evidente a tutti che, se al presidente di un
consiglio di circoscrizione non è consentito di ricoprire la sua
funzione se viene condannato a 6 mesi per un reato commesso nella
sua qualità di pubblico ufficiale, a maggior ragione un consigliere
regionale, che ha ricevuto una sentenza o una condanna del tipo che
dicevo prima, dovrebbe lasciare il suo posto e non dovrebbe più
ricoprire quella carica.
Non ci interessa molto questo discorso sotto l'aspetto giuridico
e, detto questo, voglio subito precisare che noi non intendiamo
presentare ricorsi in sede di Corti d'Appello o di tribunali vari
per allontanare dal Consiglio regionale il Consigliere Andrione o
altre persone. Noi ci aspettiamo però - avremmo voluto che ci
fossero e ci auguriamo che ci siano - delle dimissioni come scelta
politica, come espressione di una volontà politica e come atto
necessario e doveroso.
La mozione che abbiamo presentato, infatti, non è una dimissione
decretata da parte del Consiglio, che fra l'altro non ne avrebbe
neanche il potere, ma è un invito che questa assemblea in coscienza
politicamente deve o dovrebbe fare. Evidentemente poi, in
coscienza, starà all'individuo o al suo movimento trarre le
opportune valutazioni.
Allo stesso modo noi invitiamo l'ex Consigliere regionale Guido
Chabod a dimettersi dal Consiglio di amministrazione della società
per azioni R.A.V., carica cui è stato nominato dal Consiglio
regionale. Noi ci chiediamo che senso abbia mantenere nel Consiglio
di amministrazione della R.A.V., che gestisce centinaia di
miliardi, come rappresentante della Regione, una persona che ha
dichiarato pubblicamente davanti ai giudici che lui di bilanci non
capisce nulla, che non li guarda neppure. Proprio questo ha
dichiarato l'ex Consigliere Chabod e credo che tutti siamo convinti
che diceva assolutamente il vero. Allora credo proprio che dobbiamo
chiederci che senso ha che continui a rappresentare la Regione
all'interno della R.A.V. S.p.A.
Ugualmente noi invitiamo la Giunta regionale a sostituire, o
comunque a valutare i modi per prevedere una sostituzione del
Presidente della Finaosta, cioè dell'ex Assessore Borbey. Anche in
questo caso è veramente singolare che una persona, che non si è
ripresentata alle elezioni perché aveva la pendenza dell'ordinanza
di rinvio a giudizio ed aveva il processo, sia stata nominata di
corsa, anzi di gran corsa, dalla Giunta alla presidenza di un
organismo importante come la Finaosta, che sostanzialmente ha un
valore pari a quello di un Assessorato regionale. Gli è stato
cambiato il posto, ma la funzione è rimasta sostanzialmente la
stessa.
Per concludere io vorrei tornare un momento sulla gravità di
quello che è successo al Casinò di Saint-Vincent e questo perché si
afferma frequentemente che, tutto sommato, non è vero quello che si
diceva all'inizio e che quindi tutta questa inchiesta si è venuta
un pochino sgonfiando.
All'inizio si parlava di associazione a delinquere di stampo
mafioso e di riciclaggio di denaro proveniente dai sequestri,
mentre poi tutto si è ridotto e si è ridimensionato a qualche
illecito amministrativo. Queste sono voci che circolano. Poi si
aggiunge ancora: "Ma se è solo una questione di vizio
amministrativo, quale amministratore non commette questi illeciti?
Chi non li ha commessi scagli la prima pietra!".
Chi afferma queste cose o non conosce e non ha seguito la
vicenda oppure mente spudoratamente. Il Tribunale di Torino ha
condannato Franco Chamonal per associazione a delinquere, cioè lo
ha ritenuto responsabile di aver costituito con Masi, Giovannini ed
altre persone, un'associazione finalizzata ad operare contro la
legge. E' vero che Chamonal è stato l'unico ad essere condannato
per questo reato, ma perché? Perché Giovannini non ha ricevuto
l'estradizione dalla Svizzera per questo tipo di reato e quindi non
ha potuto neppure essere processato per questo reato. Sappiamo poi
che Masi, che era il principale imputato di tutto l'
affaire
,
non è stato sottoposto al processo per le sue condizioni di salute;
eppure, Franco Chamonal, che era rimasto l'unico ad essere imputato
per questo tipo di reato, si è visto condannare per associazione a
delinquere. Non solo, ma è rimasta una imputazione estremamente
grave: i furti e le appropriazioni indebite alle slot-machines, al
black-jack ed al punto e banco.
Io credo che se è roba da poco avere lasciato il Casinò più
grande d'Europa, il Casinò più redditizio, la più grande macchina
per far soldi che c'è attualmente in Europa, nelle mani di
un'associazione a delinquere, che rubava a man bassa, io mi chiedo
allora che cosa sia un reato grave. A noi questa sembra essere una
cosa di enorme gravità e diciamo che per fortuna c'è stato
l'intervento della Magistratura e che per fortuna c'è stata una
lunga ed accurata indagine.
Teniamo presente che Masi, Chamonal e Giovannini e chi c'era
con, dietro, sotto, sopra ed intorno a loro (perché evidentemente
la questione è molto complessa), erano appena agli inizi della loro
impresa al Casinò di Saint-Vincent, che era appena stato
ristrutturato, ampliato e dotato di nuove macchine, che soltanto
dal 1982 ha cominciato a funzionare a pieno regime e che soltanto
allora cominciava realmente a rendere. Proviamo ad immaginare che
cosa avrebbe significato per la Valle d'Aosta mantenere
quell'associazione a delinquere come padrona del Casinò per 5, 6 o
per 10 anni: padrona di rubare come e quanto voleva e capace di
inserirsi, come già aveva cominciato a fare, nelle varie pieghe
dell'economia valdostana. Qualcuno ricorderà sicuramente: Alluver,
Trinver, Incoval, società varie, punti franchi, progetti... Del
resto, noi non sappiamo ancora tutto dei traffici di Masi, Chamonal
e Giovannini e di quello che c'era dietro.
E' di queste ultime settimane una notizia che conferma
ulteriormente la gravità di quanto è successo ed è stato accertato
dai giudici al Casinò di Saint-Vincent. Tutti noi sappiamo che
l'inchiesta di Torino sul Casinò di Saint-Vincent era solo una
parte di un'inchiesta più grande che era stata divisa: della parte
su Saint-Vincent si occupavano i giudici istruttori di Torino e
della parte che riguardava in particolare Campione e Sanremo si
occupavano i giudici istruttori di Milano. Questa inchiesta più
grande è stata divisa per economia di lavoro, altrimenti, invece
che 5 anni, ne sarebbero occorsi molti di più per fare un unico
processo. Ebbene, dall'inchiesta di Milano, che ci riguarda
direttamente, che cosa è venuto fuori? Leggo due brani di
giornale.
Nell'articolo di Paola Boccardo, su "L'Unità" del 2 febbraio
1989, giovedì, si legge:
"Proprio mentre i giornali riportavano notizia delle condanne
inflitte a Torino per la corruzione del Casinò di Saint-Vincent,
gli inquirenti milanesi, con uno scarno comunicato stampa,
informavano di aver rinviato a giudizio 52 persone per altre storie
del Casinò, quelle relative a Campione ed a Sanremo. Questa volta,
secondo le conclusioni dei giudici Arbasino e Riva Crignola, sono
storie di mafia. Per mafia si intendono proprio i massimi livelli:
Nitto Santapaola, boss dei catanesi, Salvatore Enea e Giuseppe
Bono, padrini di "Cosa Nostra" palermitana, impegnati nella corsa
per assicurarsi il controllo del Casinò di Sanremo, nel momento in
cui la Giunta della città dei fiori ne decretava il passaggio alla
gestione privata.
I catanesi, che nella persona di Bruno Masi già controllavano il
Casino de la Vallée, danno la scalata al Casinò di Campione,
affidandolo alle cure di Lucio Traversa, appoggiato dalla banda
Corallo-Legnaro, e poi, quando l'appalto sta per scadere ed ha
fruttato quello che poteva fruttare, puntano su Sanremo. Il loro
uomo sarà Michele Merlo, che fonda per l'occasione la SIT".
"La Repubblica" dello stesso giorno, in un articolo di Fabrizio
Revelli, dice:
"L'inchiesta sulla mafia dei Casinò si può dividere in due
filoni, ma l'organizzazione a livello affaristico-mafioso è la
stessa. I nomi di Gaetano Corallo, di Ilario Legnaro, di Giorgio
Sacco e di Bruno Masi compaiono su entrambe le scene. La
ricostruzione dei giudici è questa. In quegli anni '70, un gruppo
di esperti del ramo gioco d'azzardo, con solidissimi legami
mafiosi, si impadronì del Casinò di Campione e tentò poi di
prendere anche quello di Sanremo. Quando si dice mafia, in questo
caso si dice Benedetto Santapaola, detto Nitto, il boss dei
catanesi, che è ritenuto il principale mandante dell'omicidio del
generale Dalla Chiesa e di sua moglie Emanuela Setti
Carraro.
A Campione il gruppo la faceva da padrone. Quando Sanremo, dopo
lo scandalo dei croupiers, indisse una gara d'appalto,
l'organizzazione decise di tentare, tra l'altro, controllava già
anche il Casinò di Saint-Vincent. A Sanremo, dicono i giudici,
venne creata dopo una società pulita, la SIT di Michele Merlo,
giocatore sfrenato, proprietario di una ditta che produce
componenti elettroniche per uso militare (ASTAC) e che per questo
era ben noto ai servizi segreti".
Questo è detto dai giornali, ma tutto era già scritto in un
servizio uscito l'anno scorso su "Il Mondo" ed era già tutto
contenuto nella requisitoria del pubblico ministero. Io ho chiesto
al Presidente del Consiglio, e spero che la cosa possa essere fatta
al più presto, di chiedere una copia dell'ordinanza di rinvio a
giudizio dei giudici di Milano, perché lì dentro ci sono materie
che ci interessano direttamente, perché lo stratega di tutta questa
operazione era il general manager della SITAV, Bruno Masi; e gli
uomini ed i personaggi che qui ritroviamo sono gli stessi che
ritrovavamo a Saint-Vincent: Giorgio Sacco era azionista della
SAISET nella sua prima fase di attività; Michele Merlo era uomo di
Masi ed era un frequentatore abituale del Casinò di Saint-Vincent.
Saint-Vincent, Campione e Sanremo erano inserite nello stesso giro
malavitoso.
Quindi, altro che vicenda sgonfiata, altro che attacco contro
l'autonomia della Valle d'Aosta! Ripeto, invece: per fortuna c'è
stata un'inchiesta che ha quantomeno scardinato questo bubbone che
si era creato e che stava penetrando in tutti i gangli della
società valdostana.
Per quello che aveva appurato la Commissione consiliare di
indagine nel 1983-'84-'85, per quello che ha sentenziato il
Tribunale di Torino, per quello che è emerso nell'inchiesta di
Milano, noi rinnoviamo, con pacatezza, però anche con fermezza e
convinzione, l'invito all'ex Presidente della Giunta, Mario
Andrione, a rassegnare le dimissioni da questo Consiglio.
Dico questo precisando anche molto chiaramente che nel nostro
invito non c'è nessuna ostilità, rancore o fatto personale. Noi non
abbiamo nulla di personale nei confronti dell'ex Presidente della
Giunta, così come dico molto esplicitamente che non abbiamo ora e
non abbiamo mai avuto nulla di personale quando abbiamo
rimproverato al Partito Socialista Italiano di aver ripescato nella
segreteria Bruno Milanesio e di averlo ricandidato al Consiglio
regionale. Noi abbiamo dato un giudizio politico che era e rimane
negativo, allo stesso modo in cui diamo un giudizio negativo sul
ruolo svolto dall'ex Presidente Mario Andrione e sulle scelte
dell'Union Valdôtaine di riportarlo in Consiglio regionale.
Diciamo molto chiaramente che non si tratta dell'uomo, che noi
rispettiamo, però si tratta della funzione, che noi vogliamo che
sia ricoperta in modo corretto.
Noi non abbiamo nulla in contrario su alcune dichiarazioni che
sono state fatte e che pure abbiamo letto. Il giornalista Mancini
(mi sfugge il nome), ad esempio, ha scritto su "La Vallée" un
corsivo interessante, intitolato: "Io ad Andrione darei il
portafogli". Noi non abbiamo nessuna obiezione in merito, del resto
qualsiasi cittadino può legittimamente dare in deposito il proprio
portafogli all'ex Presidente della Giunta; quello però che noi non
possiamo accettare è che all'ex Presidente della Giunta venga
ancora data la possibilità di amministrare il denaro pubblico, cioè
la funzione di amministrare il denaro della Regione. E' questo che
noi non possiamo concepire ed accettare, perché evidentemente
l'esame di quello che è emerso in questi anni ha dimostrato che,
nell'esercizio di queste funzioni politiche, l'ex Presidente Mario
Andrione ha provocato dei gravi sconquassi nella nostra Regione e
quindi noi gli rinnoviamo l'invito a che rassegni le
dimissioni.
PRESIDENTE:
Ha chiesto la parola il Consigliere Mafrica;
ne ha facoltà.
MAFRICA (PCI):
Sono passati 5 anni, lunghi e difficili,
che hanno provocato dibattiti in questo Consiglio, dibattiti che
hanno certamente influito sulla vita di tante persone. Adesso ci
troviamo a dover dare un giudizio su un primo verdetto del
Tribunale di Torino.
Noi vogliamo fare uno sforzo per mantenere quella correttezza di
giudizio, quella lucidità e quell'aderenza ai fatti che abbiamo
cercato di avere in tutti questi anni. Non vogliamo dire che c'è
una conferma di quanto avevamo intravisto già prima del blitz con
numerose iniziative, però vogliamo rilevare che la sentenza del
Tribunale di Torino è un'ulteriore conferma di quanto era stato
accertato da questo stesso Consiglio.
Dall'indagine della Commissione presieduta dal Consigliere
Beneforti era emersa una gestione disordinata ed accentrata delle
decisioni relative alla Casa da Gioco. Un gruppo ristretto di
amministratori, dirigenti e azionisti della Casa da Gioco, aveva
fatto delle scelte senza rispettare procedure e regolamenti. Questo
è un punto che credo non possa essere dimenticato. In quel periodo
il Casinò aveva assunto un ruolo che compenetrava e sovrastava il
potere politico regionale, mentre quest'ultimo avrebbe dovuto poter
decidere autonomamente e liberamente. Illeciti ed irregolarità sono
stati accertati dalla Commissione d'indagine: non li ricordo,
perché il Consigliere Riccarand ne ha fatto una lunga esposizione
ed ha ricostruito tutta la vicenda, per cui mi esimo dal farlo.
Voglio sottolineare che questi illeciti e queste irregolarità
non sono stati negati da nessuno. Gli stessi imputati, nel corso
del dibattimento, hanno ammesso che si erano verificati determinati
fatti. L'ex Presidente Andrione si è assunto la responsabilità di
aver deciso l'astuzia contabile di lasciare nelle mani della SITAV
il 25%. In Consiglio, l'ex Presidente della Giunta ha ammesso di
essere stato a conoscenza dei reali azionisti della SAISET e di non
averli resi noti al Consiglio, perché il Consiglio non è un
tribunale. I fatti, quindi, ci sono stati e sono quelli di cui
abbiamo discusso.
Si trattava di vedere se questi fatti avevano anche dei risvolti
penali, ma questo compito toccava solo ai giudici ed in merito il
Consiglio non è mai voluto intervenire. I giudici ora hanno
ritenuto che questi illeciti e queste irregolarità amministrative
avessero dei risvolti penali e c'è stata una prima sentenza.
E' chiaro che nella giurisprudenza italiana la sentenza non è
ancora definitiva, però è un primo accertamento della verità, fino
a che essa non sia mutata. Potrà anche mutare, ma, fino a quel
momento, la verità cercata dai giudici, che è una verità rispetto
alle leggi e quindi non è assoluta, può essere considerata come
l'unica esistente.
Diciamo che di questo fatto noi potremmo anche non parlare in
Consiglio, perché la parte amministrativa l'avevamo esaminata a
fondo in modo unitario nel corso di tutti questi anni. Come mai
però si torna ancora a parlare della vicenda Casinò? Se ne parla
perché non tutti gli amministratori dell'epoca hanno avuto la
sensibilità di mettersi temporaneamente da parte.
Durante la campagna elettorale noi avevamo detto che non sarebbe
stato opportuno ripresentare candidature di persone inquisite nella
vicenda Casinò ed oggi ribadiamo che ciò sarebbe stato utile,
perché il Consiglio regionale si troverebbe in una posizione
diversa se tutti gli amministratori dell'epoca avessero fatto come,
in modo apprezzabile, ha fatto il Consigliere Pollicini, decidendo
cioè di difendersi al di fuori di questo Consiglio e tenendosi da
parte.
Io credo che queste cose debbano essere dette e che quindi vada
chiarito che il discorso non riguarda le persone, ma il loro ruolo.
Le persone possono anche essere soggettivamente oneste, nel senso
che possono ritenere di operare per il bene pubblico; però si
possono commettere dei reati anche ritenendo di essere nel giusto,
perché vengono violate delle leggi.
Ora, quando la Regione Valle d'Aosta si costituisce parte civile
contro uno dei suoi amministratori, quando un tribunale stabilisce
che questo amministratore ha danneggiato la Regione in cui è
coinvolto nella responsabilità di gestione, noi riteniamo che ci
sia una situazione di contraddizione che deve essere risolta.
Perciò noi concordiamo con il senso della mozione, nella quale c'è
un invito alle dimissioni, rivolto all'ex Presidente della Giunta,
come fatto di opportunità politica.
Non vogliamo trarre altre illazioni che riguardino la sua onestà
personale, ma vogliamo solo dire che dal punto di vista politico,
quando la Regione si è costituita parte civile, quando la Regione
ha ottenuto una certa sentenza, tutti dovrebbero trarne le
conseguenze. E' un invito politico ed anche noi non siamo dell'idea
che sia il caso di passare alla battaglia delle carte bollate, ma
ci auguriamo di trovare una certa sensibilità a questo tipo di
inviti.
Dobbiamo sottolineare anche un altro aspetto. Noi riteniamo che
in questo contesto sia ipocrita il comportamento di quegli
amministratori che, pur non essendosi presentati alle elezioni
regionali, dichiarando di voler essere più liberi di difendersi,
hanno subito trovato modo di ottenere altri incarichi, altrettanto
importanti. Ci pare che questo sia il tipico modo di far rientrare
dalla finestra quello che era uscito dalla porta.
Noi vorremmo che questo invito, che facciamo sinceramente e con
pacatezza, venisse accolto, perché sarebbe un segno di sensibilità
morale di un certo livello. Vorremmo che ciò avvenisse anche perché
questo Consiglio regionale da oggi in poi potrebbe guardare al
futuro e non più essere continuamente ripreso dal vortice di
vicende che ormai fanno parte del passato.
Noi, come forza politica, vogliamo guardare al futuro, perché
davanti a noi ci sono problemi importanti che ci interessa
approfondire. Alcuni di questi riguardano la Casa da Gioco: sta per
scadere la convenzione, bisognerà riaprire tutte le trattative è si
tratterà di vedere qual è la forma di gestione più idonea. Se
vogliamo che tutte queste discussioni e tutte queste scelte
avvengano in modo razionale e tranquillo, nell'interesse della
Regione, sarebbe opportuno che tutti i fatti relativi al passato
fossero tolti di mezzo.
La scelta dipende soprattutto dalle persone e dalla forza
politica cui queste persone appartengono; ma se questo non avverrà,
sicuramente anche questa legislatura continuerà a recare il pesante
segno della questione Casinò, che per tanti anni ha in parte anche
logorato il dibattito politico di questo Consiglio.
Rivolgiamo quindi con assoluta tranquillità il nostro invito,
sereno e pacato, affinché tutte le persone che ancora hanno
incarichi di livello regionale, autonomamente decidano di mettersi
da parte e lascino a questo Consiglio la possibilità di andare
avanti, senza che continuamente il passato ricada come un peso
sulle nostre spalle.
PRESIDENTE:
Ha chiesto la parola il Presidente della
Giunta, Rollandin; ne ha facoltà.
ROLLANDIN (UV):
Encore une fois nous avons écouté, cet
après-midi, l'intervention de M. Riccarand qui a repris, point
après point, ce qu'il avait déjà dit à maintes reprises dans ce
Conseil; il a exposé son attitude par rapport à ce que représente
le Casino et il a donné sa vérité tranchante sur ce qui est, à son
avis, la réponse à un problème comme celui de l'affaire Casino.
Sans doute, en écoutant le Conseiller Riccarand, encore une fois
on a l'idée que les personnes qui ont la possibilité de dire non
seulement qu'elles connaissent la vérité, mais aussi qu'elles sont
la vérité, sont très peu nombreuses. En effet, à chaque instant, il
a pris n'importe quelle déclaration comme la vérité et il a
rapporté les affirmations des uns et des autres, qui concernaient
les différents passages du procès, en donnant ces déclarations
comme définitives. Par conséquent, le jugement n'a absolument pas
la possibilité de recourir aux différentes phases qui sont prévues
à n'importe quel niveau.
Au contraire, je crois que le Conseil régional a discuté tous
les problèmes, a proposé pendant ces cinq années des modifications
du règlement, a modifié la convention, a présenté une relation
administrative qui suivait une enquête revenant aux possibilités du
Conseil et à son activité politique; en outre, je pense que les
Conseillers ont toujours souligné l'exigence de partager les
compétences des juges, de l'enquête pénale, de l'enquête
administrative et du devoir politique qui est de chaque Conseiller.
Le sens de la fonction des Conseillers est dans l'esprit politique
et dans l'activité qui découle de ce sens profond de la politique.
Au contraire, quelqu'un veut toujours confondre le rôle des
Conseillers qui devraient devenir à l'instant des juges dans des
questions qu'ils connaissent seulement en partie et que, selon
quelqu'un, devraient connaître mieux.
Sans doute, pendant ces cinq années, il y a eu une attitude
différente, sans doute on a dû reprendre une activité de contrôle
sur la Maison de jeu et cela a permis aux Conseillers de faire une
évaluation de ce qui s'est passé jusqu'à présent. Pendant ces
années on a souhaité qu'on arrivât à une sentence le plus tôt
possible, mais, au moment où on est arrivé à cette sentence, je
crois qu'il serait un acte incompréhensible de juger comme
définitive cette première sentence.
Chacun peut faire les commentaires qu'il veut sur les résultats
de ce jugement, mais je crois que la Constitution a encore un rôle
et que l'article 27 a encore un sens:
"L'imputato non è
considerato colpevole sino alla condanna definitiva
", et cela
n'est pas une invention du Conseil régional, ni une loi spécifique
concernant les conseils communaux, là où, par décision autonome,
ils ont décidé de prendre des précautions par rapport à certaines
attitudes, mais plutôt il s'agit d'une loi constitutionnelle.
Je voudrais aussi rappeler que pendant cette année on a déjà
commencé à célébrer le bicentenaire de la Révolution française,
notamment patrimoine surtout de certaines prises de position et de
certaines pensées philosophiques. Je crois qu'au moins une partie
de la Révolution française a été examinée jusqu'au fond: il s'agit
de la déclaration universelle des droits de l'homme. Et il faut
aussi rappeler l'article 9:
"Tout homme est présumé innocent
jusqu'au moment où il est déclaré coupable".
Quand on veut faire découler de certains événements le rôle de
la démocratie, le rôle de l'état de droit, il est fondamental de
donner la possibilité de ne pas s'arrêter au premier degré, à la
première sentence. Cette position politique ne signifie pas
méconnaître ce qui s'est passé, ne signifie pas sous-évaluer le
fait qu'il y a eu une sentence: au contraire cela signifie la
possibilité de se référer au droit constitutionnel, la possibilité
d'arriver jusqu'au bout, là où il y a eu le commencement d'un
procès et certains faits que quelqu'un a voulu rappeler d'une façon
particulière.
Mais, au-delà de cette attitude, depuis toujours on a dit qu'on
voulait attendre la sentence définitive et maintenant on veut
maintenir cette attitude, ce qui ne signifie pas (je le répète)
refuser de prendre acte d'une certaine situation et de considérer
qu'il y a une sentence.
Je crois que chacun a son rôle et celui des juges, pour ce qui
est de l'enquête pénale, est très clair, mais, selon moi, personne
peut nier le fait qu'on a le droit d'attendre la partie finale de
ce procès.
Donc, il n'y a pas grand-chose à ajouter par rapport à une
invitation qu'on veut repousser. Dans ce sens il n'y a aucune
contradiction par rapport à ce qui s'est passé jusqu'à présent: au
contraire, je crois que depuis toujours on a soutenu que pas
seulement les hommes politiques mais aussi les dépendants régionaux
attendaient la solution définitive et on n'a absolument pas pris
des décisions définitives qui pouvaient nuire à n'importe qui, au
moins jusqu'au moment où il y aura la sentence finale.
Je crois que s'arrêter au premier degré de jugement serait
incompréhensible par rapport a ce qui est des droits de n'importe
qui; c'est dans ce sens que nous refusons certaines affirmations
qui ont été faites jusqu'à présent et on est encore une fois de
l'avis que faire les juges politiques est toujours très difficile.
Je regrette qu'il y ait, de la part de M. Riccarand, une attitude
si tranchante, car on en a déjà constaté les conséquences, là où
certaines personnes ont cru d'être la vérité et, en croyant d'être
la vérité, se sont portées en conséquence.
Cette attitude, cette vieille mentalité de voir la vérité, qui
est quelque chose de sacré, que seulement quelqu'un a, dressée en
faveur de l'erreur et de la mensonge, est une mentalité que ne nous
appartient pas. Au contraire, dans le respect de la dignité de
l'homme, dans le respect de ses droits politiques, je crois qu'il
est fondamental d'attendre la sentence finale.
PRESIDENTE:
Ha chiesto la parola il Consigliere Aloisi; ne
ha facoltà.
ALOISI (MSI):
Con la sentenza di primo grado si è posto
fine al primo atto di questa vicenda, che ha danneggiato molto
l'immagine della nostra Regione. I Consiglieri della scorsa
legislatura, soprattutto i Capigruppo, hanno vissuto per cinque
anni, hanno approfondito, hanno potuto capire ed analizzare sino in
fondo tutta la problematica del processo Casinò. Abbiamo potuto
accertare, vedere e constatare le varie irregolarità che sono state
citate dai colleghi che mi hanno preceduto. Da questa sentenza,
quindi, emergono precise responsabilità, soprattutto politiche.
Tuttavia, io non voglio ritornare al discorso ed ai problemi che
sono già stati accennati, ma vorrei fare alcune considerazioni su
un altro aspetto, cioè sulla questione morale. Il Presidente della
Giunta ha ricordato che nessuno può essere ritenuto colpevole fino
alla condanna definitiva; lo prevede anche la Costituzione e noi
siamo d'accordo. Ritengo però che sopra a tutto ci debba essere la
moralità, la questione morale: noi siamo qui per amministrare il
denaro e la vita della collettività e della società valdostana.
Ognuno di noi pertanto deve essere immune da qualsiasi accusa, da
qualsiasi attacco e soprattutto da qualsiasi condanna.
Non è accettabile che un Consigliere regionale possa sedere su
questi banchi con alle spalle una condanna penale emessa solo pochi
giorni fa. Non è accettabile che qualcuno abbia ancora il coraggio
di sostenere che questa è stata una sentenza politica; come non è
accettabile che qualcuno possa sostenere che questo sia un attacco
all'autonomia della Valle d'Aosta.
E' vero: oggi si vive in una società nella quale non esistono
più valori, dove esiste soltanto del degrado, specie morale. Solo
così posso capire certi atteggiamenti e certe prese di posizione,
anche di partiti politici, nel sostenere la presunta innocenza. Del
resto, nel quadro generale così degradante della nostra Italia, in
cui non passa giorno che ci siano ruberie, intrallazzi e cose
varie, dove non passa giorno che ci siano amministratori implicati
e messi in galera, ebbene, in questo quadro generale ci siamo anche
noi. Ormai è diventato normale che uno rubi, vada in galera, poi
rimanga lì e quindi ricontinui a fare l'amministratore. Si tratta
di una questione prettamente morale.
Inviterei il Consiglio, anzi in questo caso inviterei il
Consigliere Andrione, a riflettere attentamente su questo aspetto,
perché purtroppo la legge è dalla sua parte. Nel momento in cui il
Consigliere Andrione, come gli altri, ricorre in appello, la
sentenza viene sospesa e, sempre in base alla legge, nessuno gli
può vietare di rimanere in Consiglio. Questa purtroppo è la
realtà.
Ma c'è la questione morale e noi in quest'aula dobbiamo emettere
una sentenza morale, ovviamente sul piano politico, perché la
morale può essere intesa anche in senso personale; però qui noi
siamo degli amministratori pubblici e dobbiamo rendere conto alla
popolazione del nostro operato e della nostra posizione.
In questo contesto ed in questa visione io mi associo alla
richiesta delle dimissioni del Consigliere Andrione e mi auguro che
egli possa poi in appello dimostrare la sua innocenza; però oggi,
qui, chiunque amministra deve essere immune da attacchi o da atti
di colpevolezza. Mi associo, pertanto, alla richiesta rivolta al
Consigliere Andrione a rassegnare le proprie dimissioni.
Allo stesso modo invito la Giunta regionale a prendere dei seri
provvedimenti anche nei confronti del presidente della Finaosta.
Non è accettabile, infatti, che un ente finanziario così importante
come la Finaosta sia amministrato da un personaggio anche lui
condannato ed implicato in questa vicenda, che probabilmente non si
è presentato alle elezioni per vergogna, ma sottobanco gli è stato
concesso un posto così importante come la presidenza della
Finaosta. Questi metodi di gestione sono inaccettabili! Posso
capire gli equilibri interni e gli equilibri di potere, ma si abbia
perlomeno il coraggio di salvare la faccia!
La posizione del MSI è soprattutto di rigore morale: noi
dobbiamo rendere conto alla gente ed alla popolazione del nostro
operato; dobbiamo essere immuni da attacchi e soprattutto da
sentenze o cose del genere, perché amministriamo la cosa
pubblica.
Dal punto di vista morale, chiedo quindi al Consigliere Andrione
di rassegnare personalmente le proprie dimissioni; chiedo anche
alla Giunta di prendere provvedimenti nei confronti dell'ex
Consigliere Borbey, ora presidente della Finaosta, e dell'ex
Consigliere Chabod, che è rappresentante della Regione nel
consiglio di amministrazione della società autostradale.
Grazie.
PRESIDENTE:
Ha chiesto la parola il Consigliere Gremmo; ne
ha facoltà.
GREMMO (UAP):
Signor Presidente e colleghi, avevo ragione
nel sollevare una questione di irricevibilità, perché, come spesso
capita di sentire in altri posti, anche se non mi era mai capitato
fino ad ora di sentire in Valle d'Aosta - cosa di cui mi rammarico
- temevo che si sarebbe partiti da un fatto determinato per
innescare una sarabanda pirotecnica che avrebbe portato a discutere
dei massimi sistemi, a coinvolgere questioni morali e non morali, e
quindi a divagare ed a spaziare a destra e sinistra, di sopra e di
sotto.
A me sembrava, e continua a sembrare, che, per quanto attiene
alle mozioni, fosse inopportuno stravolgere quello che dovrebbe
essere il senso delle attività, che dovrebbero riguardare ed
attenere a questioni su cui abbiamo competenza, per entrare nel
merito di una questione che, torno a dire, non è di competenza del
Consiglio regionale.
Questi ragionamenti, queste chiacchiere, queste divagazioni e
questi dati bisognava darli agli elettori. come qualcuno ha fatto,
prima delle elezioni, e allora bisognava fare in modo che il
Consigliere Andrione non avesse i voti; ma siccome siamo in
democrazia, e non in una dittatura, e mi pare che alcune migliaia
di elettori della Valle d'Aosta abbiano ritenuto che il Consigliere
Andrione avesse il diritto di essere qua, non c'è nessuna mozione,
non c'è nessun invito, non c'è nessuna reprimenda di tipo morale
che gli possa togliere questo diritto: ecco tutto.
Ci sono altre strade - alcuni hanno detto che non ritengono
opportuno percorrerle, anche perché non possono percorrerle - per
sollevare questioni dal punto di vista giuridico e per porre il
problema dell'incompatibilità della presenza di un Consigliere in
questo consesso.
E' diverso il ragionamento che ha fatto il collega Riccarand,
per quanto attiene a varie presidenze, anche limitate, rispetto
alla funzione di un Consigliere regionale. L'ultimo dei presidenti,
ad esempio, di un consiglio scolastico maneggia fisicamente del
denaro, perché ha un ruolo esecutivo. Un Consigliere regionale non
maneggia denaro, perché ha un ruolo legislativo, propositivo, di
formazione di decisioni, e quindi è logico, dire pertinente ad una
concezione del diritto, che opportunamente separa i ruoli
esecutivo, in questo caso la Giunta, rispetto al nostro ruolo di
Consiglieri.
Diverso sarebbe il discorso se il Consigliere Andrione fosse
stato proposto, per esempio, alla carica di Assessore:
evidentemente a quel punto l'incompatibilità sarebbe stata certa;
ma siccome il suo ruolo è quello (che è anche il mio) di portatore
di idee e di istanze, nel momento in cui ci sono stati migliaia di
cittadini della Valle d'Aosta che hanno ritenuto che lui dovesse
portare avanti le loro istanze, non c'è nessuna mozione di questo
Consiglio che possa ledergli quello che sarebbe un diritto
individuale suo e collettivo dei suoi elettori.
Diverso, come dicevo prima, è il discorso per quanto attiene al
secondo ed al terzo invito. In questo caso, evidentemente, si è nel
merito e quindi, siccome queste persone occupano i posti ricordati
prima per nomina del Consiglio regionale, se quest'ultimo ritiene
di addivenire a decisioni diverse da quelle assunte in precedenza,
può farlo ed è legittimato a farlo. Ecco perché, signor Presidente,
prima io sollevavo la questione dell'irricevibilità del punto
relativo al Consigliere Andrione.
Detto questo, proprio perché volevo essere chiaro rispetto al
Consigliere Riccarand, anche perché non pensasse che io volevo
sottrarmi ad un ragionamento (anche se voglio entrare nel merito
dei ragionamenti sempre sapendo che posso farlo), io devo dire che
provo un disagio veramente profondo nel pensare che stiamo entrando
nel merito di questioni che non attengono al Consiglio regionale -
è sbagliato pensare di porre qui la questione morale -, ma che
attengono alla sfera dei rapporti tra la coscienza di un individuo
ed al fatto di rispettare un mandato che egli ha ricevuto dai suoi
elettori.
Io credo che la grande contraddizione che sta vivendo oggi il
Consigliere Andrione sia proprio questa: la sua coscienza
evidentemente lo porta ad essere in una posizione di volere il
giudizio, per arrivare in fretta ad avere certezza della sua
posizione e certezza delle sue convinzioni, mentre dall'altra parte
svolge un ruolo (e credo in modo abbastanza sofferto) che gli è
stato affidato dai suoi elettori. Era ai suoi elettori che
bisognava spiegare le cose che qualcuno riteneva di spiegare.
Per quanto mi riguarda, io ho sempre detto che, con tutto quello
che riguarda il Casinò o cose del genere, francamente non ne ho mai
voluto capire molto, non ne capisco niente e non voglio entrarci in
nessuna maniera. Secondo me, l'autonomia della Valle d'Aosta più
sta lontana dai tavoli del Casinò, più ne guadagna; più quel mondo
ci è estraneo e meglio è. Io abito a cento metri dal Casinò, ma non
ci sono mai andato; ne subisco, come gran parte dei cittadini di
Châtillon e di Saint-Vincent, le conseguenze, alle tre del mattino,
quando decine e decine di giocatori, arrivati da fuori,
strombazzano, e non solo, sotto casa nostra. Per carità! Io non
voglio entrare nel merito di quelle cose, che sono una delle
macchine peggiori: per carità!
Tuttavia, fatta salva questa posizione, che è più morale che
altro (e qui, sì, ha senso la questione morale), io provo disagio
nel fatto che questo Consiglio regionale, come è stato
opportunamente ricordato dal Presidente, dopo aver espletato tutte
quelle che erano e possono essere le sue peculiarità istituzionali,
cioè aver cercato di cambiare il più possibile le possibilità di
intervento, di aver attivato le possibilità di controllo al massimo
grado, ed aver cercato (ne abbiamo parlato anche recentemente) di
intervenire, venga trasformato - ed è questo l'imbarazzo che io
provo nella discussione di oggi - in una chambre d'accusation.
Io qui non ho sentito i Consiglieri Aloisi o Riccarand entrare
nel merito di una propositività, magari per quanto attiene ad un
migliore funzionamento di questo meccanismo: io qui ho sentito dei
pubblici ministeri fare delle arringhe o ripetere delle arringhe
fatte da altri.
Ma allora intendiamoci un momentino: se voi volete che il
Consiglio regionale diventi una camera di magistrati, ce lo dite
prima, così andiamo tutti a laurearci in legge, facciamo la
carriera in magistratura e diventiamo magistrati. Dovete dircelo
prima. Io, che sono più lento di riflessi, ci metterò più tempo di
altri, ma così cercheremo di diventare magistrati. Adesso però non
lo siamo, e neppure possiamo diventarlo. Se così fosse, il
dibattito qui dentro diventerebbe un'altra cosa. Invece stiamo
utilizzando due, tre o quattro ore del tempo che abbiamo a
disposizione, da un lato per delle divagazioni morali di tipo
puramente propagandistico - è chiaro che qualcuno non si poteva
lasciare scappare l'occasione di fare uno show propagandistico: la
questione morale va sempre bene, è sempre utile e riempie la bocca
- , mentre dall'altro sentiamo i pubblici ministeri che vengono a
ripetere qui le loro arringhe.
Io non nascondo il mio disagio, che credo sia diffuso anche in
mezzo alla gente della Valle d'Aosta. Ho sentito centinaia di
commenti, ma il più diffuso è chiaramente quello di non riuscire ad
avere certezza delle competenze e delle cose. Anche se il Consiglio
regionale travalica i suoi limiti ed i suoi ambiti e diventa
un'occasione per un pot-pourri dove qualunque ruolo viene stravolto
- abbiamo giudici che si improvvisano, censori che vengono fuori
all'ultimo momento, fustigatori di pubblici costumi che arrivano a
darci lezione... - anche se noi quindi diventiamo un'altra cosa
rispetto a quello che dobbiamo essere, la gente ne capisce
ugualmente ancora di meno, e allora può darsi che la prossima volta
si confonda di nuovo nel votare e voterà in modo non opportuno o
non come qualcuno magari preferirebbe.
Poiché la certezza delle cose è sempre utile ed interessante,
allora io dico che il Consiglio regionale della Valle d'Aosta, nel
momento in cui ha attivato e continua ad attivarsi nella direzione
che ha detto il Presidente, che ringrazio per averlo detto, ha
svolto in pieno il suo compito istituzionale. Tutto il resto è aria
fritta; ed io non ero d'accordo nell'inserimento di questa mozione
proprio perché, da quando sono qua, non avevo mai sentito tanta
aria fritta. Devo subire qualche volta i tentativi propagandistici
di qualcuno: pazienza; ma di aria fritta se n'era fatta poca.
Tutte le volte che sono al Consiglio provinciale di Torino
rimprovero i miei colleghi dicendo: "Imparate dalla Valle d'Aosta,
dove finalmente vedo amministrare bene; vedo della gente che si
pone i problemi secondo i bisogni, le esigenze ed i ruoli". Invece
oggi abbiamo divagato, c'è stato un pubblico ministero, c'è stato
l'altro...
Ho quasi finito, ma devo ancora dire che, proprio come
temperamento personale, io sono abituato a pensare che la dignità
di una persona è un grande bene. Qualcuno stamattina richiamava i
grandi valori italici; ebbene, una delle poche cose che io salvo
nella storia che ci viene insegnata a scuola è la famosa vicenda di
Maramaldo, che qualche volta è bene ricordare, anche perché ci
dimentichiamo troppo spesso l'ammonimento che lo riguarda:
infierire in modo disarticolato rispetto a chi secondo me è già in
una certa condizione, credo che non sia veramente nello stile della
gente della Valle d'Aosta.
Io non sono d'accordo e non sono assolutamente capace di
adeguarmi a questo modo di considerare i rapporti, la vita politica
ed il modo di considerare le cose. Questo non è il sistema migliore
per muoverci in una direzione che possa vivificare e dare forza
alle nostre cose.
Ho ricordato la vicenda di Maramaldo, ma voglio ancora ricordare
un altro aspetto della cultura italiana, che in questo caso può
essere utile e che ricordo non per i Consiglieri presenti, ma per
qualche Consigliere assente. Una frase molto bella del Petrarca ad
un certo punto dice: "Certe volte una bella morte o una bella
uscita di scena può nobilitare un'intera vita".
PRESIDENTE:
Ha chiesto la parola il Consigliere Vallet; ne
ha facoltà.
VALLET (UV):
Je ne pensais pas d'intervenir au nom du
Groupe de l'Union Valdôtaine sur cet argument, étant donné que le
Président du Gouvernement régional a déjà fait une précise mise au
point sur la question et étant donné aussi que la position de notre
Mouvement, au sujet du jugement prononcé par le Tribunal de Turin,
a été exprimée dans le communiqué du Comité exécutif du 2 février
dernier. Mais, vis-à-vis des affirmations de M. Riccarand, je
dirais même des lourdes appréciations faites à l'égard de notre
Mouvement, on ne peut pas garder le silence. Je sens donc le devoir
de préciser encore une fois le point de vue de notre Mouvement à
cet égard.
Je voudrais avant tout rappeler que jamais l'Union Valdôtaine
n'a parlé de sentence politique: nous avons simplement souligné un
certain nombre d'événements qui nous ont frappé. Sans vouloir nous
exprimer sur le fond de la sentence, nous ne pouvons pas nous
cacher que cette sentence nous surprend, d'autant plus que, lors du
jugement, il y a eu un considérable changement des hypothèses
accusatoires. Je ne veux pas rappeler ici l'emploi instrumental,
fait par le Conseiller Riccarand, des accusations du type
"associazione a delinquere di stampo mafioso" ou "riciclaggio di
denaro sporco", pour conduire sa guerre sainte contre le Casino et
la majorité: je souligne seulement que ces accusations ne
paraissaient même plus dans l'ordonnance de "rinvio a
giudizio".
Pour ce qui est de la démission, nous attendons avec confiance
les instances successives du procès et finalement un jugement
serein et définitif qui puisse éclairer cette affaire et qui puisse
mettre le Conseiller Andrione hors de cause.
Je termine en réaffirmant la solidarité de notre Mouvement à
l'égard de l'homme et du Conseiller Mario Andrione. Nous jugeons
tout à fait instrumentale et inutile la motion du Conseiller
Riccarand et donc je déclare l'abstention de notre Groupe
PRESIDENTE:
Se nessuno chiede la parola, pongo in
votazione la mozione in oggetto.
ESITO DELLA VOTAZIONE
Presenti: 28
Votanti: 8
Favorevoli: 7
Contrari: 1
Astenuti: 20 (Agnesod, Beneforti, Bich, Bondaz, Faval, Lavoyer,
Louvin, Maquignaz, Marcoz, Martin, Milanesio, Mostacchi, Perrin,
Rollandin, Rusci, Trione, Vallet, Vesan, Viérin e Voyat)
Il Consiglio non approva
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK