Consiglio Regionale della Valle d'Aosta - Oggetto del Consiglio n. 1503 del 28 luglio 2000 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
INFORMAZIONE
Radiotelecomunicazioni
Precedente
Successivo
Resoconto integrale del dibattito dell'aula
Oggetto del Consiglio n. 1503 del 28 luglio 2000 - Resoconto
OGGETTO N. 1503/XI Disegno di legge: "Disciplina per
l’installazione e l’esercizio di
impianti di radiotelecomunicazioni".
CAPO I DISPOSIZIONI GENERALI
Articolo 1 (Oggetto e finalità)
1. La Regione, nel rispetto della normativa statale vigente,
disciplina con la presente legge l'installazione e l'esercizio
degli impianti per radiotelecomunicazioni.
2. La presente legge definisce, in particolare, le procedure di
installazione e di modifica di impianti fissi per
radiotelecomunicazioni, nonché le azioni di risanamento degli
impianti già esistenti, assicurando altresì che l'esercizio degli
impianti autorizzati ai sensi della presente legge si svolga nel
rispetto dei limiti e dei valori previsti dalla normativa vigente,
al fine di garantire:
a) la tutela della salute della popolazione esposta alle
emissioni elettromagnetiche e la limitazione della perturbazione
delle condizioni di naturalità dell'ambiente dovuta alle emissioni
degli impianti;
b) la corretta localizzazione e l'ordinato sviluppo degli
impianti, salvaguardando gli interessi di carattere paesaggistico e
ambientale, anche attraverso la razionalizzazione e la
concentrazione degli impianti in appositi siti attrezzati;
c) il rispetto dei parametri tecnici riguardanti l'esercizio
degli impianti.
Articolo 2 (Definizioni)
1. Ai fini della presente legge si definiscono:
a) impianti per radiotelecomunicazioni, gli impianti fissi delle
reti che forniscono il servizio di radiodiffusione televisiva e
radiofonica, con particolare riferimento alle antenne che
diffondono il segnale sul territorio e ai ponti radio e gli
impianti fissi delle reti radiomobili, delle reti di telecontrollo
e comando, delle reti di trasmissione dati e informazioni che
emettono onde elettromagnetiche nello spazio, compresi in tutti i
casi i ponti radio;
b) siti attrezzati per gli impianti per radiotelecomunicazioni,
di seguito denominati siti attrezzati, le strutture logistiche
comprensive di un terreno recintato di adeguata superficie, di un
supporto di antenna di dimensione tale da potere dare ospitalità ai
diversi gestori interessati, e di eventuali strutture edilizie per
l'alloggiamento degli apparati connessi e funzionali alle diverse
reti.
Articolo 3 (Ambito di applicazione)
1. Le disposizioni della presente legge si applicano a tutti gli
impianti fissi per radiotelecomunicazioni operanti nell'intervallo
di frequenza compresi tra 100 kHz e 300 GHz, ad eccezione degli
impianti radioelettrici per uso amatoriale, quando ricorrono le
condizioni di cui all'articolo 12, comma 1.
Articolo 4 (Esercizio delle funzioni)
1. Le funzioni disciplinate dalla presente legge sono
esercitate, per il territorio di competenza, dal Comune di Aosta e
dagli altri Comuni, in forma associata attraverso le Comunità
montane, ai sensi dell'articolo 83 della legge regionale 7 dicembre
1998, n. 54 (Sistema delle autonomie in Valle d'Aosta).
2. L'eventuale assegnazione di risorse finanziarie necessarie
all'esercizio delle funzioni esercitate ai sensi della presente
legge dagli enti locali di cui al comma 1 sarà definita in sede di
revisione della normativa regionale in materia di finanza
locale.
CAPO II LOCALIZZAZIONE DEGLI IMPIANTI E DEI SITI ATTREZZATI
Articolo 5 (Progetti regionali di rete o di attività)
1. Entro sei mesi dalla data di entrata in vigore della presente
legge, i gestori degli impianti presentano alle Comunità montane e
al Comune di Aosta, territorialmente competenti, il proprio
progetto di rete o di attività contenente l'indicazione della
localizzazione degli impianti in esercizio e di quelli che
intendono installare o modificare.
2. I progetti di cui al comma 1 sono corredati di idonea
documentazione attestante, per ogni impianto, i dati anagrafici,
tecnici e topografici indicati nell'allegato A.
3. Eventuali variazioni o nuove installazioni sono comunicate o
richieste entro il 31 dicembre di ogni anno agli enti locali di cui
al comma 1, unitamente alla documentazione tecnica di cui al comma
2.
Articolo 6 (Approvazione dei progetti di rete o di attività)
1. Le Comunità montane e il Comune di Aosta approvano i progetti
di cui all'articolo 5, comma 1, anche ai fini dell'individuazione
dei siti attrezzati, entro tre mesi dalla scadenza del termine di
cui al medesimo articolo 5, comma 1, previo parere tecnico
favorevole dell'Agenzia regionale per la protezione dell'ambiente
(ARPA), istituita ai sensi della legge regionale 4 settembre 1995,
n. 41 (Istituzione dell'Agenzia regionale per la protezione
dell'ambiente (ARPA) e creazione, nell'ambito dell'Unità sanitaria
locale della Valle d'Aosta, del Dipartimento di prevenzione e
dell'Unità operativa di microbiologia), in merito al rispetto dei
limiti di esposizione, delle misure di cautela e degli eventuali
obiettivi di qualità di cui agli articoli 3 e 4 del decreto del
Ministro dell'ambiente 10 settembre 1998, n. 381 (Regolamento
recante norme per la determinazione dei tetti di radiofrequenza
compatibili con la salute umana).
2. Le Comunità montane e il Comune di Aosta, approvano altresì,
entro il 30 aprile di ogni anno, le variazioni o le nuove richieste
comunicate dai gestori degli impianti ai sensi dell'articolo 5,
comma 3, sulla base:
a) dei piani di individuazione dei siti attrezzati di cui
all'articolo 7, comma 1;
b) del parere tecnico favorevole espresso dall'ARPA in merito al
rispetto dei limiti di esposizione, delle misure di cautela e degli
eventuali obiettivi di qualità di cui agli articoli 3 e 4 del d.m.
ambiente 381/1998.
3. L'approvazione dei progetti di cui all'articolo 5, comma 1,
può essere subordinata alla presentazione, da parte dei gestori
degli impianti, di idonee azioni di risanamento, previo parere
tecnico favorevole dell'ARPA, sulla base dei criteri di riduzione a
conformità definiti nell'allegato C al d.m. ambiente 381/1998.
4. Gli atti di approvazione di cui ai commi 1 e 2, unitamente ai
progetti ai quali gli stessi si riferiscono, sono comunicati, entro
un mese dalla loro adozione, alle strutture regionali competenti in
materia di tutela della salute, di tutela dell'ambiente e di
urbanistica.
Articolo 7 (Individuazione dei siti attrezzati e interventi di
adeguamento)
1. L'individuazione dei siti attrezzati è determinata sulla base
di piani di interesse generale predisposti, ai sensi dell'articolo
32, comma 4, della legge regionale 6 aprile 1998, n. 11 (Normativa
urbanistica e di pianificazione territoriale della Valle d'Aosta),
dalle Comunità montane, d'intesa con i Comuni interessati, e dal
Comune di Aosta, per il territorio di competenza, tenuto conto dei
progetti presentati dai gestori degli impianti ai sensi
dell'articolo 5, comma 1, del Piano nazionale di ripartizione e del
Piano nazionale di assegnazione di cui alla legge 6 agosto 1990, n.
223.
2. I piani di cui al comma 1 indicano altresì le modalità e i
termini per gli eventuali trasferimenti e dismissioni degli
impianti esistenti.
3. Per gli interventi di demolizione e di sistemazione
paesaggistica conseguenti all'attuazione dei piani di cui al comma
1, con le modalità e nel rispetto dei termini indicati nei medesimi
piani ai sensi del comma 2, la Regione, nei limiti degli
stanziamenti di bilancio, può concedere a favore dei soli gestori
in possesso di ogni altra autorizzazione o concessione richiesta
per l'esercizio dell'impianto, contributi in conto capitale nella
misura massima del settanta per cento della spesa ritenuta
ammissibile.
4. La disciplina del procedimento finalizzato alla concessione
dei contributi di cui al comma 3 è demandata alla Giunta regionale
che vi provvede con propria deliberazione, da adottarsi entro
sessanta giorni dalla data di entrata in vigore della presente
legge.
5. Le procedure per l'approvazione dei piani di cui al comma 1
sono avviate entro dodici mesi dalla scadenza del termine di cui
all'articolo 6, comma 1.
Articolo 8 (Proprietà dei siti attrezzati)
1. I siti attrezzati e le relative infrastrutture già esistenti,
se compresi nei piani di cui all'articolo 7, comma 1, possono
essere acquisiti dalle Comunità montane e dal Comune di Aosta
mediante procedura di acquisto o di esproprio. I proprietari dei
siti attrezzati e delle relative infrastrutture possono mantenerne
la proprietà a condizione che stipulino con i medesimi enti locali
apposita convenzione con la quale garantiscono l'uso dei siti e
delle strutture esistenti ai diversi gestori di impianti presenti
sul territorio.
2. I nuovi siti attrezzati individuati dai piani di cui
all'articolo 7, comma 1, sono sempre acquisiti dalle Comunità
montane e dal Comune di Aosta mediante procedura di acquisto o di
esproprio.
Articolo 9 (Realizzazione, gestione e manutenzione dei siti
attrezzati)
1. Le Comunità montane e il Comune di Aosta provvedono alla
realizzazione, alla gestione e alla manutenzione, ordinaria e
straordinaria, dei siti attrezzati di proprietà, con esclusione
degli apparati per radiotelecomunicazioni, salvo i casi in cui tali
apparati siano di loro proprietà.
2. I proprietari dei siti attrezzati individuati dai piani di
cui all'articolo 7, comma 1, provvedono, a proprie cure e spese, ad
adeguare funzionalmente le strutture al fine di concentrare in un
unico sito gli impianti per radiotelecomunicazioni installati dai
diversi gestori.
3. Entro sei mesi dall'entrata in vigore della presente legge,
la Giunta regionale, previo parere del Consiglio permanente degli
enti locali di cui all'articolo 60 della l.r. 54/1998, approva con
propria deliberazione lo schema tipo di convenzione concernente la
disciplina delle modalità di installazione degli impianti, della
loro manutenzione, dell'accesso ai siti attrezzati e del loro
utilizzo, nonché dei criteri di applicazione dei canoni per
l'utilizzo dei siti attrezzati da parte dei gestori degli
impianti.
Articolo 10 (Installazione di altre tipologie di impianti)
1. Ferma restando l'autorizzazione all'esercizio degli impianti
rilasciata ai sensi dell'articolo 11 e la verifica di ammissibilità
in relazione ai progetti approvati ai sensi dell'articolo 6, comma
1, è consentita, anche al di fuori dei siti attrezzati individuati
dai piani di cui all'articolo 7, comma 1, l'installazione degli
impianti di reti radiomobili e degli altri impianti relativi alla
trasmissione di dati e di informazioni, qualora funzionalmente
collegati a esigenze specifiche di localizzazione territoriale.
CAPO III AUTORIZZAZIONI
Articolo 11 (Autorizzazione all'installazione degli
impianti)
1. Le Comunità montane e il Comune di Aosta autorizzano
l'installazione degli impianti per radiotelecomunicazioni, previa
verifica di ammissibilità in relazione ai progetti approvati ai
sensi dell'articolo 6, comma 1, e previo parere tecnico favorevole
dell'ARPA, entro sessanta giorni dal ricevimento della relativa
domanda.
2. Nell'autorizzazione sono definiti i parametri tecnici di
emissione e sono altresì individuate le azioni di risanamento da
attuare ai sensi dell'articolo 6, comma 3.
3. La durata dell'autorizzazione è di cinque anni e l'eventuale
rinnovo avviene secondo le procedure di cui al comma 1.
4. Le Comunità montane e il Comune di Aosta dispongono, a cura e
a spese dei gestori, la rimozione degli impianti non autorizzati ai
sensi del comma 1 entro centottanta giorni dalla comunicazione del
relativo provvedimento. Entro i successivi novanta giorni i gestori
degli impianti non autorizzati devono altresì provvedere al
ripristino dello stato originario dei luoghi.
5. In caso di inosservanza degli obblighi di cui al comma 4, le
Comunità montane e il Comune di Aosta, previa diffida, possono
procedere d'ufficio a spese dei gestori inadempienti. La nota delle
spese è resa esecutiva ed è riscossa secondo le disposizioni di
legge in materia di riscossione delle entrate patrimoniali.
6. È fatto in ogni caso divieto di installare nuovi impianti nei
medesimi luoghi in cui siano stati disposti la rimozione degli
impianti non autorizzati e il ripristino dello stato originario dei
luoghi ai sensi del comma 4.
Articolo 12 (Impianti radioelettrici per uso amatoriale)
1. Fermi restando i limiti di esposizione di cui agli articoli 3
e 4 del d.m. ambiente 381/1998, sono esclusi dall'ambito di
applicazione della presente legge, in considerazione della durata
limitata nel tempo del loro uso, gli impianti radioelettrici per
uso amatoriale con potenza inferiore o uguale a 100 W e con antenna
utilizzata per irradiare la suddetta potenza con guadagno inferiore
o uguale a 2,14 dBi (antenne dipolari).
2. L'esercizio degli impianti radioelettrici per uso amatoriale
che non soddisfano le condizioni di cui al comma 1 deve essere
preventivamente autorizzato, per il territorio di competenza, dalle
Comunità montane e dal Comune di Aosta che vi provvedono, previo
parere tecnico favorevole dell'ARPA, entro sessanta giorni dal
ricevimento della relativa domanda.
3. Ai fini dell'ottenimento dell'autorizzazione di cui al comma
2, i gestori degli impianti forniscono tutti i dati tecnici
indicati nell'allegato A.
4. La durata dell'autorizzazione è di cinque anni e l'eventuale
rinnovo avviene secondo le procedure di cui ai commi 2 e 3.
5. Per gli impianti radioelettrici per uso amatoriale in
esercizio che non soddisfano le condizioni di cui al comma 1, la
domanda di autorizzazione alla prosecuzione dell'attività deve
essere presentata, entro sei mesi dalla data di entrata in vigore
della presente legge, alle Comunità montane e al Comune di Aosta
territorialmente competenti, unitamente all'indicazione dei dati
tecnici di cui all'allegato A.
6. Le Comunità montane e il Comune di Aosta autorizzano la
prosecuzione delle attività entro sessanta giorni dal ricevimento
della domanda, previo parere tecnico favorevole dell'ARPA. Il
rigetto della domanda comporta per il gestore dell'impianto
l'obbligo di adeguarsi alle disposizioni di cui al d.m. ambiente
381/1998, nel termine fissato dai medesimi enti locali,
relativamente al rispetto dei limiti di esposizione, delle misure
di cautela e degli eventuali obiettivi di qualità.
CAPO IV CATASTO DEGLI IMPIANTI
Articolo 13 (Catasto regionale degli impianti)
1. Entro un anno dall'entrata in vigore della presente legge, la
Regione istituisce presso l'ARPA il catasto degli impianti per
radiotelecomunicazioni.
2. Il catasto contiene la mappa degli impianti presenti sul
territorio regionale e il relativo archivio informatizzato dei dati
tecnici ed anagrafici degli impianti, nonché di quelli topografici
riferiti ad apposite cartografie.
3. Sulle basi dei dati contenuti nel catasto, l'ARPA redige,
nell'ambito della relazione biennale sullo stato dell'ambiente
regionale di cui all'articolo 4, comma 1, lettera l), della l.r.
41/1995, un rapporto contenente la stima dei livelli di campo
elettromagnetico presenti sul territorio regionale, con riferimento
alle condizioni di esposizione della popolazione.
CAPO V VIGILANZA E SANZIONI
Articolo 14 (Controlli)
1. Le Comunità montane e il Comune di Aosta esercitano le
funzioni di vigilanza e di controllo, avvalendosi, per gli aspetti
tecnici, dell'ARPA.
2. Le attività di cui al comma 1 sono volte a garantire:
a) il rispetto dei limiti di esposizione, delle misure di
cautela e degli obiettivi di qualità di cui agli articoli 3 e 4 del
d.m. ambiente 381/1998;
b) l'attuazione delle azioni di risanamento di cui all'articolo
6, comma 3;
c) il mantenimento dei parametri tecnici e delle condizioni di
funzionamento indicati nell'autorizzazione di cui all'articolo
11.
3. Il personale incaricato delle attività di vigilanza e di
controllo, nell'esercizio delle proprie funzioni, può accedere agli
impianti e richiedere i dati, le informazioni e i documenti
necessari per l'espletamento delle suddette attività.
Articolo 15 (Sanzioni)
1. L'inosservanza dei termini di cui all'articolo 5, commi 1 e
3, comporta l'applicazione della sanzione amministrativa del
pagamento di una somma di denaro da lire 1.000.000 (euro 516,46) a
lire 3.000.000 (euro 1.549,37).
2. L'esercizio degli impianti in assenza delle autorizzazioni di
cui agli articoli 11 e 12 comporta l'applicazione della sanzione
amministrativa del pagamento di una somma di denaro da lire
3.000.000 (euro 1.549,37) a lire 9.000.000 (euro 4.648,11).
3. L'inosservanza degli obblighi di cui all'articolo 11, comma
4, comporta l'applicazione della sanzione amministrativa del
pagamento di una somma di denaro da lire 6.000.000 (euro 3.098,74)
a lire 18.000.000 (euro 9.296,22). La medesima sanzione si applica
in caso di inosservanza del divieto di cui all'articolo 11, comma
6.
4. Per l'applicazione delle sanzioni amministrative di cui ai
commi 1, 2 e 3 si osservano le disposizioni della legge 24 novembre
1981, n. 689 (Modifiche al sistema penale), da ultimo modificata
dal decreto legislativo 30 dicembre 1999, n. 507 (Depenalizzazione
dei reati minori e riforma del sistema sanzionatorio, ai sensi
dell'articolo 1 della legge 25 giugno 1999, n. 205).
5. I proventi derivanti dalle sanzioni di cui ai commi 1, 2 e 3
saranno introitati sul capitolo n. 7700 (Proventi pene pecuniarie
per contravvenzioni) del bilancio regionale.
CAPO VI DISPOSIZIONI FINANZIARIE E FINALI
Articolo 16 (Disposizioni finanziarie)
1. Per l'applicazione dell'articolo 7, comma 3, è autorizzata la
spesa di lire 100 milioni (euro 51.646) per l'anno 2000, di lire
500 milioni (euro 258.228) per l'anno 2001 e di euro 258.000 a
decorrere dall'anno 2002, che grava sul capitolo n. 67365 che è
istituito nello stato di previsione della spesa del bilancio della
Regione per l'anno finanziario 2000 e pluriennale 2000/2002 con la
denominazione "Contributi per interventi di demolizione di impianti
per radiotelecomunicazioni e conseguente sistemazione
paesaggistica".
2. Alla copertura degli oneri di cui al comma 1 si provvede
mediante utilizzo, per il corrispondente importo annuo, delle
risorse iscritte al capitolo 69020 (Fondo globale per il
finanziamento di spese di investimento) a valere sull'apposito
accantonamento previsto al punto D 2 dell'allegato n. 1 al bilancio
della Regione per l'anno finanziario 2000 e pluriennale
2000/2002.
Articolo 17 (Variazioni di bilancio)
1. Allo stato di previsione della spesa del bilancio della
Regione per l'anno finanziario 2000 e pluriennale 2000/2002 sono
apportate le seguenti variazioni di competenza:
a) in diminuzione:
capitolo 69020 (Fondo globale per il finanziamento delle spese
di investimento)
anno 2000 lire 100.000.000
anno 2001 lire 500.000.000
anno 2002 euro 258.000
b) in aumento:
programma regionale: 2.2.1.08.
Codificazione: 02.01.02.04.03.03.10.029.
Capitolo 67365 di nuova istituzione
(Contributi per interventi di demolizione di impianti per
radiotelecomunicazioni e conseguente sistemazione
paesaggistica)
anno 2000 lire 100.000.000
anno 2001 lire 500.000.000
anno 2002 euro 258.000
Articolo 18 (Norma finale)
1. La Giunta regionale, entro sessanta giorni dalla data di
entrata in vigore della presente legge, stabilisce con propria
deliberazione l'entità dei diritti di istruttoria e di ogni altro
onere posto a carico dei gestori degli impianti interessati
all'ottenimento dell'approvazione del progetto ai sensi
dell'articolo 6 o al rilascio delle autorizzazioni di cui agli
articoli 11 e 12, in relazione all'attività di consulenza tecnica
svolta dall'ARPA.
Allegato A
(Omissis)
PresidenteLa parola al relatore, Consigliere Cerise.
Cerise (UV)
Si tratta di una legge caratterizzata da
contenuti marcatamente tecnici, che lasciano poco spazio alla
dissertazione.
Essa regolamenta l’installazione e
l’esercizio degli impianti per
radiotelecomunicazioni con il fine, bene evidenziato al comma 2
dell’articolo 1, di garantire la salute,
salvaguardare il paesaggio, assicurare il rispetto dei parametri
tecnici relativi all’esercizio degli impianti.
Sono soggetti alla disciplina della presente legge, come
definiti dall’articolo 2: gli impianti fissi per
radiodiffusione televisiva e sonora, gli impianti fissi per
telecomunicazioni, infine i siti attrezzati per gli impianti di
radiotelecomunicazioni. Questi ultimi sono comprensivi di terreno,
opportunamente recintato, sul quale trova collocazione un supporto
di antenna in grado di ospitare gli impianti di diversi gestori e
di eventuali stabili funzionali alle apparecchiature e alle reti.
L’ambito di applicazione della legge è relativo a
tutti gli impianti fissi di radiotelecomunicazione operanti
nell’intervallo di frequenza compreso tra i 100 kHz
e i 300 GHz, in coerenza con quanto previsto al punto 1 del decreto
ministeriale n. 381/1998.
Le funzioni relative all’applicazione della legge
sono demandate per i territori di rispettiva competenza alle
Comunità montane e al Comune di Aosta salvo quanto previsto dal
comma 3 dell’articolo 9 circa lo schema tipo di
convenzione sulla disciplina delle modalità di installazione degli
impianti, della loro manutenzione, dell’accesso ai
siti attrezzati e del loro utilizzo nonché dei criteri di
applicazione dei canoni per l’utilizzo dei siti
attrezzati da parte dei gestori degli impianti e di quanto previsto
dai commi 3, 4 dell’articolo 7 in merito alle
sovvenzioni a favore dei gestori chiamati ad effettuare interventi
di adeguamento alle prescrizioni della presente legge.
Con le disposizioni del capo II e le procedure che si prevedono
nei vari articoli si perviene innanzitutto al censimento di tutte
le reti e delle attività, quindi a disporre della situazione
attuale, mentre con il sistema delle autorizzazioni di cui al capo
III si ottiene l’aggiornamento costante della sua
evoluzione in relazione ai nuovi progetti.
A sottolineare l’intendimento di perseguire la
tutela sanitaria e ambientale di questa proposta di legge si
richiama il disposto del comma 3 dell’articolo 6,
ove si prevede la subordinazione delle autorizzazioni alla
presentazione, se del caso, di idonee azioni di risanamento degli
impianti esistenti.
L’individuazione dei siti attrezzati, aspetto
qualificante, avviene in relazione al combinato tra
l’apposita disposizione prevista dalla legge
regionale n. 32/1998, normativa urbanistica e di pianificazione
territoriale, e le disposizioni in materia di pianificazione della
ripartizione e dell’assegnazione delle
frequenze.
Ha rilevanza politica il disposto dell’articolo 8
con il quale gli enti pubblici sono titolari di strumenti che
possono assicurare ai gestori l’uso degli impianti
in modo da garantire il maggiore utilizzo degli stessi in favore
dei beneficiari dei servizi di radiotelecomunicazioni.
Con il quarto comma dell’articolo 11 è data la
possibilità agli enti competenti di disporre per la rimozione degli
impianti non autorizzati.
Viene infine istituito il catasto regionale degli impianti in
modo da completare dettagliatamente la situazione di questi; questo
dato è basilare per poter rapportare la stima dei livelli di campo
elettromagnetico presenti sul territorio regionale con riferimento
alle condizioni di esposizione della popolazione.
Del tutto contenuta pare la previsione della spesa tenuto conto
ch’essa è interamente destinata a sostenere, in
questo settore, un'importante opera di riqualificazione ambientale.
In chiusura di questa relazione mi preme richiamare le
dichiarazioni e il sollecito prodotto in sede di audizione da parte
del Coordinatore del Comitato prevenzione onde elettromagnetiche di
Aosta.
Egli ha dichiarato che la direzione intrapresa dalla presente
legge è quella giusta, rilevando che mancano però delle più marcate
determinazioni per il perseguimento di obiettivi di qualità.
In merito faccio rilevare come al 6° comma
dell’articolo 12, sebbene in relazione allo
specifico argomento delle autorizzazioni agli impianti per uso
amatoriale, si fa riferimento all’adeguamento a
eventuali obiettivi di qualità. Se ne deduce che questi sono
implicitamente prevedibili, nell’ambito dei limiti
tecnici che saranno specificati dallo Stato, considerato che
proprio a quest’ultimo spettano, come in differenti
sedi è stato fatto osservare, le funzioni di assicurare, in modo
uniforme sull’intero territorio nazionale, la tutela
della salute delle persone.
Io credo che presto essi saranno proposti e sostenuti da tutti
coloro che, enti pubblici o soggetti privati, hanno a cuore la
qualità della vita e la salute dei cittadini. Con
l’applicazione delle disposizioni contenute in
questo disegno di legge il loro perseguimento sarà reso più
agevole.
Presidente
La parola al relatore, Consigliere Ottoz.
Ottoz (UV)
Questo disegno di legge fissa le regole per
l'installazione e la gestione degli impianti di trasmissione per
radiotelecomunicazioni e le relative soglie massime
d'emissione.
Al pari di molte nostre leggi, ha lo scopo di applicare una
normativa nazionale. il decreto del Ministero dell'ambiente 10
settembre 1998, n. 381, dal titolo: "Regolamento recante norme per
la determinazione dei tetti di radiofrequenza compatibili con la
salute umana".
Se ci si limitasse a quest'obiettivo, qualcuno potrebbe
obiettare, come in altri casi è stato fatto, sull'opportunità di
appesantire la legislazione regionale ridefinendo temi già normati
sul piano nazionale con il rischio d'ulteriori bardature che
appesantiscano processi burocratici già soffocanti.
In realtà in questo caso si è fatto di più, cogliendo
l'occasione per assicurare una corretta localizzazione degli
impianti, ai fini di salvaguardare gli interessi di carattere
paesaggistico-ambientale nel rispetto delle regolamentazioni dei
piani urbanistici per la tutela del nostro bene più prezioso: il
nostro territorio.
Tutto ciò è definito con chiarezza e precisione all'articolo 1
del disegno di legge, che pone in primo piano la tutela della
salute delle popolazioni esposte alle radiazioni elettromagnetiche,
ponendo l'accento sulla necessità di limitare la perturbazione
delle condizioni di naturalità dell'ambiente dovuta alle emissioni
degli impianti.
Va subito detto che questa legge non riguarda le emissioni di
radiofrequenza provocate dal passaggio della corrente negli
elettrodotti, o nelle reti locali di distribuzione di energia
elettrica, indipendentemente dai parametri di voltaggio, intensità
e frequenza, ma solamente, come definisce l'articolo 2:
- gli impianti di diffusione radiofonica e televisiva e le
relative antenne che diffondono i segnali;
- i ponti radio;
- gli impianti fissi delle reti radiomobili e di telecomando e
telecontrollo;
- le reti di trasmissione dati che emettono onde
elettromagnetiche nello spazio.
Quindi un ambito limitato.
Il tutto, infine, è ulteriormente limitato all'arco delle
frequenze comprese tra 100 kHz e 300 GHz.
Restano perciò esclusi gli impianti progettati per uso
amatoriale, i cosiddetti "baracchini", se non oltrepassano i 100 W
di potenza in antenna, purché questa non superi i 2,14 dBi di
guadagno come stabilito all'articolo 12.
Tenuto conto che gli impianti fissi di radio e telediffusione
debbono essere installati in modo da garantire la più ampia
"illuminazione" possibile e che coprono perciò, in un territorio
come il nostro, più comuni, la competenza per l'autorizzazione ad
installarli è attribuita da questa legge ai comuni in forma
associata, attraverso le comunità montane o, nel caso, dal Comune
di Aosta.
Con l'esclusione dei trasmettitori fissi per la telefonia
radiomobile che, per necessità tecnologiche, diffondono su aree
relativamente limitate, è stata scelta la soluzione dei siti
attrezzati, dove concentrare le antenne di più gestori e servizi,
ottimizzando l'impatto ambientale attraverso la riduzione del
numero dei siti, ancorché ne risulti una concentrazione di
emissioni attorno ai siti stessi.
Rimandando l'individuazione dei siti attrezzati ai piani
d'interesse generale, da predisporsi ai sensi dell'articolo 4 del
PTP, si opera una distinzione tra i siti esistenti e quelli nuovi
da realizzarsi (articolo 8), prevedendo che questi ultimi dovranno
comunque essere acquisiti dalle comunità montane o dal Comune di
Aosta mediante acquisto o esproprio, mentre per quelli già
esistenti l'alienazione costituisce solo una possibilità.
È peraltro prevedibile che anche i siti esistenti siano ceduti
dai proprietari alle comunità montane o al Comune di Aosta, stante
il disposto dell'articolo 9 che, in pratica, ne disincentiva il
mantenimento della proprietà privata, salvo recuperi di reddito
conseguenti ad aspetti contrattuali con i gestori degli impianti di
trasmissione, aspetti che esulano in ogni caso dall'ambito della
legge.
Non manca infine (articolo 8, comma 2) il riconoscimento di un
contributo, che può arrivare fino al 70 percento delle spese, per
gli interventi di demolizione o di sistemazione paesaggistica dei
siti attuali, in applicazione dei citati piani predisposti ai sensi
dell'articolo 4 del PTP.
Non disponendo gli enti locali di risorse tecniche, tecnologiche
e professionali specializzate in questo settore, il parere tecnico
relativo al rispetto dei limiti di esposizione e delle misure di
cautela dovrà essere rilasciato dall'Agenzia regionale per la
protezione dell'ambiente (ARPA) cui è assegnato anche il successivo
compito di vigilanza e controllo.
Per questi limiti, queste soglie del livello di emissione, che
debbono rispettare il principio della tutela della salute della
popolazione esposta alle emissioni elettromagnetiche, si rimanda
con l'articolo 6 a quelli stabiliti dal citato decreto ministeriale
n. 381/1998.
Stabilire delle soglie più restrittive che quelle nazionali
avrebbe certamente ridotto i rischi per la salute a medio e lungo
termine, sui quali, francamente, esistono oggi poche certezze. Ciò
avrebbe peraltro creato qualche problema di costi, dovendosi
modificare più pesantemente alcuni degli impianti di
radiodiffusione attuali, in taluni casi per rilocalizzarli, in
altri casi per aumentarne il numero onde poterne ridurre la singola
potenza d'emissione. Ciò, se da un lato garantirebbe una maggiore
cautela per la salute dei cittadini esposti - non dimentichiamo
inoltre i rischi per gli animali -, d'altro canto, data la scelta
fatta, quella dei siti attrezzati, potrebbe aumentare la pressione
sul paesaggio.
Si può facilmente sostenere, d'altra parte, che le soglie
stabilite a livello nazionale sono il risultato di studi
approfonditi, ancorché su un periodo relativamente breve, tale da
renderne discutibile la validità statistica. Non esiste unanimità
nel mondo scientifico.
Va detto che, in attesa dei risultati di ulteriori ricerche, la
stessa Organizzazione mondiale della sanità ritiene che non esista
evidenza scientifica certa e provata sui potenziali effetti nocivi
per chi è esposto ai livelli d'emissione oggi compresi entro le
soglie dichiarate ammissibili.
Questa è quindi una legge importante e molto attesa, il primo
tassello nella regolamentazione delle emissioni elettromagnetiche,
lo smog del terzo millennio.
Sono opportune alcune ulteriori riflessioni.
Una nuova legge nazionale, il DDL n. 4.273 licenziato dalla
Camera il 15 ottobre 1999, ha terminato il suo iter in commissione
al Senato all'inizio di luglio di quest'anno e, stando alle
dichiarazioni del Governo, andrà in aula a settembre. Si tratta di
una nuova legge-quadro che disciplinerà l'esposizione a tutti i
campi e a tutte le frequenze (da 0 Hz a 30 MHz): campi elettrici,
magnetici ed elettromagnetici.
Essa regolerà perciò in modo innovativo sia la materia che
discutiamo oggi, sia quelle relative alle emissioni degli
elettrodotti, degli apparecchi domestici ed individuali e degli
strumenti elettrici ed elettronici sul posto di lavoro. Si
applicherà alle apparecchiature ed installazioni civili, militari e
delle forze di polizia, escludendo unicamente i casi di esposizione
intenzionale a scopi diagnostici o terapeutici.
È perciò ragionevole ipotizzare che ci troveremo presto a dover
rivedere alcuni punti di questa legge ed a regolare anche le
emissioni escluse dal suo ambito applicativo. Nel disegno di legge
nazionale n. 4.273 è assegnata allo Stato ogni competenza sulla
determinazione dei limiti massimi di esposizione, sulla
determinazione dei piani di risanamento, sulle tecniche di
misurazione, gli accordi di programma con i gestori degli
elettrodotti e degli impianti fissi radiotelevisivi e di telefonia
mobile, sulla definizione dei tracciati degli elettrodotti con
tensione superiore a 150 KV e sulla determinazione dei parametri
per la previsione di fasce di rispetto per gli elettrodotti stessi,
fasce entro le quali non è consentita alcuna destinazione di
edifici ad uso residenziale, scolastico, sanitario, ovvero che
comporti una permanenza superiore a quattro ore.
È fatto salvo, con una clausola di stile, il rispetto degli
statuti d'autonomia delle regioni a statuto speciale e delle
relative norme d'attuazione ma, non esistendo oggi norme di questo
genere per la nostra Regione, non avremo competenza su questi
temi.
Sappiamo tutti che si tratta di una materia in costante
evoluzione. Solo dieci anni fa di elettrosmog neppure si sentiva
parlare. Le soglie minime adottate oggi a livello nazionale
suscitano timori e perplessità in molti, il mondo scientifico è
diviso sui rischi a medio e lungo termine per la salute dei
cittadini esposti. Dati gli enormi costi di riconfigurazione delle
reti di radiotelecomunicazione e di trasporto di energia è
difficile evitare il sospetto che grossi interessi, che trascendono
la nostra piccola Regione, premano per mantenere le soglie a
livelli più favorevoli ai bilanci societari che alla salute dei
nostri figli. L'augurio è che su temi così importanti si eviti nel
nostro Paese il ricorso alla tristemente nota strategia
"dell'atrazina".
Alla cautela, alla tutela ed alla prevenzione, principi che si
esplicano nell'applicazione rigorosa dei limiti imposti dalla legge
e da un'attenta vigilanza sul loro rispetto, dovremo aggiungere
quel principio di "precauzione" da più parti oggi giustamente
invocato, l'unico che ci può aiutare a proteggere la salute dei
nostri cittadini da rischi poco noti sui quali il pronunciamento
della scienza non è ancora definitivo ma che, qualora si
rivelassero reali, provocherebbero tragedie irreversibili.
Avrete letto tutti oggi sui giornali che la Cassazione in
Campania, per esempio, ha costretto l'ENEL a fermare la costruzione
di un traliccio sulla base di un principio simile al principio di
precauzione.
Presidente
La parola all'Assessore al territorio, ambiente
e opere pubbliche, Vallet.
Vallet (UV)
Tranquillizzo il collega Tibaldi e i colleghi
consiglieri: intervengo solo per ringraziare i relatori, non credo
di dover aggiungere molto alle relazioni che sono state esaustive e
per quanto riguarda l'illustrazione dell'articolato e per quanto
riguarda l'impostazione complessiva del problema e le risposte che
abbiamo inteso dare alla problematica.
Il mio intervento è solo volto a presentare quattro emendamenti
al disegno di legge e ad illustrarli.
Il primo emendamento ha lo scopo di precisare nel testo, semmai
ve ne fosse bisogno, che in questa materia la Regione e i nostri
enti locali si muovono all'interno di competenze che ci sono
attribuite in materia di urbanistica, tutela del paesaggio e
autorizzazioni in materia di sanità ambientale, nonché all'interno
della competenza normativa che è attribuita genericamente alle
regioni dal decreto ministeriale n. 381/98, ma anche nel rispetto
della normativa statale in materia di radiotelecomunicazione dove
la competenza dello Stato è esclusiva.
Il secondo emendamento riguarda il 3° comma dell'articolo 7, che
viene riscritto, in sostanza solo per inserire e meglio precisare
in quali casi è previsto l'intervento finanziario della Regione
quando, rispetto agli impianti esistenti, sorge la necessità di
demolizione o di trasferimento in altri siti attrezzati in
relazione alla non rispondenza alla pianificazione che si andrà a
realizzare.
Il terzo emendamento è al 2° comma dell'articolo 8 che viene
riscritto in maniera più chiara senza andare a precisare qual è lo
strumento attraverso il quale gli enti locali andranno ad acquisire
al rispettivo patrimonio i nuovi siti attrezzati. Sarà una scelta
degli enti locali stessi. Più di sostanza è l'emendamento al 1° e
2° comma dell'articolo 11, commi che vengono riscritti per
precisare un concetto fondamentale nel quadro della
razionalizzazione e della semplificazione della procedura che
abbiamo voluto attuare con questo disegno di legge.
Questo disegno di legge fra le altre cose norma il procedimento
autorizzativo per quanto riguarda l'autorizzazione in materia di
sanità ambientale; era per me sottinteso nel testo presentato dalla
Giunta che questa autorizzazione assolvesse anche
all'autorizzazione ai sensi della normativa urbanistica, ma abbiamo
voluto precisare questo concetto affinché non ci fossero dubbi
relativi a interpretazioni magari poco chiare, quindi abbiamo
precisato che intanto le autorizzazioni riguardano i nuovi
impianti; di conseguenza, siamo andati a meglio precisare la
distinzione fra gli impianti esistenti e i nuovi impianti e, al
comma 2, abbiamo precisato che l'autorizzazione così ottenuta
costituisce anche titolo abilitativo ai sensi dell'articolo 59
della legge n. 11, cioè costituisce anche concessione edilizia.
Presidente
La parola al Consigliere Tibaldi.
Tibaldi (FI)
Penso che, a differenza di quanto ha detto il
relatore, ci sia spazio per la dissertazione su questo disegno di
legge non solo a livello tecnico, ma anche sul piano della scelta
politica.
Innanzitutto diciamo che le finalità di questo disegno di legge
sono più che mai condivisibili perché vanno nella direzione di
tutelare la salute umana e di localizzare nel miglior modo
possibile gli impianti di radiodiffusione televisiva, radiofonica e
gli impianti per radiotelecomunicazione. Quindi sulle finalità
della legge da parte del gruppo di Forza Italia non ci sono
assolutamente perplessità.
La tutela della salute in questo caso è di primaria importanza.
Questa legge fa seguito a un decreto ministeriale, il n. 381, che
prevede la fissazione di tetti alle emissioni elettromagnetiche per
gli impianti in questione.
L'Italia, nel recepire la normativa europea in materia, ha
adottato le limitazioni più restrittive: di conseguenza le regole e
i limiti che oggi si vanno ad applicare nel nostro Paese sono
comunque estremamente rigorosi. Sotto il profilo della salute
bisogna dire che purtroppo questa norma - ed è questa già una prima
obiezione di carattere politico che si può fare agli estensori
della legge - tralascia altre due fonti inquinanti molto
importanti: su una, e sono i telefoni cellulari, la Regione non ha
competenza in materia, ma sull'altra, e sono gli elettrodotti, la
Regione avrebbe potuto normare.
Gli elettrodotti sono i principali emettitori di radiofrequenza,
in particolare di onde a bassa frequenza che sono le fonti
sospettate di cagionare i maggiori danni alla salute umana e agli
animali in genere. Oltre alla sentenza della Cassazione citata
poc'anzi dal relatore sappiamo che, pur non essendo mai arrivati a
un provvedimento giurisdizionale nella nostra Regione, anche in
Valle ci sono state manifestazioni, in particolare quelle
evidenziate da una famiglia di Hône relativamente al passaggio di
una rete elettrica ad alta tensione molto vicino a casa.
Quanto prima anche la Valle d'Aosta dovrà pensare di affrontare
in maniera più globale il problema dell'elettrosmog, perché è vero
che gli esperti scientifici sono tuttora divisi sulla materia, sul
fatto che le onde possano cagionare o meno danni alla salute, però
è altrettanto vero che anche la Valle d'Aosta sarà costretta ad
affrontare in maniera più globale il problema.
Altre Regioni invece lo hanno già fatto. Ad esempio, la Liguria
ha inserito tutta la regolamentazione delle emissioni causate da
impianti per radiotelecomunicazioni in una legge più organica e più
ampia che comprende anche gli elettrodotti, affidando precise
competenze agli enti locali.
Qui dunque c'è una scelta di carattere politico, che è bene
subito evidenziare, che non va in questa direzione anche se come
ripeto la Valle d'Aosta è stata teatro di cronaca proprio per
disfunzioni - o presunte tali - cagionate da elettrodotti.
Per quanto riguarda comunque le finalità, diciamo che la
condivisione è più che mai ampia e doverosa.
A livello di procedura invece mi preme sottolineare una certa
leggerezza nel voler accelerare i tempi di redazione di questa
normativa, perché?
Perché due Commissioni consiliari a mio avviso sono state
completamente dimenticate, mentre avrebbero dovuto essere
necessariamente coinvolte. "In primis" la V Commissione: se si
parla di salute, non vedo perché essa sia stata esclusa.
La relazione del Consigliere Ottoz ha enfatizzato il principio
della precauzione, della tutela della salute, a maggior ragione
questa enfasi avrebbe dovuto avere come naturale presupposto il
fatto che anche la V Commissione poteva occuparsi dell'argomento ed
esprimere un proprio parere, facendo le audizioni del caso.
Dimenticati sono anche gli "untori", cioè i gestori degli impianti
di radiotelecomunicazioni, che nella legge sono soltanto soggetti
passivi, destinatari della normativa: nessuno si è premurato di
sentire, naturalmente in sede consultiva, quali suggerimenti
potrebbero dare alla redazione della legge. Ritengo che anche la IV
Commissione avrebbe dovuto essere partecipe di questo processo
normativo.
Purtroppo sia l'una che l'altra Commissione sono state
ampiamente dimenticate. Eppure, per fare un esempio che è di ieri,
quando si è trattato di elaborare una norma sulla caccia, c'è stata
una procedura preparatoria particolarmente complessa con riunioni
addirittura sezionali, locali, con ipotesi che ivi sono nate, che
sono state elaborate, poi in parte alcune abbandonate, altre invece
recepite.
Una procedura che è durata un bel po' di tempo, dal 1994, data
di emanazione della legge, ad arrivare ad oggi: qui non è mancato
il tempo né la volontà per consultare anche i destinatari della
normativa.
In questo caso no e questo è un secondo appunto politico che mi
sento di fare: i destinatari di questa normativa sono stati
completamente dimenticati e ciò ci vede palesemente contrariati
perché quando si elabora una norma è doveroso sentire non solo,
come ha citato il Consigliere Cerise, il Comitato per la
prevenzione delle onde elettromagnetiche, ma anche le categorie
economiche interessate, altrimenti l'attenzione è solo unilaterale,
è di parte. Purtroppo non c'è la volontà di affrontare il problema
nella sua organicità, come dicevo poc'anzi, includendo anche la
questione specifica degli elettrodotti.
La mia proposta di rinvio, formulata in III Commissione, non è
stata presa in considerazione; la questione mi duole, ma
affronteremo lo stesso con lo spirito di sempre la normativa che
qui oggi ci viene proposta.
Cosa c'è da dire? Innanzitutto c'è da dire che questa norma
coniuga due aspetti.
Il primo aspetto, la tutela della salute, è l'applicazione "tout
court" di una normativa nazionale, il decreto ministeriale n. 381,
che tuttavia ha una funzione transitoria poiché in sede di VIII
Commissione al Senato giace da tempo un progetto di legge-quadro
sulla tutela nei confronti dell'elettrosmog che, stando alle
dichiarazioni che sono state fatte dal Presidente della medesima,
dovrebbe diventare legge nell'arco di pochi mesi. Lo stesso
Presidente auspica entro fine legislatura. Questa legge-quadro,
entrando in vigore, cambierà sensibilmente i criteri e i parametri
fissati dal decreto ministeriale n. 381.
Comunque la Valle d'Aosta, dicevo, per quanto riguarda la tutela
della salute, altro non fa che applicare le normative dello Stato.
Attraverso quale organismo? Le applica attraverso l'ARPA, alla
quale è stata riconosciuta competenza tecnica dagli stessi
relatori, ma anche qui c'è una contraddizione: quando abbiamo
inoltrato interrogazioni o interpellanze sull'ARPA, le risposte di
competenza ci sono giunte dall'Assessorato della sanità. Ciò per
sottolineare che la sanità ha una sua competenza e un suo ruolo che
oggi sembra molto marginale, quasi messo in secondo piano rispetto
invece all'altro aspetto di questa legge, di cui parlerò dopo, che
è quello urbanistico.
D'altronde anche quando abbiamo fatto interpellanze, e non solo
da parte del gruppo di Forza Italia, nei confronti delle emissioni
dell'elettrodotto di Hône, del Covalou-Montestrutto, di quel tratto
incriminato da una famiglia di Hône, le risposte pervenivano
simultaneamente dall'Assessore Vallet e dall'Assessore Vicquéry.
Oggi, ripeto, secondo me c'è una strana carenza di competenze da
parte dell'Assessore alla sanità, non so se voluta o meno, ma anche
questa potrebbe essere individuata come scelta politica e non solo
tecnica.
A livello urbanistico invece sappiamo, seconda componente
fondamentale di questa legge e che riguarda tutta la seconda parte
del provvedimento, la Regione Valle d'Aosta ha competenza primaria.
Essa deve rimanere nell'alveo di quella che è la normativa
costituzionale, di quelle che sono le principali linee delle
riforme economiche e sociali dello Stato, però ha una
discrezionalità legislativa che è decisamente superiore a quella di
altre regioni. Tant'è che nella normativa in questione si
riconoscono particolari competenze agli enti locali. A quali enti
locali? A quelli che sembra il legislatore ritenere più idonei a
sovrintendere alla materia delle localizzazioni degli impianti
radiotelevisivi. Sono le comunità montane, in quanto gerenti un
comprensorio più ampio rispetto a quello del piccolo comune, e il
Comune di Aosta in quanto capoluogo.
Tali competenze devono tuttavia contemperarsi con le indicazioni
normative statali, perché comunque il dominio delle
telecomunicazioni, fa riferimento a un ministero che si chiama
"Ministero delle comunicazioni" e a un'Autorità garante delle
comunicazioni istituita nel 1997.
Competenze ovvie a maggior ragione ora che si è nell'era della
globalizzazione, in cui si parla di televisioni e radio senza
frontiere, in cui esiste la ricezione satellitare.
Per quanto riguarda le competenze, secondo noi c'è una certa
confusione, in quanto manca una particolare attenzione a tutta la
normativa sulle telecomunicazioni, che ha avuto un significato dal
1990 in poi, da quando venne emanata la legge n. 223/90, la
cosiddetta "legge Mammì", che ha subìto peraltro modificazioni
rilevanti anche in questi anni. Vorrei solo citare una norma della
"legge Mammì", tuttora in vigore e che è importante, e che è
l'articolo 3, comma 19, il quale dice testualmente:
"Le regioni
anche a statuto speciale nonché le Province autonome di Trento e
Bolzano adeguano i piani territoriali di coordinamento ovvero
adottano piani territoriali di coordinamento specifici per
conformarsi alle indicazioni concernenti la localizzazione degli
impianti previste dal piano di assegnazione".
In altre parole gli strumenti urbanistici delle regioni, incluse
anche quelle a statuto speciale - e qui si capisce che la norma ha
una portata elevata che investe anche le cinque regioni a statuto
speciale -, devono conformarsi alle normative tecniche o di
pianificazione diramate dal Ministero.
Quali sono queste normative di pianificazione? Le più
importanti, che ci hanno messo ben 8 anni a venire alla luce, sono
il cosiddetto "piano nazionale di assegnazione delle frequenze" e
il piano nazionale di ripartizione delle frequenze. Tutta la banda
delle frequenze, tutto l'etere gestibile e fruibile è stato
lottizzato - uso questo termine anche se improprio - per dare
spazio alle comunicazioni di qualunque tipo, non solo televisive e
radiofoniche, ma anche della telefonia, della radioastronomia,
delle forze militari e così via e, successivamente, con il piano di
assegnazione che è stato varato nel 1998 anche le regioni hanno
avuto cognizione della suddivisione per singoli gestori.
Tenete presente che ogni gestore deve essere concessionario
secondo un provvedimento del Ministero e che la concessione
ministeriale si ottiene solamente possedendo requisiti soggettivi e
osservando adempimenti oggettivi particolarmente rigorosi.
La nostra Regione, proprio ai sensi della legge nazionale, ha
espresso, come le altre regioni, il proprio parere sul piano di
assegnazione. Non so se ha partecipato lo stesso Assessore Vallet
nel 1998 o meno, però ho sottomano la delibera del 30 ottobre 1998
dell'Autorità per le comunicazioni, che in premessa fa riferimento
al fatto che sono state sentite per l'ubicazione degli impianti le
regioni e che sono maturate le necessarie intese con le Regioni
Valle d'Aosta e Friuli Venezia Giulia, le province autonome e via
dicendo: quindi la Regione Valle d'Aosta, oltre ad adeguarsi
all'indirizzo normativo nazionale, ha partecipato anche a questa
fase consultiva e preparatoria del piano nazionale.
Perché dicevo che è piuttosto confuso invece il disegno di
legge? È piuttosto confuso perché attribuisce competenze agli enti
locali, non curando in maniera puntuale ed attenta le normative
nazionali, o perlomeno una parte di esse e del piano di
assegnazione delle frequenze.
C'è da dire che, per quanto riguarda gli impianti di
radiotelecomunicazione, che sono compresi nel piano di
assegnazione, quindi che sono già stati localizzati ed
identificati, le regioni hanno dato un loro parere. È illogico che
gli articoli 5, 6 e 7 prevedano un'ulteriore ratifica attraverso un
nuovo atto amministrativo e qui dissento sulle osservazioni fatte
dal Consigliere Ottoz, laddove dice che sembrerebbe a prima vista
che questo disegno di legge crei una bardatura ulteriore, perché
non "sembrerebbe", purtroppo "è" nonostante l'indirizzo di questa
Giunta, di questa maggioranza portato avanti con estrema capacità
anche dal Consigliere Ottoz, che dovrebbe essere orientato
all'alleggerimento delle procedure burocratiche.
Se la Regione Valle d'Aosta ha già partecipato alla redazione di
un piano nazionale ed è già stata coinvolta, perché appesantire
ulteriormente l'iter con il rilascio di ulteriori atti
autorizzativi nei confronti di gestori per gli impianti in
esercizio? Non è un alleggerimento, è un appesantimento.
Un altro limite di questa legge, forse perché scritta di fretta,
forse perché fatta senza la necessaria partecipazione delle altre
due Commissioni, la IV e la V, è che non è prevista una
suddivisione chiara fra i trattamenti degli impianti per
radiotelecomunicazioni esistenti e gli impianti per
radiotelecomunicazioni di nuova o di futura realizzazione.
Tutto abbastanza vago e confuso. In questa vaghezza e in questa
confusione emerge solo una cosa chiara: un appesantimento ulteriore
per gli adempimenti ai quali dovranno far fronte i gestori.
Un nuovo limite di questa legge, e ciò collide in maniera molto
chiara con le indicazioni nazionali, è il concetto di "sito
attrezzato". Se la localizzazione degli impianti è finalizzata alla
tutela della salute, quindi alla loro concentrazione in certe zone,
e inoltre a un miglioramento paesaggistico, c'è da dire che il
concetto di "sito attrezzato" stride con questa volontà.
Penso che qualcuno di voi abbia conoscenza di qualche luogo ove
sono situati dei ripetitori; ne cito uno, e qui sono presenti
diversi Consiglieri della bassa Valle, quindi possono conoscerlo
anche bene: è Col Courtil, in Comune di Hône.
Tale luogo che si trova a 1.600 metri di altezza è una città
degli impianti di ritrasmissione. I primi ripetitori che vennero
insediati, con tralicci di altezza media di 30 metri, furono due
della RAI. Con la nascita delle prime emittenti private lì è
cresciuta una selva di impianti ripetitori e da 2 siamo oggi a
quota 11 tralicci, di altezza media di 30 metri con relative
casette per il ricovero degli apparati e terreni più o meno
recintati.
In quella conca, che è una delle postazioni più importanti della
Valle d'Aosta per l'accesso di qualsiasi segnale radiotelevisivo in
Valle d'Aosta o di qualsiasi segnale di radiotelecomunicazione, è
nato un villaggio, un villaggio che naturalmente non è così
piacevole da vedere con case in pietra, balconi e serramenti in
legno, secondo uno stile architettonico che a tutti piace; è un
villaggio più moderno, un po' fuori dal mondo, che si è evoluto
dagli anni '50 in avanti e che ha questa caratteristica
singolare.
Come si fa a coniugare un sito attrezzato con un villaggio di
questo tipo? Come si fa a voler concentrare l'esistenza di impianti
che da anni sono localizzati, pur essendo vicini, in diverse
postazioni, su un unico traliccio, come si dice nella definizione
di cui all'articolo 2, e in un'unica casa di ricovero?
Bisognerebbe, per fare una sommatoria dei tralicci ove sono ubicate
le antenne, costruire un monumentale traliccio di 300 metri di
altezza, visto che sono 11 tralicci di altezza media di 30 metri,
per poter ospitare tutti gli impianti di antenna, e una enorme casa
o meglio un palazzo, fermo restando la compatibilità tecnica del
"condominio" di tutti questi apparati. Allora se questo vuol dire
fare "siti attrezzati", cioè realizzare immensi tralicci, mi pare
che strida con il concetto di tutela del paesaggio, perché queste
opere immense e grandiose sono un pugno nell'occhio. Però la legge
non lo definisce ed è questa la prima contraddizione che voglio
sottoporre all'attenzione dell'Assessore e che prevede la
distinzione tra impianti esistenti e impianti nuovi.
Per gli impianti esistenti come facciamo ad operare una
razionalizzazione in siti attrezzati? E pensate che di luoghi come
Col Courtil in Valle d'Aosta ce ne sono molti soprattutto collocati
lungo la dorsale della Dora Baltea, dove si snodano le principali
catene delle reti radiotelevisive.
L'altra ragione per cui il concetto di "sito attrezzato", così
come indicato nell'articolo 2, non va bene è perché lo stesso piano
nazionale di assegnazione delle frequenze, al quale le regioni
anche a statuto speciale, come dicevo prima, devono adeguarsi,
parla non di "siti attrezzati", ma di "aree utili".
Cosa vuol dire aree utili? Ogni gestore radiotelevisivo, per
ottenere la concessione ministeriale, deve dimostrare il possesso
di certi requisiti e per questo deve anche indicare qual è la
localizzazione degli impianti ripetitori disseminati nel bacino di
competenza. Una volta ottenuta la concessione ministeriale vengono
stabiliti in questo documento i luoghi ove possono esistere gli
impianti ripetitori, che devono osservare una determinata potenza,
le cui antenne devono essere orientate in una determinata
direzione, con certa polarizzazione e così via.
Secondo il piano di assegnazione delle frequenze l'area utile è
un luogo geografico individuato con la latitudine e la longitudine,
i cosiddetti "meridiani e paralleli", ed essendo distanze molto
piccole si usano frazioni che sono i secondi e i minuti del grado.
Voi sapete che i paralleli e i meridiani sono indicati attraverso
un'unità di misura che è il grado, e le frazioni di grado sono i
minuti primi e i minuti secondi o semplicemente secondi.
Il piano nazionale di assegnazione delle frequenze, parlando di
aree utili, precisa che l'ubicazione degli impianti di
radiotelecomunicazione può avere una tolleranza di più o meno 50
secondi. Vedete quindi che il concetto di sito attrezzato, molto
"fisico" nella legge regionale, è invece molto "geografico" e anche
molto più elastico nella pianificazione nazionale.
Tra l'altro, leggendo anche alcune normative regionali, e mi
riferisco sempre alla Liguria, questa concezione non è presente,
perché sarebbe estremamente limitativa sia per le ragioni che
dicevo prima, di tutela paesaggistica e di razionalizzazione, che
secondo noi è impossibile specie sugli impianti esistenti, sia per
la contraddizione che sussiste fra questa norma regionale e la
pianificazione nazionale. Quindi non vorremmo che la Valle d'Aosta
diventasse una terra che ospita tante Tour Eiffel perché non
pensiamo che i 300 metri ipotetici - forse è un esempio limite,
però è un esempio che spiega bene quello che è il problema - vadano
nella direzione della tutela paesaggistica! Senza dimenticare
limiti tecnici e di compatibilità che ci possono essere fra le
diverse postazioni.
Per quanto concerne poi le competenze, esse vengono attribuite
alle comunità montane. Sono competenze importanti, sono competenze
che esigono che ci siano approfondite conoscenze da parte di chi
amministra le comunità montane, perché la materia è tutt'altro che
semplice, anzi è piuttosto ostica, è in continua evoluzione ed è in
corso di revisione complessiva. Questo lo dico sempre tenendo
presente gli obiettivi fondamentali di questa legge, ovvero la
tutela della salute e la localizzazione.
Non voglio sembrare il fautore di una corrente di pensiero
diversa, ma vorrei sottolineare come l'eccesso di attenzione e di
pruriti verso una sola direzione rischi di far dimenticare
completamente quelle che sono le esigenze e le legittime necessità
anche di altri soggetti, che in questo caso sono destinatari, e
direi anche in misura piuttosto pesante, di questa normativa.
Sono queste le ragioni per cui il nostro gruppo presenterà una
serie di emendamenti che illustreremo in corso d'esame del disegno
di legge. Quello che ci premeva sottolineare sono queste
contraddizioni, queste profonde differenze che ci sono rispetto a
indicazioni normative e pianificatorie nazionali.
Il disegno di legge Valdostano, pur tutelando un diritto
essenziale, che è il diritto della salute dell'uomo, tende però a
penalizzare altri diritti importanti dell'uomo: il diritto
all'esercizio di un'attività e il diritto alla comunicazione e alla
manifestazione del pensiero, entrambi costituzionalmente
riconosciuti e che dovrebbero avere avuto un'adeguata
attenzione.
Purtroppo, lo ribadisco, la IV e la V Commissione sono state
completamente omesse in questa procedura e, io, prima di illustrare
i singoli emendamenti rinnovo l'invito, che non è un invito
dilatorio, Assessore, a cercare di migliorare il tenore di una
legge che nelle finalità è più che mai condivisibile, ma che
scritta così rischia di creare solo confusione e difficoltà per chi
opera nel rispetto di questa legge e per chi opera in un settore
che oggi come oggi abbiamo visto, e l'ultima pubblicazione della
sentenza della Cassazione ne è una testimonianza, è più che mai
sotto i riflettori. Fermo restando che tutto l'insieme
dell'inquinamento elettromagnetico di bassa frequenza, che sembra
il più nocivo per la salute umana, ovvero quello che viene creato
dagli elettrodotti, è completamente tralasciato da questa
legge.
Si dà atto che, alle ore 17,09, il Consigliere Lanièce lascia
l'aula consiliare.
Presidente
Nel far presente che si discute sul nuovo testo
approvato a maggioranza dalla III Commissione vorrei ricordare al
Consigliere Tibaldi che qualsiasi commissione può chiedere
direttamente alla Presidenza del Consiglio l'assegnazione di un
atto già inviato ad altre Commissioni consiliari.
La parola alla Consigliera Squarzino Secondina.
Squarzino (PVA-cU)
Questo disegno di legge nasce
dall'esigenza formale di rispettare le indicazioni del decreto
ministeriale n. 381/98, ma nasce soprattutto dall'esigenza di
regolamentare una materia molto delicata e di chiarire, e questo la
legge lo fa, chi, come e dove, può installare degli impianti di
radiocomunicazione in Valle: con quali procedure, chi è incaricato
dei controlli, chi li attiva, chi li esplica, chi coordina l'intera
materia e infine, ed è questo il punto molto importante, qual è il
livello sostenibile per la salute delle persone, i residenti e i
turisti, fino a che punto è sostenibile l'emissione delle onde
elettromagnetiche e i livelli di intensità dei campi
elettromagnetici.
In Valle è sorto il Comitato prevenzione onde elettromagnetiche
che ha sollecitato questo provvedimento. Ricordo che in tutta
Italia sono numerosi questi comitati di cittadini perché si sta
diffondendo sempre più una sensibilità e un'attenzione nei
confronti della salute come pure la preoccupazione e il timore
rispetto all'incidenza che può avere un'esposizione prolungata a
queste onde anche se sono di bassa frequenza.
Ben venga, quindi, questo disegno di legge che dopo un'attesa di
580 giorni, come ci ricordava il rappresentante del Comitato
prevenzione onde elettromagnetiche, cioè quasi due anni, è stato
sottoposto in questo ultimo periodo a un iter veloce e accelerato
che non ha consentito alla sottoscritta - magari agli altri sì - di
esaminare in commissione tutte le problematiche. Anch'io faccio mie
le osservazioni di Tibaldi rispetto al fatto che la commissione non
si è data sufficiente tempo per lavorare su questo importante e
complesso disegno di legge. È un disegno di legge che riguarda
materie che non mastichiamo tutti i giorni, Assessore, quindi il
consigliere normale se vuole capire qualcosa, deve mettersi a
leggere, a studiare: ha bisogno di un po' di tempo per capire
queste tematiche. Ricordo anche l'iter di questa legge. È stata
assegnata alla commissione il 1° luglio, è stato nominato il
relatore l'11 luglio, in un'unica seduta quella del 18, c'è stata
la presentazione da parte dell'Assessore e degli uffici delle
problematiche della legge, l'audizione del rappresentante degli
utenti del Comitato prevenzione onde e l'adozione del parere: tutto
in un unico giorno.
Ora non fa parte della prassi normale del lavoro di una
commissione questo modo di operare. Ricordiamo che nel Regolamento
sono indicati due mesi di tempo proprio per dire che quello è il
tempo che viene dato alle commissioni per riflettere e per lavorare
sui diversi argomenti e mi dispiace che su questo tema non ci sia
stato il tempo per riflettere e per confrontarci con maggior calma,
per esaminare diffusamente i vari aspetti del problema.
Entrando nel merito del disegno di legge, anche noi non capiamo
perché non si è voluto regolamentare contestualmente tutta la
materia relativa agli impianti per la trasmissione e la
distribuzione di energia elettrica, quindi tutta quella che è
l'alta frequenza; credo che l'Assessore ci potrà dare una
spiegazione rispetto a questo tipo di scelta.
Dicevo prima, ben venga questo disegno di legge, seppure con il
ritardo che abbiamo visto. Questa legge andava fatta perché occorre
mettere ordine nelle proliferazioni di apertura di nuovi siti. Già
sono numerose le antenne radio/tivù che punteggiano il nostro
territorio e lo sviluppo presente e futuro della telefonia mobile
richiederà sempre più l'installazione capillare di antenne.
Nel centro città di Aosta, ad esempio, si stanno moltiplicando
le richieste ai condomini di installare antenne per cellulari e il
condominio potrebbe anche essere allettato dalla prospettiva di un
guadagno immediato senza tener conto delle ripercussioni negative
che ci possono essere per la salute.
Se non si interviene, se non si regolarizza, se si lasciano
popolazioni in balia di chi, per dare un servizio più diffuso e più
capillare, non si preoccupa delle ricadute sulla salute dei
cittadini, credo che non facciamo un buon servizio per la
popolazione.
Questa legge intende stabilire delle procedure per
l'installazione delle antenne, è una legge che affida agli enti
locali il compito, prima, di censire e, poi, di definire i siti
destinati all'installazione di antenne; riconosce nell'ARPA
l'organismo atto a verificare l'adeguatezza degli impianti alle
norme; prevede la predisposizione di un catasto degli impianti e
questo mi sembra interessante, affida agli enti locali il compito
di autorizzare o meno l'installazione e il funzionamento di un
impianto nei rispetto poi dei limiti stabiliti dalla legge; prevede
anche lo smantellamento e l'eventuale bonifica dei siti se in
contrasto con la legge. Sono tutta una serie di elementi
decisamente positivi.
Ma, e qui arriva il punto che è stato richiamato anche nella sua
relazione dal Consigliere Cerise, noi avremmo voluto un po' più di
coraggio da parte della Regione proprio nell'esercizio delle sue
competenze per quanto riguarda la definizione di obiettivi di
qualità, quindi la definizione di livelli più bassi di
frequenza.
È vero, come ricordava il Consigliere Ottoz, che noi non abbiamo
delle competenze specifiche in questo settore, però abbiamo le
competenze che tutte le regioni a statuto normale hanno già oggi e
che alcune regioni hanno utilizzato. E mi spiego.
Le finalità che si pone il decreto ministeriale n. 381/98, come
definite all'articolo 1, sono quelle di:
"? fissare i valori
limite di esposizione della popolazione ai campi elettromagnetici
connessi al funzionamento e all'esercizio dei sistemi fissi delle
telecomunicazioni radiotelevisive"
, quindi indica quali sono i
valori limite delle esposizioni al di sopra dei quali non è
consentito andare; ma nell'articolo 4, dove si parla di misure di
cautela e obiettivi di qualità, il decreto ministeriale n. 381
riconosce alle regioni la possibilità di disciplinare non solo
"l'installazione e la modifica degli impianti di
radiocomunicazione al fine di garantire il rispetto dei limiti di
cui ai precedenti articoli 3 e 1",
ma anche
"il
raggiungimento di eventuali obiettivi di qualità".
Questo significa che il decreto ministeriale riconosce alle
regioni la possibilità, nel momento in cui disciplinano
l'installazione e la modifica degli impianti, anche di introdurre
limiti diversi, limiti più bassi di inquinamento. Ora la richiesta
avanzata dal Comitato di introdurre obiettivi di qualità non è
stata presa in considerazione dall'Assessorato; il motivo mi sembra
venga fornito nella relazione del collega Cerise là dove dice che è
lo Stato che fissa i limiti a cui le regioni devono adeguarsi.
Lo Stato fissa i limiti minimi a cui le regioni devono
adeguarsi, sopra i quali non si può andare per tutelare la salute;
ma non viene negata alle regioni la possibilità di scegliere
obiettivi di qualità diversi per il proprio territorio e per la
propria popolazione.
Che queste non siano solo affermazioni di principio, ma siano
realtà lo dimostra il recente decreto del Presidente della Giunta
provinciale di Trento - dico recente perché porta la data del 29
giugno 2000 - in cui vengono fissati dei limiti molto più bassi.
Mentre i limiti della nostra legge, quelli del decreto n. 381, si
attestano su 6 volt al metro per il campo elettrico, il decreto del
Presidente della Giunta provinciale di Trento prevede 3 volt al
metro, un limite addirittura dimezzato, e in prossimità di scuole,
ospedali, case di cura, residenze sanitarie assistenziali, ambienti
destinati all'infanzia si prevede di non superare i 2 volt al
metro.
Allora c'è una scelta precisa che è stata fatta all'interno
della legislazione attuale, scelta che la nostra Regione non ha
finora fatto. È vero sicuramente che, come molti hanno
sottolineato, non ci sono dati certi circa la nocività sicura del
limite fissato per legge; è vero che in campo nazionale si è scelto
un limite più basso rispetto a quello europeo; però, è anche vero e
riconosciuto ormai da tutti che non abbiamo studi seri
sull'incidenza nei tempi lunghi dell'esposizione continua a campi
magnetici, perché il tempo breve di vita di questi fenomeni non ce
lo ha ancora consentito.
Forse una maggiore attenzione alla salute dei cittadini, una
maggiore prevenzione, una maggiore cautela suggerirebbe di adottare
anche noi, in Regione, dei limiti più bassi. A questo proposito non
dimentichiamo che siamo una regione turistica: sarebbe interessante
se, accanto ad un eventuale bollino verde che l'Assessorato
dell'agricoltura potrebbe attivare, dicendo che noi siamo una
regione in cui non sono prodotti cibi geneticamente modificati (fra
l'altro c'è stata anche una presa di posizione del Consiglio
regionale in questo senso), ci fosse anche un bollino blu per
segnalare la qualità dell'aria ai turisti (ma potrebbe essere verde
o rosso o giallo; o anche rosso e nero; se questa maggioranza
facesse scelte coraggiose, sarebbe anche giusto riconoscerlo).
Presentiamo un emendamento che prevede una diminuzione dei limiti
di inquinamento.
È un emendamento che abbiamo già fatto vedere stamani
all'Assessore, speriamo che sia esaminato ed accolto. Annuncio fin
d'ora che l'atteggiamento nei confronti di questa legge dipende
dall'accettazione o meno dell'emendamento, nel senso che questo è
per noi il punto più qualificante.
Si dà atto che, dalle ore 17,24, presiede il Vicepresidente
La Torre.
Presidente
La parola all'Assessore al territorio, ambiente
e opere pubbliche, Vallet.
Vallet (UV)
Se non vi sono colleghi che intendono
intervenire in discussione generale, chiedo dieci minuti di
sospensione per verificare gli emendamenti numerosi dei colleghi
Tibaldi e Squarzino prima di chiudere la discussione generale.
Presidente
Si sospende il Consiglio per dieci minuti.
Si dà atto che la seduta è sospesa dalle ore 17,32 alle ore
17,55.
Si dà atto che, dalle ore 17,55, presiede il Presidente
Louvin.
Président
La séance reprend toujours en discussion
générale.
La parole à l'Assesseur au territoire, à l'environnement et aux
ouvrages publics, Vallet.
Vallet (UV)
Per presentare un ulteriore emendamento
all'articolo 2, comma 1, lettera b), per precisare meglio la
definizione di sito attrezzato in relazione ad una pertinente
osservazione che il Consigliere Tibaldi aveva fatto e, quindi, per
non lasciare possibilità di dubbio rispetto alla definizione che
avevamo dato precedentemente.
Président
S'il n'y a point de requêtes ultérieures
d'interventions, nous pouvons clore la discussion générale. La
discussion générale est close.
La parole à l'Assesseur au territoire, à l'environnement et aux
ouvrages publics, Vallet.
Vallet (UV)
Per ringraziare i Consiglieri che sono
intervenuti nella discussione generale, i quali hanno sollevato
quattro questioni.
La prima riguarda la tempistica di approvazione di questo
disegno di legge, forse un po' stretta, che non ha consentito dal
loro punto di vista di approfondire nei termini dovuti l'argomento.
Sono certo che se questa non fosse stata l'ultima seduta del
Consiglio regionale prima della pausa estiva, probabilmente la
commissione avrebbe avuto qualche settimana in più per approfondire
l'argomento. Credo però che ci siano stati comunque gli spazi e la
volontà per entrare nel merito, anche in modo dettagliato, della
problematica.
Teniamo conto che questo provvedimento è un provvedimento molto
atteso dai diversi soggetti interessati, evidentemente da coloro
che da tempo sollecitano, come ha sottolineato la Consigliera
Squarzino, questa norma da parte dell'Amministrazione regionale con
l'obiettivo di veder regolamentata questa delicata materia sotto il
punto di vista della tutela della salute pubblica. Con tutto il
dovuto rispetto per i comitati, in modo particolare al Comitato per
le onde elettromagnetiche, potrei far vedere alla Consigliera
Squarzino la prima bozza del disegno di legge che data maggio 1998,
scadenza della precedente legislatura, questo non per togliere
nulla ai giusti solleciti e al giusto ruolo che i comitati dei
cittadini svolgono, ma per dire che da tempo la Giunta regionale
era attenta all'argomento.
Ci abbiamo messo qualche mese di troppo perché l'argomento è di
taglia e andava approfondito in tutti gli aspetti, quindi credo che
oggi il Consiglio regionale sia nelle condizioni di votare con
cognizione di causa l'articolato del disegno di legge.
La seconda questione posta riguarda i limiti di emissione e gli
obiettivi di qualità. Su questo argomento sono stato
sufficientemente chiaro in più di un'occasione, anche intervenendo
in quest'aula in risposta a iniziative, interrogazioni e
interpellanze che sull'argomento dell'inquinamento elettromagnetico
erano state presentate.
La posizione della Giunta regionale rispetto a questo tema è
che, in materia di limiti di emissione, il riferimento nostro va
alla normativa comunitaria e alla normativa nazionale; a maggior
ragione questo suffragato dal fatto che nel testo della legge
quadro in approvazione al Senato in materia di inquinamento
elettromagnetico la proposta è di mantenere o meglio di assegnare
allo Stato la competenza unica per quanto riguarda la normazione
dei limiti di emissione.
Devo dire peraltro che, in relazione a questo tipo particolare
di emissione e in relazione in modo particolare al Decreto
Ministeriale n. 381/98, i limiti che lì sono fissati sono definiti
fortemente innovativi e seguono una logica del principio
cautelativo; quindi, i limiti che sono fissati dal Decreto
Ministeriale n. 381 sono unanimemente riconosciuti come di per sé
limiti già sufficientemente cautelativi rispetto a questo tipo di
inquinamento.
Altra osservazione espressa è quella che il disegno di legge non
tratta la problematica complessiva dell'inquinamento
elettromagnetico e dell'elettrosmog prodotto dagli elettrodotti. La
motivazione è la stessa di prima: non intendiamo normare in materia
di inquinamento relativo agli elettrodotti; il nostro riferimento
era, è e sarà quanto previsto dalla normativa nazionale.
Un'altra osservazione, manifestata in modo particolare dal
Consigliere Tibaldi, riguarda le procedure di approvazione dei
piani e delle domande che il Consigliere Tibaldi giudica di
appesantimento o comunque troppo onerose per i soggetti gestori.
Voglio evidenziare che fra le altre cose questa legge andrà a
dettare norme in un settore particolare che è quello delle
autorizzazioni per l'installazione degli impianti dei radiomobili e
delle reti di telefonia mobile, che non è attualmente normato, in
un campo in cui i soggetti gestori incontrano non poche difficoltà
perché non sanno giustamente a chi rivolgersi e quali procedure
espletare.
Per quanto riguarda la problematica degli impianti esistenti,
qui non ci sono oneri particolari in capo ai soggetti gestori; c'è
una logica e giusta esigenza da parte dell'Amministrazione di avere
il monitoraggio della situazione esistente e quindi, rispetto a
questo, l'onere a carico dei soggetti gestori è quello di
predisporre il proprio piano di attività, il proprio progetto di
rete, rispetto al quale, se coerente con il piano delle
assegnazioni e se rispettoso dei limiti posti dal decreto
ministeriale n. 381, nessuno avrà niente da ridire, nessuno potrà
obiettare.
Altra preoccupazione evidenziata riguarda la possibile
confusione fra la pianificazione prevista da questo disegno di
legge e la pianificazione nazionale che riguarda l'assegnazione
delle radiofrequenze.
Questa osservazione è stata sicuramente pertinente, il
Consigliere Tibaldi l'aveva già svolta nella discussione in III
Commissione; abbiamo prodotto due emendamenti al testo: uno
all'articolo 4, comma 1, che è in approvazione adesso in aula,
l'altro per quanto riguarda i progetti di rete, articolo 7, comma
1, in cui diciamo che la pianificazione regionale, che risponde a
fini di natura urbanistica, fra le altre cose deve essere coerente
con il piano nazionale di ripartizione e di assegnazione, quindi
credo che da questo punto di vista i dubbi possano essere
fugati.
Per quanto riguarda gli emendamenti, voglio ringraziare il
Consigliere Tibaldi perché quando lo si vuole fare è possibile
trovare momenti di confronto anche al di fuori delle sedi
istituzionali fissate, cioè il Consiglio e le commissioni.
Gli emendamenti che ho presentato in aula sono il frutto del
confronto e della discussione che abbiamo intavolato con il
Consigliere Tibaldi, il quale, non facendo parte della III
Commissione, ha voluto comunque produrre tutta una serie di
osservazioni. In relazione quindi agli emendamenti che sono stati
presentati oggi dal gruppo di Forza Italia, quelli che erano
accoglibili, ripeto, sono stati ripresi e presentati a mia
firma.
Mi riferisco agli emendamenti n. 1, n. 5, n. 6 per quanto
riguarda esclusivamente il 3° comma; per quanto riguarda
l'emendamento all'articolo 11, in relazione al fatto che
l'autorizzazione prevista da questa procedura costituisce anche
titolo abilitativo e concessione edilizia, quindi ai sensi della
legge urbanistica, anche questo recepisce un'esigenza di
chiarimento che mi era stata formulata dal Consigliere Tibaldi.
Per quanto riguarda l'emendamento n. 8, in considerazione del
fatto che le evoluzioni successive della "legge Mammì" hanno
portato da 5 a 6 anni la durata della validità delle concessioni,
credo che sia opportuno accogliere anche questo emendamento, quindi
andando a prevedere in 6 anni la durata di validità delle
autorizzazioni.
Per quanto riguarda gli emendamenti a firma dei Consiglieri del
gruppo Valle d'Aosta per l'Ulivo, ho già detto qual è la
motivazione di fondo per la quale non intendiamo introdurre in
questo articolato la problematica relativa agli obiettivi di
qualità per cui, se ho inteso bene, gli emendamenti n. 2, n. 3, n.
4 e n. 5 sono conseguenti al primo e, non accogliendo il primo,
evidentemente non vengono accolti neanche i successivi.
Président
Je ferme la discussion générale. Nous procédons
à l'examen du projet de loi article par article.
Je soumets au vote l'article 1
er
:
Conseillers présents et votants: 30
Pour: 30
Le Conseil approuve à l'unanimité.
A l'article 2 nous avons un amendement présenté par l'Assesseur
Vallet que je vais vous lire:
Emendamento Articolo 2, comma 1, lettera b):
dopo "adeguata superficie," sostituire con: "di supporti di
antenna di dimensione e numero tali".
S'il n'y a point d'objections, je soumets au vote l'article 2
avec l'amendement:
Articolo 2 (Definizioni)
1. Ai fini della presente legge si definiscono:
a) impianti per radiotelecomunicazioni, gli impianti fissi delle
reti che forniscono il servizio di radiodiffusione televisiva e
radiofonica, con particolare riferimento alle antenne che
diffondono il segnale sul territorio e ai ponti radio e gli
impianti fissi delle reti radiomobili, delle reti di telecontrollo
e comando, delle reti di trasmissione dati e informazioni che
emettono onde elettromagnetiche nello spazio, compresi in tutti i
casi i ponti radio;
b) siti attrezzati per gli impianti per radiotelecomunicazioni,
di seguito denominati siti attrezzati, le strutture logistiche
comprensive di un terreno recintato di adeguata superficie, di
supporti di antenna di dimensione e numero tali da potere dare
ospitalità ai diversi gestori interessati, e di eventuali strutture
edilizie per l'alloggiamento degli apparati connessi e funzionali
alle diverse reti.
Conseillers présents: 30
Votants: 28
Pour: 28
Abstentions: 2 (Frassy, Tibaldi)
Le Conseil approuve.
Je soumets au vote l'article 3:
Conseillers présents: 30
Votants: 28
Pour: 28
Abstentions: 2 (Frassy, Tibaldi)
Le Conseil approuve.
Je donne lecture de l'amendement qui propose l'insertion de
l'article 3 bis présenté par les Conseillers Squarzino Secondina,
Beneforti et Curtaz:
Emendamento Inserire il seguente articolo 3 bis:
"Articolo 3 bis
Criteri generali di localizzazione
1. Gli impianti fissi delle telecomunicazioni operanti
nell'intervallo di frequenza compresa fra 100 kHz e 300 GHz non
possono essere installati:
a) all'interno o in prossimità delle zone residenziali, come
individuato dagli strumenti urbanistici, nonché in prossimità di
parchi urbani, aree verdi attrezzate, impianti sportivi e sedi
attività lavorative, qualora non sia garantito un volume di
rispetto atto ad assumere l'obiettivo di qualità di 3 V/m;
b) in prossimità di scuole, ospedali, case di cura,
microcomunità, residenze sanitarie assistenziali e ambienti
destinati all'infanzia, deve comunque essere garantito un volume di
rispetto di tali strutture atto ad assicurare l'obiettivo di
qualità di 2 V/m;
c) in sedi o posizioni di particolare rilevanza dal punto di
vista paesaggistico-ambientale, ubicati nelle aree protette o nelle
aree sottoposte a vincolo paesaggistico."
La parole à la Conseillère Squarzino Secondina.
Squarzino (PVA-cU)
Anche se l'Assessore ha detto che non è
disposto ad accettarlo, vorrei ricordare l'importanza di questo
emendamento. Stamani quando l'Assessore mi ha chiesto di vedere gli
emendamenti per esaminarli speravo che fosse disposto ad
accettarli, se pur lievemente modificati. Ma questo non è
avvenuto.
L'Assessore e la Giunta hanno fatto una scelta politica diversa
e me ne spiace.
So che la decisione è stata ribadita già precedentemente, ma
vede, Assessore, è difficile capire; lei, a mio avviso, non ha dato
delle motivazioni plausibili circa la decisione di uniformarsi ai
limiti indicati nella legge nazionale. Non si capisce mai quali
sono le scelte che questa maggioranza intende fare a fronte di
normative statali.
A volte a fronte di una normativa statale, per il fatto che è lo
Stato ad emanarla, si rivendica l'autonomia perché la Regione deve
comunque esercitare le proprie competenze, deve differenziarsi
soprattutto se si è in ambito politico-culturale. Invece
nell'ambito ambientale sembra che le norme nazionali siano già
troppo esigenti rispetto alla sensibilità e alle scelte di questa
maggioranza. Questa è l'impressione che si ha.
Vede, Assessore, anche nella relazione del Consigliere Ottoz era
inserito almeno un dubbio. È vero - si dice infatti nella relazione
- che questa è:
"? una materia in costante evoluzione? Le soglie
minime oggi adottate a livello nazionale suscitano timori e
perplessità in molti?"
ma
"? è difficile evitare il
sospetto?"
- e qui il Consigliere Ottoz dice molto bene quello
che avevo appena appena accennato nella mia relazione -
"? che
grossi interessi, che trascendono la nostra piccola Regione,
premano per mantenere le soglie a livelli più favorevoli ai bilanci
societari che alla salute dei nostri figli?"
. Quindi è sulla
salute della popolazione, più che sui bilanci di certe grosse
società, che avrei voluto fosse concentrata la scelta della
Giunta.
Ripeto, non sono chiare le motivazioni per cui a volte si decide
di usare la propria autonomia, a volte assolutamente neanche si
pensa che è possibile fare delle scelte più qualificanti per la
nostra Regione.
In questo caso era possibile, come dimostra la scelta fatta
dalla Provincia di Trento. Non vorrei che i turisti avessero
trovato un motivo ulteriore per scegliere per il proprio soggiorno
estivo il Trentino, rispetto alla Valle d'Aosta, perché lì si
sentono ambientalmente più protetti.
Dato che si tratta qui non di una scelta tecnica, ma di una
scelta di tipo politico, prendo atto che la Giunta ha deciso di non
votare questo emendamento per cui io già annuncio che d'ora in
avanti, per noi la legge non è più accettabile.
Abbiamo votato volentieri a favore i primi articoli e gli
emendamenti che lei ha proposto per indicare che c'è
un'accettazione di fondo di questa legge.
Ma, come ho detto chiaramente nella mia relazione, questo è un
punto qualificante che ci impedisce, se lei non lo accetta, di
votare a favore. D'ora in avanti ci asterremo su tutti gli altri
articoli.
Président
Je soumets au vote l'amendement qui propose
l'insertion de l'article 3 bis présenté par les Conseillers
Squarzino Secondina, Beneforti et Curtaz:
Conseillers présents: 30
Votants: 6
Pour: 6
Abstentions: 24 (Agnesod, Bionaz, Borre, Cerise, Charles Teresa,
Cottino, Cuc, Ferraris, Fiou, Frassy, Lavoyer, Louvin, Martin,
Nicco, Ottoz, Pastoret, Perrin, Perron, Piccolo, Rini, Tibaldi,
Vallet, Vicquéry, Viérin D.)
Le Conseil n'approuve pas.
A l'article 4 nous avons deux amendements: l'amendement présenté
par l'Assesseur Vallet et l'amendement n° 1 présenté par les
Conseillers Tibaldi et Frassy, qui ont le même contenu.
Je donne lecture de l'amendement de l'Assesseur Vallet:
Emendamento Articolo 4, comma 1
Il comma 1 è così riscritto:
"1. Le funzioni disciplinate dalla presente legge sono
esercitate, per il territorio di competenza, dal Comune di Aosta e
dagli altri Comuni, in forma associata attraverso le Comunità
Montane, ai sensi dell'articolo 83 della legge regionale 7 dicembre
1998, n. 54 (Sistema delle autonomie in Valle d'Aosta) e nel
rispetto della normativa statale in materia di
radiotelecomunicazioni."
Je donne lecture de l'amendement des Conseillers Tibaldi et
Frassy:
Emendamento n. 1 Il primo comma dell'articolo 4 è così
modificato:
"1. Le funzioni disciplinate dalla presente legge sono
esercitate, per il territorio di competenza, dal Comune di Aosta e
dagli altri Comuni, in forma associata attraverso le Comunità
Montane, ai sensi dell'articolo 83 della Legge regionale 7 dicembre
1998, n. 54 (Sistema delle autonomie in Valle d'Aosta) e nel
rispetto della normativa nazionale in materia di
radiotelecomunicazioni."
Je soumets au vote l'amendement présenté par l'Assesseur
Vallet:
Conseillers présents: 29
Votants: 23
Pour: 23
Abstentions: 6 (Beneforti, Collé, Comé, Curtaz, Marguerettaz,
Squarzino Secondina)
Le Conseil approuve.
L'amendement des Conseillers Tibaldi et Frassy est évidemment
échu suite à l'adoption de l'amendement présenté par
l'Assesseur.
Je soumets au vote l'article 4 avec l'amendement présenté par
l'Assesseur Vallet:
Articolo 4 (Esercizio delle funzioni)
1. Le funzioni disciplinate dalla presente legge sono
esercitate, per il territorio di competenza, dal Comune di Aosta e
dagli altri Comuni, in forma associata attraverso le Comunità
montane, ai sensi dell'articolo 83 della legge regionale 7 dicembre
1998, n. 54 (Sistema delle autonomie in Valle d'Aosta) e nel
rispetto della normativa statale in materia di
radiotelecomunicazioni.
2. L'eventuale assegnazione di risorse finanziarie necessarie
all'esercizio delle funzioni esercitate ai sensi della presente
legge dagli enti locali di cui al comma 1 sarà definita in sede di
revisione della normativa regionale in materia di finanza
locale.
Conseillers présents: 29
Votants: 23
Pour: 23
Abstentions: 6 (Beneforti, Collé, Comé, Curtaz, Marguerettaz,
Squarzino Secondina)
Le Conseil approuve.
Je soumets au vote l'article 5:
Conseillers présents: 30
Votants: 22
Pour: 22
Abstentions: 8 (Beneforti, Collé, Comé, Curtaz, Frassy,
Marguerettaz, Squarzino Secondina, Tibaldi)
Le Conseil approuve.
A l'article 6 nous avons trois amendements: les amendements n° 2
et n° 3 présentés par les Conseillers Squarzino Secondina, Curtaz
et Beneforti et l'amendement n° 2 présenté par les Conseillers
Tibaldi et Frassy.
Je donne lecture des amendements des Conseillers Squarzino
Secondina, Curtaz et Beneforti:
Emendamento n. 2 Articolo 6, comma 1
sostituire l'ultima parte, a partire da "in merito al rispetto"
con il seguente testo:
"in merito al rispetto dei limiti di esposizione, delle misure
di cautela e degli obiettivi di qualità, di cui agli articoli 3 e 4
del decreto del Ministero dell'Ambiente 10 settembre 1998, n. 381
(Regolamento recante norme per la determinazione dei tetti di
radiofrequenza compatibili con la salute umana) e all'articolo 3bis
della presente legge."
Emendamento n. 3 Articolo 6, comma 2, lettera b)
aggiungere alla fine del punto b), il seguente testo:
"e all'articolo 3 bis della presente legge".
Je donne lecture de l'amendement des Conseillers Tibaldi et
Frassy:
Emendamento n. 2 Il terzo comma dell'articolo 6 è così
modificato:
"3. L'approvazione dei progetti di cui all'articolo 5, primo
comma, può essere subordinata alla presentazione, da parte dei
gestori degli impianti, di idonee azioni di risanamento volte a
ridurre i limiti di esposizione in conformità a quanto stabilito
nell'allegato C del D.M. 381/1998."
La parole à la Conseillère Squarzino Secondina.
Squarzino (PVA-cU)
Ritiro tutti gli altri emendamenti
perché erano solo una conseguenza del primo.
Président
Les amendements des Conseillers Squarzino
Secondina, Curtaz et Beneforti sont retirés.
La parole au Conseiller Tibaldi.
Tibaldi (FI)
Dall'articolo 5 in avanti questa legge
comincia a entrare in quel sistema di confusione che ho evidenziato
in sede di discussione generale.
Quali modificazioni abbiamo proposto con questi emendamenti?
Alcune modificazioni minimali perché, a nostro avviso, questa legge
doveva essere riscritta in maniera completa.
Tra esse la prima è contenuta nel terzo comma dell'articolo 6,
che viene modificato nel senso di una semplificazione. Si cancella
praticamente in questo comma tutta quella parte che riguarda il
parere tecnico favorevole dell'ARPA.
Ma attenzione, non è che cancellando questo inciso si cancelli
la competenza dell'ARPA, perché tale competenza è mantenuta nel
primo comma dell'articolo 6, il cui parere è preventivo
all'approvazione del progetto di rete.
Ci sembra superfluo che reintervenga un secondo parere sul
medesimo progetto di rete, quando si sa bene che se non interviene
questo parere, vuol dire che non ci sono delle azioni di
risanamento da porre in essere.
Tale semplificazione mira ad alleggerire quel sistema
burocratico di provvedimenti, pareri, che è stato previsto da
questa legge e che ci sembra assolutamente dannoso.
Tra l'altro, piccola considerazione sull'articolo 5, che prevede
la presentazione di un progetto di rete: un progetto di rete
peraltro viene già presentato al Ministero quando il concessionario
deve essere titolato della relativa concessione, quindi sarebbe
stato sufficiente, se si voleva traguardare quell'obiettivo di
semplificazione anche invocato dal Consigliere Ottoz, chiedere al
concessionario di consegnare la copia delle documentazioni già
fornite al Ministero.
Mi auguro che pur non essendo scritto così gli uffici siano
sensibili e non comincino a imboccare delle vie dirigistiche e di
complicazione degli affari semplici.
Questo comma, per tornare all'articolo 6, va in quella direzione
pur innestandosi su un articolo e su una sequela di altri articoli
che verso la semplificazione non vanno assolutamente.
Si dà atto che, dalle ore 18,22, presiede il Vicepresidente La
Torre.
Presidente
Pongo in votazione l'emendamento presentato dai
Consiglieri Tibaldi e Frassy all'articolo 6:
Consiglieri presenti: 29
Votanti e favorevoli: 2
Astenuti: 27 (Agnesod, Beneforti, Bionaz, Borre, Cerise, Collé,
Comé, Cottino, Cuc, Curtaz, Ferraris, Fiou, La Torre, Lavoyer,
Marguerettaz, Martin, Nicco, Ottoz, Pastoret, Perrin, Perron,
Piccolo, Rini, Squarzino Secondina, Vallet, Vicquéry, Viérin
D.)
Il Consiglio non approva.
Pongo in votazione l'articolo 6:
Consiglieri presenti: 28
Votanti e favorevoli: 20
Astenuti: 8 (Beneforti, Collé, Comé, Curtaz, Frassy,
Marguerettaz, Squarzino Secondina, Tibaldi)
Il Consiglio approva.
All'articolo 7 siamo in presenza di più emendamenti. Vi sono gli
emendamenti nn. 3, 4 e 5 dei Consiglieri Tibaldi e Frassy che
recitano:
Emendamento n. 3 Il primo comma dell'articolo 7 è così
modificato:
"1. Al fine di definire la migliore localizzazione degli
impianti di radiotelecomunicazioni e di garantire la più ampia
copertura della superficie regionale, le Comunità Montane, d'intesa
con i Comuni interessati, e il Comune di Aosta, per il territorio
di competenza, sulla base di piani di interesse generale
predisposti ai sensi dell'articolo 32, quarto comma, della Legge
regionale 6 aprile 1998, n. 11 (Normativa urbanistica e di
pianificazione territoriale della Valle d'Aosta), individuano le
zone più idonee a ospitare siti attrezzati, presso i quali si
favorisce la razionalizzazione e la concentrazione degli impianti
dei diversi gestori".
Emendamento n. 4 Il secondo comma dell'articolo 7 è così
modificato:
"2. L'individuazione dei siti attrezzati deve essere conforme
alle indicazioni contenute nel Piano nazionale di ripartizione e
nel Piano nazionale di assegnazione delle frequenze di cui alla
Legge 6 agosto 1990, n. 223 (Disciplina del sistema radiotelevisivo
pubblico e privato) e successive modificazioni, nonché a quanto
stabilito dal Ministero delle Comunicazioni nei singoli
provvedimenti concessori rilasciati ai gestori di reti o
impianti".
Emendamento n. 5 Il terzo comma dell'articolo 7 è così
modificato:
"3. I piani di cui al comma 1, nell'ambito della tutela
dell'integrità ambientale e paesaggistica, possono indicare altresì
le modalità e i termini per gli eventuali trasferimenti in un sito
attrezzato di impianti esistenti. In tal caso, fermo restando
quanto disposto dal comma precedente, la Regione, nei limiti degli
stanziamenti di bilancio, eroga a favore dei soli gestori in
possesso di ogni altra autorizzazione o concessione richiesta per
l'esercizio dell'impianto, contributi in conto capitale nella
misura massima del settanta per cento della spesa ritenuta
ammissibile".
Vi è poi l'emendamento dell'Assessore Vallet che recita:
Emendamento Il terzo comma dell'articolo 7 è così
sostituito:
"3. Per gli interventi di sistemazione paesaggistica conseguenti
a demolizione o trasferimento di impianti esistenti in altro sito
attrezzato in attuazione dei piani di cui al comma 1, con le
modalità e nel rispetto dei termini indicati nei medesimi piani ai
sensi del comma 2, la Regione, nei limiti degli stanziamenti di
bilancio, può concedere a favore dei soli gestori in possesso di
ogni altra autorizzazione o concessione richiesta per l'esercizio
dell'impianto, contributi in conto capitale nella misura massima
del settanta per cento della spesa ritenuta ammissibile".
La parola al Consigliere Tibaldi.
Tibaldi (FI)
Per economia dei tempi di lavoro illustro i
tre emendamenti che riguardano i primi tre commi dell'articolo 7 e
che sono tutti relativi ai "siti attrezzati".
L'articolo 7, così come formulato, sancisce la fine della
possibilità di espansione dell'iniziativa privata nel settore delle
radiotelecomunicazioni, salvaguardando con la deroga poi prevista
nell'articolo 10 gli impianti relativi alla telefonia cellulare;
deroga che non riusciamo a comprendere. Con l'articolo 7 viene
detto stop: ormai l'espansione non verrà più decisa dal singolo
concessionario privato, ma verrà decisa dall'ente pubblico
attraverso le amministrazioni locali individuate: l'ente pubblico
si sostituisce nelle scelte strategiche imprenditoriali al
privato.
Ecco perché abbiamo ritenuto opportuno presentare degli
emendamenti di questo tipo tenendo presente che la "legge Mammì",
la n. 223/90, e adesso darò lettura di un articolo, prevede proprio
in materia urbanistica la priorità della scelta del concessionario
sull'ente locale.
L'articolo 4 della legge n. 223 dice:
"Il rilascio della
concessione da parte del Ministero equivale a dichiarazione di
pubblica utilità?"
cioè il concessionario esercita un servizio
di pubblica utilità
"? indifferibilità e urgenza per le opere
connesse ed ha titolo per richiedere all'autorità competente?"
cioè quelle amministrative
"? le necessarie concessioni e
autorizzazioni per l'installazione degli impianti nelle località
indicate dal Piano di assegnazione e conseguentemente nei piani
territoriali di coordinamento"
. Si ribadisce cioè la prevalenza
gerarchica della normativa nazionale in materia di
radiotelecomunicazioni anche sulla normativa regionale
urbanistica.
Come si concilia l'articolo 4 della legge n. 223, tuttora
vigente, con i "siti attrezzati" così individuati, tenendo presente
che il comma 2 dell'articolo 4 prevede che i comuni, fermo restando
questa dichiarazione di pubblica utilità del servizio, provvedono
ad acquisire o se del caso a occupare d'urgenza e a espropriare
l'area indicata dal piano di assegnazione e dal piano territoriale
di coordinamento per l'installazione di impianti?
(interruzione dell'Assessore Vallet, fuori microfono)
? Ma no, questa è la situazione inversa. Il privato, che ha la
regolare concessione e ha previsto l'ubicazione di un impianto in
un determinato luogo, è assegnatario di una frequenza che il piano
nazionale gli riconosce, può andare dal comune e dirgli che gli
serve quell'area e il comune ha il dovere di espropriarla ai sensi
di questo comma. Qui avete ribaltato completamente la situazione.
Debbo contestare il fatto che in Valle l'iniziativa privata viene
addirittura completamente cancellata e cioè l'espansione e le
strategie relative alla copertura migliore o massima di un bacino
come quello regionale saranno lasciate alla discrezionalità unica e
insindacabile della comunità montana o del Comune di Aosta, a
seconda del territorio di competenza. Gli emendamenti presentati
dal gruppo di Forza Italia cercano di tutelare l'iniziativa dei
concessionari.
Innanzitutto, fermo restando i parametri tecnici relativi alla
tutela della salute e la migliore localizzazione, viene individuato
nell'emendamento n. 3 un altro obiettivo importante, che è quello
di garantire la più ampia copertura della superficie regionale,
proprio per far sì che le comunità montane tendano a promuovere la
localizzazione e l'irradiamento di più segnali radiotelevisivi o di
più impianti di radiotelecomunicazioni. E poi, quanto
all'individuazione dei "siti attrezzati" il comma 2, che così come
formulato è quello che più mortifica l'iniziativa privata, prevede
che l'individuazione dei "siti attrezzati" debba essere conforme
alle indicazioni contenute nel piano nazionale di assegnazione
delle frequenze, cosa che qui non è; è stata poi vagamente scritta
nel comma precedente.
Come si fa a dire, Assessore, che i piani regionali stabiliscono
le modalità e i termini per gli eventuali trasferimenti e
dismissioni di impianti esistenti? Come si può con questo tenore
letterale così crudo obbligare un privato, che ha investito denaro,
tempo e risorse, ad eventuali trasferimenti e dismissioni senza
tener conto di obiettivi altrettanto validi quali la massima
copertura che dovrebbe essere garantita nel territorio
regionale?
Nel comma 3, poi, chiediamo che l'eventuale dismissione o
trasferimento venga comunque effettuato nella tutela delle
normative nazionali che prima ho citato.
Questi tre commi sono strettamente connessi. Assessore, la
ringrazio per la benevolenza che ha voluto rimarcare in sede di
replica, a chiusura della discussione generale, però non ritengo
che gli emendamenti che lei presenta parallelamente a questi
recepiscano o contengano quanto scritto in maniera sostanzialmente
diversa negli emendamenti presentati dal nostro gruppo. Per questa
ragione ritengo necessario mantenerli validi e naturalmente
portarli al voto dell'Assemblea.
Presidente
La parola all'Assessore al territorio, ambiente
e opere pubbliche, Vallet.
Vallet (UV)
Una rapidissima replica per motivare la
proposta di astensione rispetto a questi tre emendamenti.
Qui c'è un approccio diverso rispetto a un sistema di coerenze
incrociate che dal mio punto di vista sono sufficientemente chiare,
ma che non lo sono per il Consigliere Tibaldi o perlomeno lui non
ne dà la stessa lettura. Questo disegno di legge deve ottemperare
esigenze che sono di soggetti diversi anche rispetto a questioni
diverse.
I siti attrezzati non ospiteranno necessariamente solo impianti
ed attrezzature attinenti alla radiotelediffusione, ma ad esempio
anche attrezzature della rete radio della Protezione civile della
Regione.
Quindi, data la coerenza che ci deve essere fra la
pianificazione che risponde a un'esigenza di tipo urbanistico e la
pianificazione che risponde invece a problematiche di concessione
di autorizzazione di radiofrequenze, dal mio punto di vista
l'articolato che abbiamo previsto tutela sufficientemente l'uno e
l'altro.
Per quanto riguarda il problema delle dismissioni e il modo
definito crudo di trattare la questione nell'articolato, qui la
dismissione è dovuta nel momento in cui questi impianti esistenti,
verificati dal punto di vista dei limiti di emissioni previsti dal
decreto ministeriale n. 381, non sono a norma.
Nel caso in cui questi impianti non siano a norma evidentemente
devono essere eliminati. Il fatto che si preveda un contributo
finanziario da parte dell'Amministrazione regionale per
l'eliminazione di questi impianti non a norma o che comunque non
rientrano nella pianificazione deve essere inteso non come un
corrispettivo a fronte di un danno che l'Amministrazione arreca,
nel senso che il danno è quello arrecato dall'impianto fuori norma,
ma deve essere inteso, ed è questo il significato che noi diamo,
come un incentivo perché gli obiettivi che ci poniamo sono
obiettivi di tutela dal punto di vista della salute e dal punto di
vista paesaggistico del nostro territorio.
Presidente
La parola alla Consigliera Squarzino
Secondina.
Squarzino (PVA-cU)
Assessore Vallet, mi ha convinto. Anche
noi accoglieremo il suo invito di astenerci su questo
emendamento.
Presidente
Pongo in votazione l'emendamento n. 3
presentato dai Consiglieri Tibaldi e Frassy all'articolo 7:
Consiglieri presenti: 26
Votanti e favorevoli: 2
Astenuti: 24 (Agnesod, Beneforti, Bionaz, Borre, Comé, Cottino,
Cuc, Curtaz, Ferraris, Fiou, La Torre, Lavoyer, Martin, Nicco,
Ottoz, Pastoret, Perrin, Perron, Piccolo, Rini, Vallet, Vicquéry,
Viérin D., Viérin M.)
Il Consiglio non approva.
Pongo in votazione l'emendamento n. 4 presentato dai Consiglieri
Tibaldi e Frassy all'articolo 7:
Consiglieri presenti: 26
Votanti e favorevoli: 2
Astenuti: 24 (Agnesod, Beneforti, Bionaz, Borre, Comé, Cottino,
Cuc, Curtaz, Ferraris, Fiou, La Torre, Lavoyer, Martin, Nicco,
Ottoz, Pastoret, Perrin, Perron, Piccolo, Rini, Vallet, Vicquéry,
Viérin D., Viérin M.)
Il Consiglio non approva.
Pongo in votazione l'emendamento n. 5 presentato dai Consiglieri
Tibaldi e Frassy all'articolo 7:
Consiglieri presenti: 26
Votanti e favorevoli: 2
Astenuti: 24 (Agnesod, Beneforti, Bionaz, Borre, Comé, Cottino,
Cuc, Curtaz, Ferraris, Fiou, La Torre, Lavoyer, Martin, Nicco,
Ottoz, Pastoret, Perrin, Perron, Piccolo, Rini, Vallet, Vicquéry,
Viérin D., Viérin M.)
Il Consiglio non approva.
Pongo in votazione l'emendamento all'articolo 7 presentato
dall'Assessore Vallet:
Consiglieri presenti: 27
Votanti e favorevoli: 20
Astenuti: 7 (Beneforti, Comé, Curtaz, Frassy, Squarzino
Secondina, Tibaldi, Viérin M.)
Il Consiglio approva.
Pongo in votazione l'articolo 7 nel testo emendato:
Articolo 7 (Individuazione dei siti attrezzati e interventi
di adeguamento)
1. L'individuazione dei siti attrezzati è determinata sulla base
di piani di interesse generale predisposti, ai sensi dell'articolo
32, comma 4, della legge regionale 6 aprile 1998, n. 11 (Normativa
urbanistica e di pianificazione territoriale della Valle d'Aosta),
dalle Comunità montane, d'intesa con i Comuni interessati, e dal
Comune di Aosta, per il territorio di competenza, tenuto conto dei
progetti presentati dai gestori degli impianti ai sensi
dell'articolo 5, comma 1, del Piano nazionale di ripartizione e del
Piano nazionale di assegnazione di cui alla legge 6 agosto 1990, n.
223 (Disciplina del sistema radiotelevisivo pubblico e
privato).
2. I piani di cui al comma 1 indicano altresì le modalità e i
termini per gli eventuali trasferimenti e dismissioni degli
impianti esistenti.
3. Per gli interventi di sistemazione paesaggistica conseguenti
a demolizione o trasferimento di impianti esistenti in altro sito
attrezzato in attuazione dei piani di cui al comma 1, con le
modalità e nel rispetto dei termini indicati nei medesimi piani ai
sensi del comma 2, la Regione, nei limiti degli stanziamenti di
bilancio, può concedere a favore dei soli gestori in possesso di
ogni altra autorizzazione o concessione richiesta per l'esercizio
dell'impianto, contributi in conto capitale nella misura massima
del settanta per cento della spesa ritenuta ammissibile.
4. La disciplina del procedimento finalizzato alla concessione
dei contributi di cui al comma 3 è demandata alla Giunta regionale
che vi provvede con propria deliberazione, da adottarsi entro
sessanta giorni dalla data di entrata in vigore della presente
legge.
5. Le procedure per l'approvazione dei piani di cui al comma 1
sono avviate entro dodici mesi dalla scadenza del termine di cui
all'articolo 6, comma 1.
Consiglieri presenti: 27
Votanti: 22
Favorevoli: 20
Contrari: 2
Astenuti: 5 (Beneforti, Comé, Curtaz, Squarzino Secondina,
Viérin M.)
Il Consiglio approva.
All'articolo 8 siamo in presenza di più emendamenti.
Vi è l'emendamento n. 6 dei Consiglieri Tibaldi e Frassy che
recita:
Emendamento n. 6 L'articolo 8 è sostituito dal
seguente:
"Art. 8
(Proprietà dei siti attrezzati)
1. I siti attrezzati e le relative infrastrutture già esistenti,
se compresi nei piani di cui all'articolo 7, primo comma, possono
essere acquistati dalle Comunità Montane e dal Comune di Aosta.
2. I proprietari di siti attrezzati e delle relative
infrastrutture stipulano apposita convenzione con gli enti locali
interessati per consentirne l'utilizzo ai diversi gestori di
impianti presenti sul territorio, a condizione che questi siano in
possesso dei provvedimenti di legge richiesti per l'esercizio
dell'impianto.
3. I nuovi siti attrezzati, individuati dai piani di cui
all'articolo 7, primo comma, possono essere realizzati a cura delle
Comunità Montane e dal Comune di Aosta e acquisiti al loro
rispettivo patrimonio."
Vi è poi l'emendamento dell'Assessore Vallet, che recita:
Emendamento Il comma 2 dell'articolo 8 è così
sostituito:
"2) I nuovi siti attrezzati, individuati dai piani di cui
all'articolo 7, comma 1, sono realizzati a cura delle Comunità
Montane e del Comune di Aosta ed acquisiti al rispettivo
patrimonio."
La parola al Consigliere Tibaldi.
Tibaldi (FI)
Con l'emendamento n. 6 si vuole riscrivere
l'articolo 8 che così come formulato nel disegno di legge n. 90 è
estremamente restrittivo proprio in considerazione di quanto dicevo
prima.
"I siti attrezzati?"
, si legge nell'articolo 8,
formulazione originaria,
"? possono essere acquisiti? mediante
procedura di acquisto o di esproprio?"
. Anche questo è un
metodo paradossale secondo noi, estremamente dirigistico, che va a
vanificare l'iniziativa privata.
Pur riconoscendo l'importanza che i nuovi "siti attrezzati"
possano essere realizzati a cura delle comunità montane o del
Comune di Aosta ed acquisiti al loro rispettivo patrimonio, come si
dice testualmente nel comma 3, noi riteniamo però che i siti già
realizzati non possano essere espropriati tout court dall'ente
pubblico, ma possano essere al limite acquistati in seguito alla
normale trattativa. Altrimenti qui, lo ripeto, si ribalta il
concetto stabilito nella legge n. 223 e i concessionari di
qualunque impianto di radiotelecomunicazioni in Valle d'Aosta, ma
solo in Valle d'Aosta, vedono una loro posizione fortemente
subordinata alle volontà degli amministratori degli enti
locali.
Ecco perché abbiamo ritenuto importante, pur salvaguardando il
ruolo programmatico degli amministratori delle comunità montane,
garantire che sui siti attrezzati nuovi ci possa essere sì la
partecipazione della comunità montana e del Comune di Aosta, ma che
sia una facoltà e non un obbligo a danno dei legittimi interessi di
chi vuole espandere una propria rete.
Sui siti attrezzati esistenti, poi, l'esproprio, così come è
stato formulato in questa norma, checché ci sia il parere del
legale, come ha detto l'Assessore Vallet in III Commissione, non ci
esime a nostro avviso dal ritenere che si tratti di una scelta
politica cruda e pesante, che non va certamente nella direzione di
cercare quella concertazione con le categorie produttive, o
perlomeno quella partecipazione che anche in questo caso a livello
di procedura legislativa non c'è stata.
Ripeto che la IV Commissione, per quanto riguarda questo
aspetto, avrebbe dovuto essere coinvolta.
Con tutto il rispetto per i diritti della salute e per la tutela
del paesaggio, ritengo che l'assenza di audizione da parte dei
rappresentanti di questa categoria sia stata una lesione delle
normali attività di concertazione che dovrebbero sussistere fra un
ente pubblico e una categoria economica.
Presidente
La parola all'Assessore al territorio, ambiente
e opere pubbliche, Vallet.
Vallet (UV)
Le osservazioni del Consigliere Tibaldi
potrebbero essere valide se al comma 1 non fosse scritto due volte
il verbo
"possono"
, sia per quanto riguarda la possibilità
delle comunità montane di acquisire, sia per quanto riguarda quindi
la possibilità per i proprietari di siti di cedere o di non
cedere.
È chiaro, non c'è un obbligo stabilito dalla legge per quanto
riguarda i vecchi siti.
La procedura espropriativa non deve essere intesa come
l'esproprio proletario dei bei tempi, nel senso che è una delle
possibilità concesse all'Amministrazione per addivenire
all'acquisizione di un bene da acquisire al proprio patrimonio
immobiliare.
Presidente
La parola al Consigliere Ottoz.
Ottoz (UV)
Non ho capito bene la ratio dell'obiezione del
Consigliere Tibaldi, poiché fra l'altro nella relazione ho proprio
detto che c'è un'incentivazione all'alienazione a favore degli enti
locali, dato che all'articolo 9 si dice comunque che gli enti
locali provvedono alla manutenzione ordinaria e straordinaria, che
nell'altro caso spetterebbe ai proprietari, quindi dicevo che, a
parte il caso in cui ci siano contratti di affitto che generino
aspetti reddituali particolari, la legge prefigura la convenienza
per i privati comunque a passare il sito, non gli impianti
ovviamente, alla proprietà pubblica, come sito in cui poi viene
fornito il servizio. È una caratteristica che si sviluppa
dall'articolo 8 all'articolo 9.
Cioè, non capisco che interesse potrebbe avere un privato a non
farsi acquisire il sito, quando poi gli spetterebbe fare la
manutenzione ordinaria e straordinaria che, nell'altro caso,
spetterebbe invece all'ente pubblico. Questa è una caratteristica
che ho citato esplicitamente nella mia relazione.
Presidente
Pongo in votazione l'emendamento n. 6
presentato dai Consiglieri Tibaldi e Frassy all'art. 8:
Consiglieri presenti: 27
Votanti e favorevoli: 3
Astenuti: 24 (Agnesod, Beneforti, Bionaz, Borre, Cerise, Comé,
Cottino, Cuc, Curtaz, Fiou, La Torre, Lavoyer, Martin, Nicco,
Ottoz, Pastoret, Perrin, Perron, Piccolo, Rini, Squarzino
Secondina, Vallet, Vicquéry, Viérin D.)
Il Consiglio non approva.
Pongo in votazione l'emendamento all'articolo 8 presentato
dall'Assessore Vallet:
Consiglieri presenti: 24
Votanti e favorevoli: 19
Astenuti: 5 (Beneforti, Comé, Frassy, Squarzino Secondina,
Tibaldi)
Il Consiglio approva.
Pongo in votazione l'articolo 8 nel testo emendato:
Articolo 8 (Proprietà dei siti attrezzati)
1. I siti attrezzati e le relative infrastrutture già esistenti,
se compresi nei piani di cui all'articolo 7, comma 1, possono
essere acquisiti dalle Comunità montane e dal Comune di Aosta
mediante procedura di acquisto o di esproprio. I proprietari dei
siti attrezzati e delle relative infrastrutture possono mantenerne
la proprietà a condizione che stipulino con i medesimi enti locali
apposita convenzione con la quale garantiscono l'uso dei siti e
delle strutture esistenti ai diversi gestori di impianti presenti
sul territorio.
2. I nuovi siti attrezzati, individuati dai piani di cui
all'articolo 7, comma 1, sono realizzati a cura delle Comunità
montane e del Comune di Aosta ed acquisiti al rispettivo
patrimonio.
Consiglieri presenti: 27
Votanti: 23
Favorevoli: 21
Contrari: 2
Astenuti: 4 (Beneforti, Comé, Curtaz, Squarzino Secondina)
Il Consiglio approva.
Pongo in votazione l'articolo 9:
Consiglieri presenti: 27
Votanti e favorevoli: 21
Astenuti: 6 (Beneforti, Comé, Curtaz, Frassy, Squarzino
Secondina, Tibaldi)
Il Consiglio approva.
Pongo in votazione l'articolo 10:
Consiglieri presenti: 27
Votanti e favorevoli: 21
Astenuti: 6 (Beneforti, Comé, Curtaz, Frassy, Squarzino
Secondina, Tibaldi)
Il Consiglio approva.
All'articolo 11 siamo in presenza di più emendamenti.
Vi sono gli emendamenti n. 7 e n. 8 dei Consiglieri Tibaldi e
Frassy che recitano:
Emendamento n. 7 Il primo comma dell'articolo 11 è così
modificato:
"1. Entro sessanta giorni dal ricevimento della relativa
domanda, le Comunità Montane e il Comune di Aosta autorizzano
l'installazione di nuovi impianti per radiotelecomunicazioni
conformemente ai progetti approvati ai sensi dell'articolo 6, primo
comma, e previo parere favorevole dell'ARPA."
Emendamento n. 8 Il terzo comma dell'articolo 11 è così
modificato:
"3. La durata dell'autorizzazione è di sei anni e l'eventuale
rinnovo avviene secondo le procedure di cui al primo comma."
Vi è poi l'emendamento dell'Assessore Vallet, che recita:
Emendamento All'articolo 11 il primo e secondo comma sono
così sostituiti:
"1) Le Comunità Montane e il Comune di Aosta autorizzano
l'installazione dei nuovi impianti per radiotelecomunicazioni
previa verifica della loro conformità ai piani di interesse
generale di cui all'articolo 7, comma 1, o agli strumenti
urbanistici comunali nonché della loro ammissibilità in relazione
ai progetti approvati ai sensi dell'articolo 6, comma 1, e previo
parere tecnico favorevole dell'ARPA, entro sessanta giorni dal
ricevimento della relativa domanda.
2) Nell'autorizzazione, che costituisce titolo abilitativo ai
sensi dell'articolo 59 della legge regionale 6 aprile 1998, n. 11
(Normativa urbanistica e di pianificazione territoriale della Valle
d'Aosta), sono definiti i parametri tecnici di emissione e sono
altresì individuate le azioni di risanamento da attuare ai sensi
dell'articolo 6, comma 3."
Pongo in votazione l'emendamento presentato dall'Assessore
Vallet:
Consiglieri presenti: 26
Votanti e favorevoli: 22
Astenuti: 4 (Beneforti, Comé, Curtaz, Squarzino Secondina)
Il Consiglio approva.
Sull'emendamento n. 7 la parola al Consigliere Tibaldi.
Tibaldi (FI)
Questo emendamento viene ritirato in quanto è
stato recepito dall'emendamento che abbiamo appena votato
presentato dall'Assessore.
Presidente
Sull'emendamento n. 8 la parola al Consigliere
Tibaldi.
Tibaldi (FI)
Il fatto che l'autorizzazione in questo
emendamento venga prevista di 6 anni anziché 5 anni è perché
l'articolo 3 della legge n. 247/97, che prevede l'istituzione
dell'autorità per le garanzie, ha fissato la durata delle
concessioni ministeriali in 6 anni anziché 5 come inizialmente
previsto nella "legge Mammì".
Di conseguenza, per armonizzare la durata della concessione
ministeriale, che è di 6 anni, e l'autorizzazione rilasciata dagli
enti locali, che invece è formulata in 5 anni nel disegno di legge
n. 90, abbiamo pensato di proporre tale modifica.
Presidente
Pongo in votazione l'emendamento n. 8
all'articolo 11 presentato dai Consiglieri Tibaldi e Frassy:
Consiglieri presenti: 27
Votanti e favorevoli: 24
Astenuti: 3 (Beneforti, Curtaz, Squarzino Secondina)
Il Consiglio approva.
Pongo in votazione l'articolo 11 nel testo emendato:
Articolo 11 (Autorizzazione all'installazione degli
impianti)
1. Le Comunità montane e il Comune di Aosta autorizzano
l'installazione dei nuovi impianti per radiotelecomunicazioni
previa verifica della loro conformità ai piani di interesse
generale di cui all'articolo 7, comma 1, o agli strumenti
urbanistici comunali nonché della loro ammissibilità in relazione
ai progetti approvati ai sensi dell'articolo 6, comma 1, e previo
parere tecnico favorevole dell'ARPA, entro sessanta giorni dal
ricevimento della relativa domanda.
2. Nell'autorizzazione, che costituisce titolo abilitativo ai
sensi dell'articolo 59 della legge regionale 6 aprile 1998, n 11
(Normativa urbanistica e di pianificazione territoriale della Valle
d'Aosta), sono definiti i parametri tecnici di emissione e sono
altresì individuate le azioni di risanamento da attuare ai sensi
dell'articolo 6, comma 3.
3. La durata dell'autorizzazione è di sei anni e l'eventuale
rinnovo avviene secondo le procedure di cui al comma 1.
4. Le Comunità montane e il Comune di Aosta dispongono, a cura e
a spese dei gestori, la rimozione degli impianti non autorizzati ai
sensi del comma 1 entro centottanta giorni dalla comunicazione del
relativo provvedimento. Entro i successivi novanta giorni i gestori
degli impianti non autorizzati devono altresì provvedere al
ripristino dello stato originario dei luoghi.
5. In caso di inosservanza degli obblighi di cui al comma 4, le
Comunità montane e il Comune di Aosta, previa diffida, possono
procedere d'ufficio a spese dei gestori inadempienti. La nota delle
spese è resa esecutiva ed è riscossa secondo le disposizioni di
legge in materia di riscossione delle entrate patrimoniali.
6. È fatto in ogni caso divieto di installare nuovi impianti nei
medesimi luoghi in cui siano stati disposti la rimozione degli
impianti non autorizzati e il ripristino dello stato originario dei
luoghi ai sensi del comma 4.
Consiglieri presenti: 27
Votanti e favorevoli: 21
Astenuti: 6 (Beneforti, Comé, Curtaz, Frassy, Squarzino
Secondina, Tibaldi)
Il Consiglio approva.
All'articolo 12 c'è l'emendamento n. 4 presentato dai
Consiglieri Squarzino Secondina, Beneforti e Curtaz che recita:
Emendamento n. 4 Articolo 12, comma 1
inserire, dopo la citazione "d.m. ambiente 381/1998", la
seguente frase:
"e all'articolo 3 bis di cui alla presente legge".
L'emendamento è stato ritirato.
Pongo in votazione l'articolo 12:
Consiglieri presenti: 27
Votanti e favorevoli: 21
Astenuti: 6 (Beneforti, Comé, Curtaz, Frassy, Squarzino
Secondina, Tibaldi)
Il Consiglio approva.
Pongo in votazione l'articolo 13:
Consiglieri presenti: 27
Votanti e favorevoli: 21
Astenuti: 6 (Beneforti, Comé, Curtaz, Frassy, Squarzino
Secondina, Tibaldi)
Il Consiglio approva.
All'articolo 14 c'è l'emendamento n. 5 presentato dai
Consiglieri Squarzino Secondina, Beneforti e Curtaz che recita:
Emendamento n. 5 Articolo 14, comma 2, lettera a)
aggiungere alla conclusione il seguente testo:
"e all'articolo 3 bis della presente legge".
L'emendamento è stato ritirato.
Pongo in votazione l'articolo 14:
Consiglieri presenti: 27
Votanti e favorevoli: 21
Astenuti: 6 (Beneforti, Comé, Curtaz, Frassy, Squarzino
Secondina, Tibaldi)
Il Consiglio approva.
Pongo in votazione l'articolo 15:
Consiglieri presenti: 27
Votanti e favorevoli: 21
Astenuti: 6 (Beneforti, Comé, Curtaz, Frassy, Squarzino
Secondina, Tibaldi)
Il Consiglio approva.
Pongo in votazione l'articolo 16:
Consiglieri presenti: 27
Votanti e favorevoli: 21
Astenuti: 6 (Beneforti, Comé, Curtaz, Frassy, Squarzino
Secondina, Tibaldi)
Il Consiglio approva.
Pongo in votazione l'articolo 17:
Consiglieri presenti: 27
Votanti e favorevoli: 21
Astenuti: 6 (Beneforti, Comé, Curtaz, Frassy, Squarzino
Secondina, Tibaldi)
Il Consiglio approva.
Pongo in votazione l'articolo 18:
Consiglieri presenti: 27
Votanti e favorevoli: 21
Astenuti: 6 (Beneforti, Comé, Curtaz, Frassy, Squarzino
Secondina, Tibaldi)
Il Consiglio approva.
Pongo in votazione l'allegato A:
Consiglieri presenti: 27
Votanti e favorevoli: 21
Astenuti: 6 (Beneforti, Comé, Curtaz, Frassy, Squarzino
Secondina, Tibaldi)
Il Consiglio approva.
Si dà atto che, dalle ore 18,56, riassume la presidenza il
Presidente Louvin.
Président
Je soumets au vote la loi dans son ensemble:
Conseillers présents: 28
Votants: 22
Pour: 22
Abstentions: 6 (Beneforti, Comé, Curtaz, Frassy, Squarzino
Secondina, Tibaldi)
Le Conseil approuve.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK