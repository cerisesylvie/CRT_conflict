Consiglio Regionale della Valle d'Aosta - Oggetto del Consiglio n. 11 del 13 gennaio 1981 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 11 del 13 gennaio 1981 - Resoconto
OGGETTO N. 11/81 - RATIFICA DI DELIBERAZIONI ADOTTATE DALLA
GIUNTA REGIONALE IN VIA DI URGENZA.
Presidente -
Procediamo all'esame delle deliberazioni
adottate dalla Giunta regionale in via d'urgenza:
Oggetto n. 5722 in data 14 novembre 1980:
Parziale modificazione della parte dispositiva della
deliberazione di Giunta n. 4284 in data 5/9/80, relativa
all'appalto dei lavori di ampliamento del cimitero comunale di
Châtillon (1° lotto).
Presidente
- Chi prende la parola? Nessuno prende la
parola. Ci sono dichiarazioni di voto?
Metto in approvazione la ratifica della deliberazione di Giunta
n. 5722:
Esito della votazione:
Presenti, votanti e favorevoli: 28
Il Consiglio approva all'unanimità.
Oggetto n. 5754 in data 14 novembre 1980:
Concessione di contributi nei Comuni per l'acquisto di mezzo
meccanico da adibire al servizio sgombraneve in applicazione della
legge regionale 9/4/79, n. 17 - Liquidazione di somma al Comune di
Challant-Saint-Anselme.
Presidente
- Qualcuno chiede la parola? Ci sono
dichiarazioni di voto? Metto in approvazione la ratifica della
deliberazione di Giunta n. 5754:
Esito della votazione:
Presenti, votanti e favorevoli: 28
Il Consiglio approva all'unanimità.
Oggetto n. 5977 in data 28 novembre 1980:
Concessione e liquidazione di contributo a favore del Consorzio
di Miglioramento Fondiario La Magdeleine, con sede in Comune di La
Magdeleine, per riattamento della strada interpoderale di
Veuillen-Copetou danneggiata dalle recenti alluvioni.
Presidente
- Ci sono dichiarazioni di voto?
Metto in approvazione la ratifica della deliberazione n.
5977:
Esito della votazione:
Presenti, votanti e favorevoli: 27
Il Consiglio approva all'unanimità.
Oggetto n. 5978 in data 28 novembre 1980:
Concessione e liquidazione di contributo a favore del Consorzio
di Miglioramento Fondiario Epinel in Comune di Cogne, per
riattamento delle strada interpoderale di Brenvey, danneggiata
dalle recenti alluvioni.
Presidente
- Qualcuno chiede la parola? Ci sono
dichiarazioni di voto?
Metto in approvazione la ratifica della deliberazione n.
5978:
Esito della votazione:
Presenti, votanti e favorevoli: 26
Il Consiglio approva all'unanimità.
Oggetto n. 6072 in data 5 dicembre 1980:
Concessione di contributi ai Comuni per il funzionamento della
biblioteca pubblica. Approvazione e liquidazione di spesa - Anno
1980 - Deliberazione immediatamente eseguibile.
Presidente
- Chi chiede la parola? Ci sono dichiarazioni
di voto?
Metto in approvazione la ratifica della deliberazione n.
6072:
Esito della votazione:
Presenti, votanti e favorevoli: 26
Il Consiglio approva all'unanimità.
Oggetto n. 6081 in data 5 dicembre 1980:
Concessione e liquidazione al Comune di Verrès di un contributo
di Lire 4.110.000 nell'acquisto di arredamento per le Scuole
Medie.
Presidente
- Qualcuno chiede la parola? Ci sono
dichiarazioni di voto?
Metto in approvazione la ratifica della deliberazione n.
6081:
Esito della votazione:
Presenti, votanti e favorevoli: 26
Il Consiglio approva all'unanimità.
Oggetto n. 6158 in data 5 dicembre 1980:
Lavori
di sistemazione idraulica del torrente Bouvaz in Comune di Cogne.
Approvazione di perizia suppletiva.
Presidente
- Qualcuno chiede la parola?
Metto in approvazione la ratifica della deliberazione n.
6158:
Esito della votazione:
Presenti, votanti e favorevoli: 27
Il Consiglio approva all'unanimità.
Oggetto n. 6239 in data 13 dicembre 1980:
Concessione e liquidazione di un contributo di Lire 30.000.000
al Liceo Linguistico Valle d'Aosta di Courmayeur - Anno scolastico
1980-1981 - Approvazione e liquidazione di spesa.
Presidente
- Qualcuno chiede la parola? Ha chiesto di
parlare il Consigliere Minuzzo, ne ha facoltà.
Minuzzo (PSDI)
- Vorrei solo un'informazione
dall'Assessore: siccome si sente vociferare che probabilmente
questa scuola verrà chiusa nel prossimo anno o in quello
successivo, vorrei sapere dall'Assessore se queste voci rispondono
a verità.
Presidente
- Altri chiedono la parola? Ha chiesto di
parlare il Consigliere Cout, ne ha facoltà.
Cout
(PCI)
- Visto che c'è già una richiesta del
Consigliere Minuzzo, penso che nello stesso momento l'Assessore
potrebbe anche spiegarci, se è possibile, i motivi per i quali
questo Liceo Linguistico, che inizialmente era sede staccata del
Liceo Linguistico Internazionale di Milano, legalmente
riconosciuto, è chiamato ora Liceo Linguistico Valle d'Aosta. Cioè,
come avviene questa gestione, e come mai non si è pensato - o se
non si pensa per il futuro - di passarlo regionale, visto fra
l'altro che va bene, gli allievi hanno un milione ognuno per quanto
riguarda l'iscrizione, la Regione spende 30 milioni. E se la sede
indicata continuerebbe a rimanere, in questo caso, Courmayeur, o se
si pensa a una dislocazione differente, oltre, naturalmente, a
dirci se c'è della verità in quello che ha detto il Consigliere
Minuzzo.
Presidente
- Altri chiedono la parola? Risponde
l'Assessore alla Pubblica Istruzione Viglino. Ne ha facoltà.
Viglino
Maria Ida (UV)
- Je sais très bien qu'il y
a, en effet, des voix qui courent et qui parlent de la fermeture de
ce Lycée. Je m'en suis occupée personnellement, et nous avons fini
par trouver un accord avec la Commune de Courmayeur qui est
extrêmement intéressée à ce que ce lycée continue à subsister là
haut; et en effet cette année, pour aider les finances du Lycée
Linguistique, la Commune de Courmayeur a accepté de lui faire un
loyer symbolique, de payer le chauffage, de payer la lumière.
En ce moment, la Commune de Courmayeur est en train de
rechercher la possibilité de créer à Courmayeur même, à travers la
location d'un petit hôtel, la meilleure façon de pouvoir offrir
l'hospitalité soit aux enseignants, soit, surtout, aux élèves qui
ne sont pas de Courmayeur. Donc, au Lycée Linguistique actuellement
il y a quatre classes complètes pour quatre-vingt élèves; de ces
quatre-vint élèves, quarante-deux sont de Courmayeur même, douze
d'Aoste, et les autres sont des Communes de la Vallée; il n'y a
personne qui ne soit pas résidant en Vallée d'Aoste.
Quant à la profession des parents, elle est assez diversifiée,
mais évidemment, nous avons beaucoup d'hôteliers de Courmayeur même
qui préfèrent envoyer leurs enfants dans cette école. Et nous avons
offert déjà l'année dernière au Lycée Linguistique les mêmes
bourses que nous offrons, par exemple, à la Scuola Magistrale et
aux élèves qui fréquentent des écoles qui n'existent pas dans la
Vallée d'Aoste. Donc les familles qui peuvent avoir des difficultés
pour faire fréquenter le Lycée, peuvent très bien demander une
bourse d'étude, dont le montant peut s'élever jusqu'à cinq cent-six
cent mille lires d'aide.
La Région a décidé d'intervenir au point de vue financier - et
elle l'a déjà fait l'année dernière - pour soutenir cette école,
mais nous n'avons absolument pas d'intention, et en cela nous
suivons un peu la même route suivie par le Ministère de
l'Instruction Publique, de rendre régionale une école de ce type,
parce que tous les Lycées Linguistiques sont des lycées
linguistiques "legalmente riconosciuti". Nous savons très bien la
difficulté qu'il y a à obtenir des enseignants qui sachent
enseigner les langues qui sont demandées dans un lycée de ce type;
et les Lycées Linguistiques "legalmente riconosciuti" ont la
possibilité d'employer des professeurs même s'ils n'ont pas la
nationalité italienne; en effet au Lycée Linguistique il y a du
personnel anglais et du personnel allemand, chose qui est
absolument impossible à notre égard. Et nous savons très bien
comment les Universités italiennes préparent les professeurs de
langues étrangères: en leur parlant continuellement en italien, et,
lorsque quelqu'un essaie de présenter une thèse écrite dans la
langue du Pays, on lui dit: "Non, non, vous pouvez la présenter en
italien, ça va très bien comme ça!" Alors, pour se trouver avec un
Lycée Linguistique et ne pas avoir du personnel à la hauteur, moi
je vous déclare tout de suite que je ne le ferais jamais, parce que
c'est trop facile d'écrire les choses sur le papier, et, au moment
de la réalisation, ensuite, les Administrations sont accusées de
ceci et de cela. Et c'est d'ailleurs le conseil que j'ai donné à la
Commune de Courmayeur lorsque la Direction de l'Ecole avait demandé
que le Lycée devienne un lycée communal; j'ai dit: "Prenez-vous
bien garde de le rendre communal, parce que vous sauriez dans les
mêmes conditions que nous sommes nous mêmes". Remarquez que tous
les ans il y a une inspection, évidemment, sur le Lycée, et en
général les relations qu'on nous fait sont plutôt bonnes.
Comme je dis, j'ai également parlé assez longtemps,
dernièrement, avec le Président de la Communauté de Montagne n. 1 à
ce sujet, et nous allons voir ce que la Commune de Courmayeur
pourra réaliser justement pour que ce Lycée prenne définitivement
place là haut, et puisse, rejoindre un état optimal, qui selon moi
est représenté par cinq classes et une moyenne d'élèves qui doit
être de quinze, ou de dix-huit au maximum, parce que il faut
également des dons naturels pour apprendre les langues.
De plus, je dirai que évidemment, comme Administration, nous
nous sommes fait envoyer tous les documents qui concernent le
bilan; nous avons contesté quelques dépenses qui étaient
inscriptes, et en ce moment, avec notre intervention, la
comptabilité devrait à peu près marcher, et je pense, donc, que
l'école est en train de s'affirmer et de s'établir.
D'autre part, comme vous savez, nous avons ouvert une Section
détachée dell'IPR pour Sécretaire Administratif d'Hôtel à Morgex,
où nous faisons un gros effort avec cinq heures par semaine de
français, d'anglais et d'allemand; donc, s'il y avait des familles
qui désirent que leurs enfants puissent avoir un titre d'étude
avant d'attendre les cinq ans du Lycée Linguistique, Morgex peut
leur offrir une école qui peut leur donner une certaine formation
et qui permet d'obtenir après trois ans, un diplôme utile un petit
emploi.
Presidente
- I Consiglieri intendono ancora prendere la
parola?
Ci sono dichiarazioni di voto?
Metto in approvazione la ratifica della deliberazione di Giunta
n. 6239:
Esito della votazione:
Presenti, votanti e favorevoli: 29
Il Consiglio approva all'unanimità.
Objet n° 6240 en date 13 décembre 1980:
Allocation et liquidation d'une contribution de 3.000.000 de
lires au Centre d'Etudes francoprovençales "R. Willien" de
Saint-Nicolas, pour la réalisation d'une plaque commémorative en
mémoire de René Willien - Approbation et liquidation de
dépense.
Presidente
- Il y a quelqu'un qui demande la
parole? Personne.
Je vous demande d'approuver la ratification de la délibération
n. 6240:
Esito della votazione:
Présents, votants et favorables: 30
Le Conseil approuve à l'unanimité.
Oggetto n. 6248 in data 13 dicembre 1980:
Lavori di rifacimento del tetto dell'edificio scolastico di
Champorcher. Approvazione di perizia suppletiva - Approvazione ed
impegno di spesa.
Presidente
- Qualcuno chiede la parola? Ci sono
dichiarazioni di voto?
Metto in approvazione la ratifica della deliberazione n.
6248:
Esito della votazione:
Presenti, votanti e favorevoli: 31
Il Consiglio approva all'unanimità.
Oggetto n. 6251 in data 13 dicembre 1980:
Concessione di contributi a Comuni ed a Consorzi di Comuni della
Regione nelle spese per la realizzazione di infrastrutture
ricreativo-sportive ai sensi della legge regionale 11/8/76, n. 33 e
successive modificazioni ed integrazioni.
Presidente
- Qualcuno chiede la parola? Nessuno chiede la
parola. Ci sono dichiarazioni di voto? Metto in approvazione la
ratifica della deliberazione n. 6251:
Esito della votazione:
Presenti, votanti e favorevoli: 31
Il Consiglio approva all'unanimità.
Oggetto n. 6266 in data 13 dicembre 1980:
Acquisto di immobili pignorati ed oggetto di vendita
all'incanto, siti in Comune di Charvensod, già di proprietà di
"Peloso Luigi e Aldo s.d.f." - Approvazione di spesa.
Presidente
- Qualcuno chiede la parola? Ha chiesto di
parlare il Consigliere Tonino, ne ha facoltà.
Tonino (PCI)
- L'acquisto impegna la Regione in una spesa
di 103 milioni; né questa delibera della Giunta regionale, né la
precedente, riportano le motivazioni per cui la Regione acquista e
ha partecipato all'incanto per l'acquisto di questi immobili, né ci
sono indicazioni dell'uso che dei medesimi intende fare la
Regione.
Trattandosi di edifici per attività produttive, è evidentemente
importante, al di là delle operazioni di salvataggio che possono
essere state fatte, capire fin dall'inizio quale potrà esserne
l'utilizzo da parte della Regione.
Presidente
- La parola al Presidente della Giunta,
Andrione.
Andrione (UV)
- La Regione, come è stato rilevato nella
discussione del passato Bilancio regionale, affitta numerosi
capannoni per deposito di proprio materiale; in particolare, ci
sono gli Assessorati dell'Agricoltura, dei Lavori Pubblici e del
Turismo che hanno necessità di ampi spazi per poter deporre quello
che non utilizzano. Nel caso specifico deve essere precisato che, a
seguito di un fallimento, erano disponibili, in una località più
prossima dei capannoni che affittiamo a Quart, le strutture, cioè
la parte più costosa di un capannone che deve ancora essere
terminato, anche se già munito di concessione edilizia.
La Giunta regionale ha ritenuto di intervenire e di acquistarlo;
di intervenire in prima seduta, però. Non c'è stata nessuna
operazione di salvataggio. Se il Consigliere Tonino mi permette,
non abbiamo avuto la vigliaccheria di aspettare che nessuno si
presentasse e che la struttura dovesse essere ripresentata con il
ribasso del 20% non era neanche giusto, poiché, il valore di questo
capannone è nettamente superiore a quanto la Regione ha pagato; non
sto a spiegare, ma potrei far avere la perizia segreta che la
Regione aveva fatto precedentemente.
L'idea della Giunta regionale è di terminare i lavori e di
destinare questo capannone all'Assessorato del Turismo per tutti
quei depositi che riguardano la Sovrintendenza Antichità e Belle
Arti ed il Turismo vero e proprio, e di destinarlo a questo
specifico scopo, liberando così dei capannoni che oggi abbiamo in
affitto.
Presidente
- Ha chiesto di parlare il Consigliere Cout,
ne ha facoltà.
Cout
(PCI)
- Vorrei cogliere l'occasione di questa
deliberazione di Giunta, che tratta appunto dell'acquisto di un
capannone che si riferisce ad un'attività produttiva, per chiedere,
se è possibile, al Presidente della Giunta, cos'è scaturito
dall'incontro che mi sembra abbia avuto con gli operai dell'IMVA
che aspettavano da stamattina per conoscere il destino di quei 75
operai, mi sembra, per i quali ad aprile scadrà il periodo di cassa
integrazione, e che non hanno in questo momento delle prospettive
di lavoro.
Vorrei solo, molto brevemente, ricordare che per tutti questi
operai, che sono in maggior parte delle donne di una certa età,
sarà molto difficile trovare un'occupazione, se non si trova un
modo per aumentare la richiesta di occupazione da parte delle
industrie della bassa Valle. Al momento attuale questa richiesta
non c'è, non c'è neanche per i giovani che cercano una prima
occupazione, e penso che la Regione dovrebbe, per tempo, pensare a
come si può risolvere questa situazione.
Mi sembra che l'incontro sia avvenuto nel pomeriggio, e penso
che tutto il Consiglio sia interessato a sapere che cosa si profila
per questi 75 operai, oltre che per altri operai che sono in una
situazione occupazionale abbastanza difficile nella bassa Valle, o
che sono in attesa di occupazione.
Presidente
- Vi sono altri che intendono prendere la
parola?
Il Presidente della Giunta intende rispondere? Ha facoltà di
parlare il Presidente della Giunta.
Andrione (UV)
- Non ho capito qual è il nesso, ma non ha
nessuna importanza! Effettivamente ho parlato qualche minuto fa con
una delegazione che si interessava particolarmente all'ex IMVA; vi
sono 65 donne e 10 uomini che aspettano.
La Giunga regionale è impegnata in trattative sia con la ex
Dolfra sia con altre fabbriche; non può garantire niente per
aprile, perché, come diceva quel mio amico: "facciamo il possibile,
i miracoli alla prossima tornata", però l'ex IMVA, malgrado
dichiarazioni contrarie, sta andando piuttosto bene e, a quanto
pare, assumerà altro personale. La Regione si è impegnata a
garantire che, prima di altri, vengano assunti questi, tenendo
anche conto di quanto ha detto il Consigliere Cout, e cioè che ci
sono nuove leve che si presentano e che chiedono occupazione.
Quindi ci saranno delle questioni di corsi e di qualificazione che
potranno chiarificare questi problemi.
Presidente
- Ci sono dichiarazioni di voto? Metto in
approvazione la ratifica della deliberazione n. 6266:
Esito della votazione:
Presenti: 32
Votanti: 25
Favorevoli: 25
Astenuti: 7 (Bajocco, Carrel, Cout, Dolchi, Mafrica, Péaquin e
Tonino)
Il Consiglio approva
Oggetto n. 6287 in data 13 dicembre 1980:
Concessione di un contributo a favore della Scuola Militare
Alpina di Aosta per la manutenzione ed il ripristino di taluni
manufatti del complesso costituente il patrimonio artistico del
Castello "G. CANTORE" di Aosta.
Presidente
- Qualcuno chiede la parola? Ha chiesto di
parlare il Vice Presidente Faval, ne ha facoltà.
Faval
(UV)
- Ritengo che, quello che noi chiamiamo
lo Château Jocteau, sia proprietà del Demanio Militare. Vorrei
sapere qual è il motivo per il quale la Regione finanzia
l'Esercito, sia pure con una cifra molto modesta - si tratta
soltanto di 10 milioni - per dei lavori di manutenzione e
ripristino di cosiddetti manufatti.
Presidente
- La parola al Presidente della Giunta.
Andrione (UV)
- Non vi è nessun mistero. Forse il
Consigliere Faval ha visto questa mattina, o ieri, non ricordo
bene, sul "Corriere della Sera" la polemica su Venezia; allora, il
problema è quello di certi arabeschi, in stile Liberty, che
esistono nelle due sale che si aprono sulla hall del Castello
Jocteau e che devono essere ripassati a mano con una certa
delicatezza. Già dai tempi di Peyronnel - perché bisogna dare atto
alla Scuola Militare Alpina di tenere bene questo castello - c'era
il problema di fare questo lavoro, che è un lavoro di pazienza, e
nei confronti delle preoccupazioni della Soprintendenza alle
Antichità e Belle Arti, anche se piccola come quella della Valle
d'Aosta, è meglio farlo fare direttamente dal possessore, anche se
è il Demanio Militare, che intraprende una procedura per
intervenire su una proprietà aliena. Quindi, tenuto anche conto di
altri fattori, abbiamo ritenuto che, visto come è tenuto il
castello, valesse la pena di dare questo contributo per quel lavoro
specifico, per mantenere il Castello Jocteau nella sua intierezza.
Spendendo adesso questi 10 milioni, in fondo si risparmia, perché
si mantiene la costruzione in buone condizioni.
Abbiamo due esempi: questo, che è l'esempio minore di revival, e
il Castello Savoia, che evidentemente, appartenendo a Margherita di
Savoia-Genova, sposa di suo cugino primo, Umberto di
Savoia-Carignano, è certamente l'esempio migliore che esista, uno
dei grandi esempi europei. Quello la Regione l'ha comprato; questo
la Regione fa in maniera che sia mantenuto nello stato migliore
possibile. La somma è relativamente piccola, e credo che valga la
pena di spenderla. Se il consigliere Faval una volta verrà con me a
visitare il castello, vedrà che questo tipo di arabeschi, che è
proprio una testimonianza precisa di un'epoca e di un gusto, merita
di essere mantenuto.
Presidente
- Vi sono altri che intendono prendere la
parola?
Metto in approvazione la ratifica della deliberazione n.
6287:
Esito della votazione:
Presenti, votanti e favorevoli: 28
Il Consiglio approva all'unanimità.
Oggetto n. 6300 in data 13 dicembre 1980:
Sottoscrizione di capitale azionario della costituenda S.p.A.
"Società per l'incremento turistico di Saint-Barthélemy". Modifica
della deliberazione consiliare n. 558, in data 30/10/80.
Presidente
- Ha chiesto di parlare il Consigliere Tonino,
ne ha facoltà.
Tonino (PCI)
- Questa ratifica, che prevede un aumento
del capitale azionario nella Stazione turistica di
Saint-Barthélemy, mi dà l'occasione - dichiarando subito che noi
siamo d'accordo su questa sottoscrizione - per chiedere alla Giunta
e all'Assessore competente come si sta affrontando la situazione di
difficoltà in cui si trovano alcune stazioni turistiche della
nostra regione, in particolare in bassa Valle: Gressoney, Ayas e
Champorcher, per quella che, forse scherzosamente, qualcuno ha
chiamato 'la calamità naturale del bel tempo'. La situazione, credo
sia a conoscenza di tutti, è piuttosto difficile, soprattutto per
alcune società di impianti di risalita, che hanno fatto
investimenti proprio in questa stagione. Siamo abituati in questo
Consiglio a votare aumenti di capitale sociale che servono per
pagare i nuovi investimenti, e questa è una parte del
finanziamento; l'altra parte è in genere ottenuta con gli incassi
che si hanno proprio nel periodo natalizio, nel periodo di massima
presenza turistica. Le difficoltà di queste società stanno proprio
nel trovarsi senza questi incassi che, soprattutto per le piccole
stazioni, è necessario sapere che variano dal 30 al 50%, anche,
dell'incasso di tutta la stagione turistica. Alcune di queste
società - io conosco bene la situazione di Champorcher, per fare un
esempio - hanno difficoltà ad ottenere del credito da parte degli
Istituti bancari, perché non riescono a fornire le necessarie
garanzie.
Credo che questa situazione metta anche in luce alcune carenze,
un male che è cronico per il turismo nella nostra regione, ed è il
fatto che la stagione, soprattutto invernale, è concentrata
nell'attività di pochissimi mesi, quando non addirittura
nell'attività di un mese all'anno.
Di qui la necessità, che credo vada ribadita, di alcune
affermazioni che più volte abbiamo fatto in quest'aula: da un lato
far crescere le stazioni turistiche, soprattutto quelle minori,
sulla base di un piano che dev'essere predisposto dalla Regione, in
modo che non si facciano scelte sbagliate o non si rincorrano
sempre e soltanto le scelte
(... Interruzione ...)
Io credo
che si possa tranquillamente affermare che il fatto che ci siano
dei periodi all'anno in cui non c'è innevamento sufficiente, è un
fatto ciclico, com'è nella nostra regione
(... Interruzione
...).
Lo so, questo significa che noi dovremmo in primo luogo fare le
stazioni con un piede di partenza sempre prudenzialmente esatto e
studiato bene; il secondo intervento che secondo noi dev'essere
fatto e che dev'essere contenuto nel piano, è quello che tenda ad
allungare la stagione turistica.
Ci dev'essere un'offerta turistica che guarda agli altri periodi
e non sia concentrata nei 15 giorni tra Natale e Capodanno, facendo
in modo che anche le stazioni turistiche minori siano comprese in
quell'offerta e propaganda turistica che la Regione fa, con
l'incentivazione delle settimane bianche in periodi fuori da quelli
di punta.
Queste credo siano le due cose che devono essere tenute in
considerazione nel momento in cui si decide di far nascere una
stazione turistica. Noi crediamo che questo non sia stato
assolutamente fatto, anzi abbiamo detto tante volte, e lo
ripetiamo, che le stazioni nascono più che altro in seguito ad una
crescita spontanea, senza che ci sia mai un progetto da quanto ci
risulta da parte della Regione.
Ho preso spunto da questa ratifica di delibera di Giunta per
sollevare il problema, perché si sentono le voci più disparate;
giornali parlano di contributi anche a fondo perduto e noi diciamo
subito che saremmo decisamente contrari a un simile intervento
della Regione; riteniamo invece che, facendo un'indagine precisa
sulla situazione di alcune di queste società di impianti di
risalita che si trovano nelle zone in cui massimo è stato il danno
dovuto al maltempo, società che hanno fatto ricorso ad un forte
indebitamento per far fronte agli oneri dei nuovi investimenti. Noi
crediamo che in quel caso ci debba essere un intervento della
Regione.
Presidente
- Ha chiesto di parlare il Vice Presidente
Faval, ne ha facoltà.
Faval
(UV)
- La questione sollevata dal
Consigliere Tonino, è certamente un problema estremamente delicato
e che va affrontato con molta serietà da parte del Consiglio
regionale, perché se certi aspetti evidenziati dal Consigliere
Tonino sono senz'altro da prendersi in considerazione, bisogna
anche tener conto di quello che è il modo attraverso il quale la
Valle d'Aosta opera all'interno del settore turistico, e
specificatamente, direi, del settore turistico invernale.
Teniamo conto per esempio di un fatto: a me pare che in Valle
d'Aosta ci sia, da parte degli imprenditori che operano in questo
settore, una volontà di accumulare redditi in tempi eccessivamente
stretti rispetto all'investimento fatto; e per rendersi conto di
ciò è sufficiente guardarsi attorno. Per esempio, teniamo conto che
nel vicino Vallese ci sono stazioni, tipo Verbier - e per coloro
che frequentano le piste di sci, Verbier è un nome di grosso
prestigio che offre certamente molto di più di quanto possono
offrire alcune delle stazioni della Valle d'Aosta, perché altre
senz'altro non sono allo stesso livello - che praticano dei prezzi,
per quanto riguarda il giornaliero e le settimane bianche, molto
inferiori rispetto a quelli che abbiamo in Valle d'Aosta,
nonostante il cambio della lira sia estremamente negativo rispetto
al franco svizzero. Noi stessi, l'anno scorso, abbiamo avuto una
certa esperienza quando siamo stati a Wengen. Quindi, in questo
settore, direi che dobbiamo stare molto attenti.
Sono del parere, comunque, che questa situazione debba essere
esaminata da parte del Consiglio regionale, però in termini seri e
concreti, perché per esempio, nell'ambito di questo discorso, non
dimenticherei che comunque qualsiasi attività economica non può non
prevedere il rischio d'impresa. Questo fa parte del rischio
d'impresa, perché il bel tempo chiaramente ha messo in condizioni
poco simpatiche alcune imprese, che malauguratamente proprio in
quest'ultimo periodo hanno fatto anche dei cospicui investimenti. E
questi vanno riconosciuti, perché gli investimenti dovrebbero poter
significare una maggiore produzione: su questo siamo assolutamente
d'accordo.
Ci sono poi altri mezzi per allungare il periodo turistico e
allargare l'offerta turistica in Valle d'Aosta. Secondo me uno dei
modi per allargare questa offerta e qualificarla anche in termini
di qualità, sarebbe quello di organizzare in modo più valido di
quanto non sia stato fatto finora - perché finora è stato fatto a
livello abbastanza approssimativo, per iniziativa di qualche
privato - l'attività dello sci-alpinismo, facendo partire
quest'attività, per quanto possibile, dagli impianti di risalita.
Questo è uno spazio immenso che la Regione Autonoma Valle d'Aosta,
con il tipo di orografia che ha, potrebbe sfruttare e, vista la
diffusione che in questi ultimi anni ha avuto la pratica
dell'alpinismo e dello sci-alpinismo, è senz'altro un settore che
noi dobbiamo assolutamente cercare di sfruttare, e da abbinare a
quella che è la pratica dello sci ripetitivo in pista.
Presidenza del Vice Presidente Mappelli.
Presidente
- Altri che intendono parlare? Ci sono
dichiarazioni di voto sull'oggetto n. 6300?
Risponde l'Assessore al Turismo, Urbanistica e Beni Culturali,
Pollicini, ne ha facoltà.
Pollicini
(DP)
- È bastato che non venisse il
solito metro di neve che era sufficiente gli altri anni a coprire
le carenze turistiche della regione, perché tutti scoprissero cose
che, con un'attenta valutazione, si potevano scoprire anche sotto
il tradizionale metro di neve.
Le carenze sono intanto di lunga data; noi eravamo convinti che
la gente dovesse venire in Valle d'Aosta per rendere omaggio a Sua
Maestà il Monte Bianco, a Sua Maestà il Cervino, a Sua Maestà il
Monte Rosa, a Sua Maestà il Gran Paradiso, e che fosse sufficiente
avere questi colossi perché la gente si sentisse in obbligo di
venire qui e di ringraziarci per averle consentito di vedere questi
stupendi monti che abbiamo. Non ci siamo resi conto che la gente
oggi va in montagna perché vuole avere un periodo di riposo, vuole
trovare le condizioni per cambiare il proprio ambiente di vita ma
non annoiarsi in una stanza di albergo.
Una volta probabilmente la motivazione che faceva andare in
montagna era l'albergo, perché nell'albergo c'erano gli amici; era
una specie di élite, ed era un turismo élitario. Oggi non esiste
più questa motivazione: oggi uno va in vacanza, e siccome questo
costa molto caro - e la vacanza in Valle d'Aosta è fra le più care
esistenti sul mercato, e stiamo andando fuori mercato - la gente
vuole avere le cose che le consentano di passare il tempo, di avere
uno svago che sia almeno proporzionale al prezzo che paga. E noi
non siamo in grado di dare queste cose, perché il giorno in cui
manca la neve, non abbiamo strutture alternative sufficienti. Ma
questo non è un discorso che si realizza in un anno; vorrei evitare
le facili soluzioni a tavolino che i Consiglieri potrebbero essere
tentati di proporre. Sono discorsi che, per potersi realizzare,
presumo abbiano bisogno di un decennio se non di un ventennio,
perché è vero che l'Alto Adige rispetto a noi ha molte altre
prospettive per il turista, però è anche vero che l'Alto Adige è
partito 50 o 70 anni prima di noi, per cui questo gap esiste, e
potremmo ridurlo, ma non di molto.
Occorre però avere in mente un obiettivo molto preciso, e non
andare avanti con scelte spontanee, come qualcuno diceva prima; su
questo sono d'accordo. Però non dimentichiamo che è un discorso che
deve essere conseguente fino in fondo, perché non è sufficiente
dire queste cose oggi che s'è verificata una situazione di
emergenza, e poi, magari fra cinque minuti, quando c'è un tipo di
proposta che viene fatta per un investimento nel settore turistico,
dire che non si è più d'accordo.
Ora, io dico che, tenuto conto che il reddito economico
derivante dal turismo è oltre un quarto del reddito complessivo
della nostra regione; che nei soli impianti di risalita durante i
cinque mesi invernali ci sono 1200 dipendenti, e che gli impianti
di risalita hanno complessivamente, per tutto l'anno, 500
dipendenti; che questo è forse l'unico tipo di azienda che non ha
diritto alla cassa integrazione anche quando manca la materia
prima, così come sta mancando oggi la neve; che non ha diritto alla
fiscalizzazione degli oneri sociali, come ne ha diritto magari un
qualsiasi albergo, è evidente che è penalizzata e che questi
fattori contribuiscono a far crescere il prezzo del biglietto
rispetto a quello delle concorrenze straniere.
Se guardiamo la legislazione francese, vediamo che lo Stato si
fa carico di una parte degli oneri di manutenzione e di gestione
degli impianti di risalita. È chiaro che se lo Stato si fa carico
del 30% di questi oneri, è possibile che quei prezzi siano ridotti
rispetto ai nostri del 30%; e se in quel caso vi sono certe
protezioni di carattere normativo per quanto riguarda gli impegni
nei confronti del salario dei dipendenti, evidentemente questo
discorso gioca anche nella stabilizzazione dei prezzi.
D'altra parte, non possiamo neanche dimenticare che oggi stiamo
assistendo a dei fenomeni legati all'inflazione nazionale, per cui
quello che era prima un rapporto di netta convenienza per la cifra
che veniva pagata in Italia rapportata alla valuta straniera, sta
riducendosi al limite a cui oggi assistiamo, e il grosso mercato
inglese cerca di dirottarsi verso l'Austria e la Francia. Allora
dobbiamo renderci conto del rischio che andiamo correndo, perché in
queste condizioni stare fermi vuol dire andare indietro. Non
possiamo illuderci che queste cose si risolvano in un giorno; le
richieste sono notevoli: si parla di piscine; si parla di campi da
tennis al coperto; si parla di palestre; si parla di maneggi; si
parla di sale per svago,che possono essere cinematografiche, per
giochi o altre attività: si tratta comunque di strutture che hanno
bisogno di un grosso impegno finanziario.
Noi oggi non siamo assolutamente in grado di intraprendere
queste iniziative, poiché abbiamo un bilancio che è indubbiamente
sinistrato, come si può rilevare dalle notizie che si sono già
avute per quanto riguarda le proposte fatte in Consiglio; in questa
situazione non c'è da sperare, evidentemente, in prospettive tali
da migliorare questa situazione. Quindi a me possono andar bene
quelle che sono le buone intenzioni che esprime il Consiglio, però
senza i soldi non si può fare niente. Abbiamo un fondo in dotazione
che è bloccato da un anno e che aveva il compito di rivitalizzare
una struttura come quella alberghiera, che è notevolmente
deficitaria nella nostra regione; avevamo il recupero delle vecchie
case, anche questo è in difficoltà. Tutto questo costituisce
l'elemento di quella rete di offerta turistica che noi possiamo
presentare al di fuori delle altre esigenze.
Ora, quest'anno è avvenuto che su 38 società di impianti di
risalita, 33 sono state toccate dalla mancanza di neve; queste
società hanno presentato un preciso bilancio con un confronto fra
l'incasso avvenuto lo scorso anno fino al giorno dell'Epifania ed
il periodo corrispondente di quest'anno, senza valutare che c'è
stato un aumento dei prezzi di circa il 20%. Tale confronto ha
dimostrato che c'è stata una perdita secca (escluse, ripeto, le
cinque società che hanno avuto la neve) di un miliardo e 66
milioni. Non dimentichiamo che queste società hanno investito
complessivamente, nel corso del 1980, circa 7 miliardi in nuovi
impianti; la sola Monte Rosa Ski, che raggruppa Gressoney e la Val
d'Ayas, ha investito tre miliardi e mezzo in impianti nuovi:
complessivamente nella regione si sono realizzati, o ammodernati,
20 impianti di risalita, per cui attualmente siamo a circa 178
impianti. Questa gente oggi deve continuare a pagare il personale e
non ha incassato niente; vi è una perdita secca, perché gli
stagionali che sono uno - diciamo così - degli incassi più
immediati e più massicci, rappresentano mediamente il 35-40% del
complesso di incasso durante l'anno; gli impianti di risalita
incassano nell'anno 15 miliardi circa nella nostra regione;
possiamo facilmente fare il conto che cosa rappresenti il 30-40% di
incasso in meno, escluse le località delle quali parlavo prima.
È chiaro che se non ci sarà un tipo di intervento minimo, il
limite di rischio che possiamo correre è quello che un altr'anno
non si faranno investimenti. Sappiamo che la gran parte di queste
società di impianti non ha pagato gli stipendi al personale; molti
impianti non hanno aperto, o hanno aperto un giorno, due giorni:
quindi hanno avuto produzione zero e spese normali, salvo quelle
dell'energia.
C'è stato un intervento regionale immediato, già deliberato
dalla Giunta del 9 gennaio, che è, mi pare, un tipo di intervento
estremamente corretto e dignitoso. Una delle richieste fatte
dall'Associazione Impianti a Fune è quella di poter prelevare una
somma corrispondente praticamente al mancato incasso nel periodo
che era stato rapportato, da quelle che sono le necessità di Cassa
normali della Regione. In pratica, si chiede di poter prelevare,
agli interessi che la Regione percepisce sulle somme eccedenti le
sue normali necessità di Cassa, depositate presso la Cassa di
Risparmio, una cifra corrispondente a un miliardo 200 milioni.
Evidentemente queste società pagherebbero gli stessi interessi
che la Regione percepisce dalle Banche, con l'aggiunta della
commissione bancaria che la Banca deve fare. C'è una difficoltà
sulla garanzia, che dovrebbe essere possibilmente risolta a giorni,
dopo di che questo tipo di intervento sarà possibile. Quindi non
c'è nessuna richiesta di contributo a fondo perduto: è la
possibilità di disporre di un fido, che nessuna di queste società è
in grado di pretendere, perché tutte quante hanno raggiunto quello
che può chiamarsi il massimo di fido che la Banca può concedere,
per cui le Banche non sono più disposte a concedere nessun fido, a
qualunque titolo e a qualunque interesse. Questo è il primo
intervento.
Un secondo intervento è quello del versamento per intero delle
quote regionali degli aumenti di capitale, senza attendere, come
normalmente avviene, che siano prima gli altri Enti, o privati, a
versare laddove noi siamo presenti col 35% del capitale
regionale.
Un altro degli aspetti è il versamento immediato dei fondi di
manutenzione delle piste, che è stata una delle cose più
importanti, perché la manutenzione delle piste, attraverso
l'innevamento, ha consentito di poter sciare, ad esempio a Pila, ad
esempio a Courmayeur, laddove sono caduti 15 cm. di neve; senza
innevamento questo non sarebbe stato assolutamente possibile.
Quindi questa legge è stata efficace ed ha consentito questo tipo
di intervento, che ha permesso di lavorare almeno in qualche
località.
Un altro tipo di intervento è la richiesta, e su questo la
Giunta si è dichiarata disponibile, di ammettere, quando saranno
riaperti, ai benefici dei fondi di rotazione anche gli impianti di
risalita, per la costituzione di nuovi impianti.
Sotto questo aspetto va ricordato un altro problema, che mi pare
importante, ed è quello legato all'allungamento della stagione. Io
qui ho un elenco del calendario delle vacanze nei vari paesi
europei; è sufficiente guardare il calendario delle vacanze della
Francia, che è diviso per regioni, con periodi diversi, e
confrontarlo con il nostro, per rendersi conto della complessità
del problema. A Besançon si fanno le vacanze di Natale dal 19
dicembre al 5 gennaio; a Lille di fanno dal 20 dicembre al 12
gennaio; a Toulouse dal 18 dicembre al 5 gennaio; a Parigi dal 5 al
16 febbraio, e si va avanti: dal 14 al 23 per la zona di Caën,
Dijon, Montpellier, ecc.; nella zona di Bordeaux-Grenoble dal 21
febbraio al 2 marzo: questo vale per le vacanze invernali, per le
vacanze di Pasqua, ecc., e così fanno anche le altre nazioni. È
chiaro che questo permette di distribuire la stagione dello sport
in un arco maggiore di tempo, mentre quando le famiglie sono
collegate con problemi di carattere scolastico, per cui sono
bloccate, è difficile poter ottenere un allungamento delle vacanze,
se non ridotto a fette più strette, certamente, di quelle che
potrebbero essere le vacanze in periodi di piena.
E allora noi assistiamo a una piena assurda nel periodo di
Natale-Capodanno e di Ferragosto, e ad un vuoto assoluto in altri
periodi. Non dimentichiamo poi l'aspetto estivo: in estate
l'italiano cerca più che altro il sole e il mare, raramente la
montagna.
Tornando al discorso dell'allungamento delle vacanze, delle
iniziative dello sci-alpinismo e delle altre cose, si stanno
prendendo iniziative, ma è evidente che nessuno dispone di
bacchetta magica; iniziative se ne sono prese, itinerari di
sci-alpinismo ve ne sono parecchi, però occorre, anche in questo
caso, una serie di strutture che secondo me ci vorranno anni e anni
per poter realisticamente pensare di realizzare. In presenza della
situazione attuale, non è possibile che un tipo di promozione
turistica, che consenta alla gente di conoscere la nostra regione,
di conoscere la nostra offerta turistica; però non dimentichiamo
che sul piano dei prezzi siamo notevolmente penalizzati.
E non va neanche dimenticato un aspetto: il monte di affari che
si fa attorno a un impianto di risalita vede un ritorno del 10 o
del 15% all'impianto stesso, che quando va bene fa pari, salvo
impianti particolari come possono essere quelli delle due massime
località; ma l'85%, il 90% è tutto indotto, costituito da un altro
tipo di reddito, che percepisce quello che è considerato il
contorno all'attività sciatoria. Laddove mancano gli impianti di
risalita, non si può certamente affittare per una settimana a
Natale un appartamento per 800.000 lire, così come avviene in Valle
d'Aosta. È vero che questo tipo di utenti non dà, non paga, non
interviene per il beneficio che deriva dall'impianto di risalita.
Quali sono i mezzi, gli strumenti? È gente che non paga neanche la
tassa di soggiorno; è gente cui difficilmente noi potremmo
attraverso uno strumento legislativo, far pagare una quota, o
penalizzare di una quota, o far contribuire il costo di gestione
degli impianti di risalita. Bisogna avere il coraggio di avere i
piedi per terra, perché parlare qui può anche essere facile, però
realizzare un concreto questo tipo di iniziativa, probabilmente è
un pochino più difficile.
Io ho avuto una serie di incontri ai livelli delle varie Aziende
di soggiorno, ai livelli dei vari Comuni - e ho qui un rapporto
diviso per tutte le nove stazioni e Aziende di soggiorno, esclusa
Aosta. Diciamo che sul piano alberghiero fino al 6 di gennaio non
vi è stata una grossa caduta; la grossa caduta è stata
probabilmente nel settore dei ristoratori, nel settore cioè a cui
si rivolge quella clientela del sabato e della domenica, che viene
per sciare e torna via; questo tipo di clientela evidentemente non
è venuta per sciare, perché al massimo poteva venire a passeggiare
nei prati.
Sotto questo aspetto è necessario considerare due fattori: il
primo, che questo evento per fortuna è eccezionale, bisogna dirlo,
e non bisogna neanche esagerare nel valutare questo aspetto come un
fatto che si potrebbe ripetere facilmente, a meno che il tutto non
venga a modificarsi in tempi molto rapidi. Il secondo, che occorre
prendere atto di questa situazione eccezionale per evidenziare
quelle che sono state le carenze.
Ora, sotto il profilo turistico, non ci si può, di fronte a
questi fatti, scoprire a un certo punto tutti quanti propensi a
dare una mano al settore; occorre essere coerenti sempre in questa
direzione, perché il dirlo solo oggi, quando ci rendiamo conto che
è l'unica - per fortuna ce n'è ancora una! - delle attività non
assistite dalla Regione, non è sufficiente; bisogna pensare che se
penalizziamo anche questa, noi rischiamo poi di andare in
bancarotta come Regione. Prima che sia troppo tardi occorre che
tutti quanti noi prendiamo coscienza che questi problemi vanno
affrontati fin da ora, anche se sembrano lontani, anche se sembrano
problemi per ricchi, e vorrei che questo detto fosse sfatato,
perché è necessario considerare che se è vero che chi va a fare
quel tipo di vacanza è uno che non è assistito dall'ex ECA, è anche
vero che attraverso questo tipo di utenza noi abbiamo dei grossi
vantaggi. Non dimentichiamo che oltre il 50% delle presenze
alberghiere nel periodo invernale è rappresentato da presenze
straniere, ed è anche un problema di valuta, ed è anche un problema
importante, però rischiamo di perdere, se non presenteremo
un'offerta turistica che consenta alla gente di trovare qui
qualcosa che da alte parti trova sicuramente. Noi sappiamo che le
ultime stazioni cresciute in Francia sono stazioni tutto pagato,
per cui uno, pagando l'albergo, ha diritto al tennis, alla piscina,
al maneggio, al pattinaggio, a tutto! Noi qui non abbiamo
certamente quelle strutture; o ci rendiamo conto che dobbiamo
procedere, sia pure gradualmente, in questa direzione, o fatalmente
queste cose dovranno un bel giorno farci svegliare e trovare di
fronte sorprese amare. Vorrei quindi che fosse valutato l'aspetto
legato al problema concreto, e cioè che il turismo ha diritto di
essere considerato come un'attività imprenditoriale, il cui ritorno
in termini economici è essenziale per l'economia della nostra
regione.
Presidente
- Ha chiesto di parlare il Consigliere Tonino,
ne ha facoltà.
Tonino (PCI)
- Non ho ben capito se l'appello alla
coerenza era rivolto a noi o alle forze di maggioranza; per quello
che ci riguarda, noi saremo coerenti su quello che diciamo adesso e
abbiamo sempre detto. E siamo coerenti quando ripetiamo, e torniamo
a chiedere, che ci vuole un progetto, e che ci vuole un piano per
quelle aree turistiche. A noi sembra che anche oggi, malgrado un
certo dinamismo dell'Assessore e una voglia di fare nel campo del
turismo, si vada ancora avanti a naso, e si vada ancora avanti con
un certo volontarismo.
Siamo profondamente convinti di una affermazione che ha fatto
l'Assessore Pollicini: che cioè oggi star fermi vuol dire andare
indietro, nella nostra regione; e che per alcune realtà l'impianto,
il piccolo sviluppo del turismo, anche modesto, significa far
restare popolazioni in alcune aree che altrimenti sono soggette
allo spopolamento. E la coerenza rispetto a queste affermazioni la
ribadiamo anche in questa occasione.
Siamo anche dell'avviso, evidentemente, che ci deve essere il
rischio d'impresa, come ricordava il Consigliere Faval,e siamo
contrari a una politica assistenziale in questo settore.
Cosa fare? Nell'immediato i provvedimenti che la Giunta, se ho
ben capito, ha adottato, credo vadano bene; se sono, evidentemente,
finalizzati a sostenere quelle società di impianti di risalita che
si sono trovate in difficoltà in questa situazione, soprattutto
laddove - e lo ha detto lo stesso Assessore - un impianto di
risalita significa, come indotto, anche l'80% del volume d'affari.
Quel tipo di intervento, che non è assistenziale, che dev'essere
contingente, secondo noi dev'essere fatto. Più a lungo periodo, noi
crediamo che ci voglia un progetto: le affermazioni di buona
volontà, l'apertura di nuove possibilità, devono essere
concretizzate, devono essere patrimonio non soltanto di pochi, ma
patrimonio di tutti gli operatori turistici di una zona. E noi
crediamo che questo non si faccia, che anzi esista, da questo punto
di vista, un vuoto della Regione: troppo spesso anche laddove,
localmente, vengono prese delle iniziative per programmare in modo
complessivo lo sviluppo di una certa zona, e si indicano le cose
che diceva Faval (lo sci-alpinismo, i percorsi attrezzati), queste
cose cadono nel vuoto perché il sostegno, e nella politica
pubblicitaria della Regione, e nella promozione di queste zone,
manca, e non esiste un progetto complessivo.
Presidente
- Ci sono altri Consiglieri che intendono
prendere la parola su questo oggetto? Ha facoltà di parlare il
Presidente della Giunta.
Andrione (UV)
- Volevo rassicurare il Consigliere Tonino,
nel senso di dirgli che, per quanto riguarda la formazione delle
Alpi, e quella parte che ci interessa, che va dal Col Dolen, grosso
modo, a Re tempio, sapevamo anche noi, e lo sapevano tutti, e non è
colpa di questa Giunta, che la parte nord-occidentale è più nevosa
della sud-orientale. È un dato di fatto che conoscevamo, che tutto
il Consiglio conosceva, tant'è che in questa stagione, come in
tutte le stagioni precedenti in cui la neve è arrivata in ritardo,
La Thuile ha conosciuto un successo particolare; quest'anno il 40%
in più! Però quando abbiamo discusso in questi giorni il piano
regolatore di La Thuile, abbiamo cercato di mettere un freno,
perché non intendiamo che La Thuile si sviluppi in maniera abnorme
o troppo rapidamente, ma vogliamo che abbia uno sviluppo armonico.
Il che non impedisce che quando nel mese di gennaio ai 2.900 metri
della Betta forca manca la neve, ci siano dei problemi per quanto
riguarda quel dato tipo di impianto, che probabilmente nei prossimi
giorni sarà innevato. Dico probabilmente perché, come certamente il
Consigliere Tonino sa, quando Napoleone Bonaparte è passato dal
Gran San Bernardo (la Stazione è in Svizzera ma riguarda anche il
versante valdostano) è stato istituito il primo nivometro del
mondo, che funziona dal 28 maggio 1800, e funziona ancora adesso. E
da questo nivometro si può dedurre abbastanza facilmente che
l'unico periodo in cui è mancata effettivamente la neve va dal 1930
al 1957, con la punta massima nel 1957; dal '49 al '57 c'è stata
una precipitazione nevosa nettamente inferiore a quella precedente,
che di poi è rimontata, avendo recentemente avuto una punta massima
nell'inverno '76, quando al Colle del Gran San Bernardo sono caduti
24 metri di neve, cosa che non era mai capitata da almeno un secolo
e mezzo.
Quindi non è che noi ci preoccupiamo nel senso di dire che non
vi è la neve, e non è la questione di fare il Piano per dire che al
Breuil si può sciare, e che investendo 3 miliardi, o 4, o 5, si può
sciare fino al mese di giugno sul ghiacciaio del Ruitor.
Il nostro problema è quello di contemperare e di predisporre
quegli interventi che, come del resto giustamente è stato
sottolineato adesso, siano favorevoli a delle attività localizzate,
e puntuali, per una popolazione che esiste in un dato territorio e
che non vive più di sola agricoltura, perché, non lo diceva Karl
Marx, ma qualcuno di molto importante, diceva "Non si vive di solo
pane". E quindi noi interveniamo a Champorcher come interveniamo,
adesso, con i metodi e il tipo di intervento che è stato
illustrato.
Su un punto invece concordo con quanto ha detto il Consigliere
Tonino, e direi che dovrebbe essere sottolineato, ed è il fatto che
noi abbiamo questi domaines skiables che si estendono a delle quote
differenti; mentre i domaines skiables del Breuil e di Gressoney
sono particolarmente alti, quelli di Courmayeur e di La Thuile sono
di natura differente, leggermente meno accessibili, però con dei
grossi vantaggi.
Quello che noi dobbiamo fare è l'offerta turistica
differenziata, e quindi, anche se è più difficile, ritornare a un
certo tipo di offerta turistica estiva, che è estremamente
importante per la nostra regione - anche se in questo momento
conosce un regresso, e come moda e come possibilità di impiego,
anche per questioni di costo, perché il mare costa meno - e
un'offerta per le stagioni cosiddette morte. In questo momento è in
discussione in Commissione, e vorrei che fosse pubblicizzata il più
possibile, la creazione di Parchi regionali, che non sono dei
parchi puramente e soltanto naturalistici, ma che danno delle
possibilità per lo sfruttamento dello sci invernale, delle routes
vertes e rappresentano per noi l'alternativa che coincide
geograficamente con le zone meno favorevoli che, o per valanghe, o
per accessibilità, o per innevamento - perché anche l'innevamento
può avere la sua importanza - si prestano meno alla pratica di
altri sports.
Noi potremmo oggi, con un investimento superiore a 10 miliardi
di lire, fare l'arroccamento necessario per sfruttare il domaine
skiable di Cogne o altro, il Grauson ed eventualmente arrivare fino
alla faccia sud-ovest della Tersiva, però questo avrebbe dei costi
enormi, per un'utilità relativa rispetto all'offerta turistica che
Cogne invece può dare in altra maniera.
Ora, questo non è solo, e non può essere, il frutto di un piano,
che deve essere evidentemente legato a quella che è la moda del
momento. Abbiamo visto come si è sviluppato lo sci di fondo in
brevissimo tempo e sotto l'impulso di un certo tipo di
facilitazioni, di consumismo, di spinta, magari anche di réclames,
ma è invece un discorso generale dell'uso del territorio della
Valle d'Aosta. E quindi direi che su quel terreno ci troviamo
abbastanza d'accordo con quanto ha detto il Consigliere Tonino.
Sottolineando che però l'attuale particolare momento difficile
delle società di risalita in Valle d'Aosta, verrà affrontato, per
quanto riguarda la Giunta Regionale, con delle facilitazioni di
credito, e con l'appoggio che la Regione potrà dare, anche per il
fatto che la Regione sottoscrive questi capitali per il 35%; non
senza dimenticare che soltanto dove c'è un'iniziativa locale
specifica la Regione è disposta ad intervenire: abbiamo messo un
limite del 35% come sottoscrizione proprio per questo motivo.
Questa particolare carenza è venuta nel momento in cui sia a
Champorcher, che, come ricordava l'Assessore, ad Ayas e a
Gressoney, erano stati investiti i capitali maggiori; questo era
l'anno in ci avrebbero dovuto cominciare ad incassare, perché
avevano investito fino ad adesso. A quelque chose malheur est bon:
ci ha insegnato che non sempre uno può contare sulla materia prima
indispensabile. Anche a questo potrà essere fatto fronte, ma non
crediamo che sia un problema tale da mettere in dubbio il fatto che
la Regione debba intervenire in questo tipo specifico di
investimenti; anzi, direi, a più forte ragione dobbiamo essere
superiormente equipaggiati per poter far fronte, come è successo a
Courchevel, come è successo a Verbier, all'eventualità che non ci
sia la neve. Sono stati in grado di superare quella crisi, come
penso saremo in grado di superarla anche noi.
Presidenza del Presidente Giulio Dolchi.
Presidente
- Ci sono dichiarazioni di voto? Possiamo
allora passare alla votazione della ratifica della deliberazione n.
6300:
Esito della votazione:
Presenti, votanti e favorevoli: 30
Il Consiglio approva all'unanimità.
Oggetto n. 6317 in data 19 dicembre 1980:
Aumento importo annuo delle borse di studio intitolate alla
memoria del Dott. "Cesare Ollietti" (Mésard) e dell'Abate "Pierre
Anselme Plassier".
Presidente
- Qualcuno chiede la parola? Ci sono
dichiarazioni di voto?
Metto in approvazione la ratifica della deliberazione n.
6317:
Esito della votazione:
Presenti, votanti e favorevoli: 28
Il Consiglio approva all'unanimità.
Objet n° 6320 en date 19 décembre 1980:
Allocation et liquidation d'une subvention de 1.600.000 lires à
la Commune de Pollein pour l'achat d'équipement ménager destiné à
la cuisine de la cantine scolaire. Approbation et liquidation de
dépense.
Président
- Il y a quelqu'un qui demande la parole? Je
mets à l'approbation du Conseil la ratification de la délibération
n. 6320:
Esito della votazione:
Présents, votants et favorables: 30
Le Conseil approuve à l'unanimité.
Oggetto n. 6322 in data 19 dicembre 1980:
Concessione e liquidazione al Comune di Verrès di un contributo
di lire 3.200.000 nell'acquisto di arredamento per la Direzione
Didattica.
Presidente
- Qualcuno chiede la parola? Ci sono
dichiarazioni di voto?
Metto in approvazione la ratifica della deliberazione n.
6322:
Esito della votazione:
Presenti, votanti e favorevoli: 31
Il Consiglio approva all'unanimità.
Oggetto n. 6324 in data 19 dicembre 1980:
Concessione e liquidazione al Comune di Pont-Saint-Martin di un
contributo di lire 3.140.000 nell'acquisto di arredamento per le
Scuole elementari e medie.
Presidente
- Qualcuno chiede la parola? Ci sono
dichiarazioni di voto?
Metto in approvazione la ratifica della deliberazione n.
6324:
Esito della votazione:
Presenti, votanti e favorevoli: 31
Il Consiglio approva all'unanimità.
Oggetto n. 6353 in data 19 dicembre 1980:
Concessione di un contributo di lire 2.000.000 al Parroco di
Sarre per i lavori di restauro della Cappella in località Vareille
del Comune di Sarre.
Presidente
- Qualcuno chiede la parola? Nessuno chiede la
parola. Ci sono dichiarazioni di voto?
Metto in approvazione la ratifica della deliberazione n.
6353:
Esito della votazione:
Presenti e votanti: 31
Favorevoli: 30
Astenuti: 1 (Faval)
Il Consiglio approva.
Oggetto n. 6354 in data 19 dicembre 1980:
Concessione di un contributo di lire 2.500.000 al Parroco di
Valsavarenche per i lavori di restauro della Cappella in località
Tignet del Comune di Valsavarenche.
Presidente
- Qualcuno chiede la parola? Ci sono
dichiarazioni di voto?
Metto in approvazione la ratifica della deliberazione n.
6354:
Esito della votazione:
Presenti e Votanti: 31
Favorevoli: 30
Astenuti: 1 (Faval)
Il Consiglio approva.
Objet n° 6393 en date 19 décembre 1980:
Allocation e liquidation d'une contribution de 7.800.000 lires à
la Chorale "Le Soldats de la Neige" de Saint-Rhémy pour l'achat et
la confection de costumes. Approbation et liquidation de
dépense.
Presidente
- La discussion est ouverte. Il y a
quelqu'un qui demande la parole? Je mets à l'approbation la
ratification de la délibération n. 6393:
Esito della votazione:
Présents, votants et favorables: 29
Le Conseil approuve à l'unanimité.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK