Consiglio Regionale della Valle d'Aosta - Oggetto del Consiglio n. 352 del 5 febbraio 2019 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
CONSIGLIO REGIONALE
Attività consiliare d'aula
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 352 del 5 febbraio 2019 - Resoconto
OBJET N° 352/XV - Communications du Président de la
Région.
Rini (Presidente) -
Punto n. 2 all'ordine del giorno.
La parole au Président Fosson.
Fosson (GM)
-
Io comincerei, come ha già detto il
Presidente del Consiglio, con questo minuto di silenzio per
ricordare le vittime di questo grave incidente aereo e di vicinanza
alle loro famiglie.
(un minuto di silenzio in Aula)
Fosson (GM)
-
A proposito dell'inchiesta
denominata "Geenna", voglio informare questo Consiglio sul cammino
che abbiamo intrapreso. Ci saranno su questo iniziative specifiche,
ma per l'importanza e per informare tutti i Consiglieri, vorrei
sottolineare proprio fin dall'inizio quanto è stato fatto. Tutto
questo a seguito anche della mozione di sostegno alla lotta contro
la criminalità e alla ferma condanna a ogni rapporto e influenza di
associazioni mafiose che è stata votata all'unanimità in questo
Consiglio il 23 gennaio.
Il nostro percorso è stato questo: in data 24 gennaio, solo un
giorno dopo, ho scritto alla Cancelleria della dottoressa
Salvadori, il giudice per le indagini preliminari presso il
Tribunale di Torino, una lettera di richiesta di trasmissione del
provvedimento di adozione delle misure coercitive per gli
adempimenti previsti dal decreto 235 del 2012, la cosiddetta "legge
Severino", a carico dei tre Amministratori incarcerati. Il 25
gennaio, con delibera n. 90, la Giunta ha nominato un difensore,
con modalità che dirò più specificamente fra qualche minuto
nell'iniziativa dei colleghi; questo intanto per difendere
l'immagine della Regione, ma poi anche per seguire attivamente
tutto il percorso che si sta delineando nel Tribunale di Torino. In
data 28 gennaio, poiché non era ancora pervenuta nessuna ordinanza
ufficiale, per la ferma consapevolezza della necessità di
intrattenere rapporti istituzionali e di legale collaborazione, ho
informato il Ministro dell'interno di quanto era successo e della
nostra posizione e ferma decisione di dare corso ai procedimenti di
cui trattasi nelle eventualità previste dall'articolo 143 del
disegno di legge 267. Il Gabinetto del Ministro, il giorno dopo, il
29 gennaio, a firma del Capogabinetto mi ha dato conferma della
piena disponibilità ad assicurare una massima collaborazione in
questo percorso, dandoci anche come riferimento preciso un Prefetto
a cui rivolgerci. Sempre il 29 gennaio veniva fatta richiesta da
parte del ministero di fornire gli elementi da trasmettere allo
stesso e in urgenza, per consentire al Ministro la risposta
all'interrogazione parlamentare dell'Onorevole Tripodi. Il 30
gennaio lo stesso Ministro Salvini risponde all'Onorevole Tripodi,
in aula, alla Camera, confermando la leale collaborazione con le
competenze prefettizie valdostane. Venerdì scorso, 1 febbraio, ci
siamo ancora relazionati telefonicamente con il Prefetto del
Ministero degli interni che ci ha confermato come anche - oltre ai
due decreti legge - una circolare del Ministro preveda che, in
assenza di un'ordinanza ufficiale del tribunale, non ci può essere
alcuna sospensione.
Tutto questo per dimostrare che la nostra attività è pronta e
decisa nell'intraprendere tutti i percorsi previsti dalle leggi in
questione, rinunciando sicuramente ad ogni possibile inerzia e
ritardo nell'applicazione di quanto di nostra competenza in questa
situazione così grave. Vi confermo che al momento, questa mattina,
nonostante tutti questi solleciti e l'azione dell'avvocato a cui
noi abbiamo dato delega, non è ancora pervenuta alla Presidenza
della Giunta e alla Prefettura nessuna ordinanza ufficiale del
Tribunale di Torino.
Presidente -
Nessuna richiesta di intervento? Ha chiesto
la parola il collega Restano.
Restano (GM) -
Vorrei intervenire sulle dichiarazioni del
Presidente della Regione per sottolineare un fatto avvenuto proprio
in merito a quanto recentemente è accaduto. Il Deputato della Valle
d'Aosta, Tripodi, ha interpellato il Ministro dell'interno circa le
procedure da seguire. In tale occasione il Ministro, nella sua
risposta, ha sottolineato la linearità di quanto posto in essere
dal nostro Prefetto-Presidente e a questo punto noi, come detto dal
Presidente Fosson, siamo in attesa delle indicazioni da parte della
magistratura. Nella sua replica il Deputato ha affermato la sua
contrarietà al fatto che il Presidente rivesta anche le funzioni
prefettizie. È proprio su questo punto vorrei porre la vostra
attenzione.
Noi non ci riconosciamo nelle dichiarazioni del Deputato
Tripodi. Le rispettiamo, ma vogliamo sottolineare, come Gruppo
Misto, Area Civica-Pour Notre Vallée e Rini che non condividiamo
questa dichiarazione. La Valle d'Aosta, sulla posizione di
Prefetto-Presidente pone il suo particolarismo ed è uno dei
piliers
della nostra autonomia. Credo che tutti i valdostani
non si riconoscano in queste dichiarazioni. Vogliamo quindi
affermare in maniera forte, precisa e determinata che il
comportamento del nostro Prefetto in questa occasione è stato
corretto, lineare come sottolineato dal ministero, e non è in
contrapposizione con i due ruoli, perché questa è una delle
prerogative principali ed essenziale della nostra Regione e
continueremo a sostenerla.
Présidente -
La parole à la collègue Spelgatti.
Spelgatti (LEGA VDA) -
Lega Valle d'Aosta ha sempre
sostenuto che non fosse possibile scindere e non sia corretto
scindere le funzioni prefettizie da quelle del Presidente della
Giunta. Il fatto che poi purtroppo in Valle d'Aosta questo tipo di
sistema abbia comportato delle aberrazioni, magari per come è stato
utilizzato o comunque, al di là di come è stato utilizzato, degli
accadimenti per cui chiaramente ci sono delle storture - è più
corretto dire "storture del sistema" - non significa che tale
prerogativa non sia assolutamente fondamentale e non sia
assolutamente da difendere. Questa non è soltanto una posizione
della Lega Valle d'Aosta, è la posizione complessiva della Lega,
che ha sempre lottato contro le posizioni del Prefetto, perché le
funzioni prefettizie rappresentano comunque delle ingerenze sui
vari territori. Noi abbiamo questa prerogativa, che è una
prerogativa sacrosanta della nostra autonomia, e quindi è
assolutamente da difendere.
Approfitto però per dire, visto che è stato trattato anche un
altro tema, quello della possibile e futura costituzione di parte
civile nel procedimento penale di cui si stava parlando, come mai
stessa posizione non l'abbiate presa per un altro procedimento
penale altrettanto grave, che vede comunque coinvolto un altro
membro di questo Consiglio. Lì non abbiamo visto la Regione
costituirsi parte civile.
Presidente -
Ha chiesto la parola il collega Ferrero.
Ferrero (MOUV') -
Sulla corrispondenza tra la carica di
Prefetto e di Presidente della Regione io sono felice di sentire
che i colleghi hanno pressoché delle certezze. Però, andando a
vedere anche quanto di recente è stato detto dal Procuratore della
Repubblica, che la corrispondenza Prefetto-Presidente incide sulla
prevenzione, io sarei un pochino più prudente, perché purtroppo le
esperienze e i coinvolgimenti di questi anni pongono comunque dei
seri dubbi sul fatto che, in alcune occasioni, persone coinvolte in
alcuni fatti abbiano ricoperto quella carica e non si sa poi con
che risultati, se positivi o negativi, questo diventa difficile da
affermare.
Ognuno è libero di avere le proprie posizioni, però io
raccomanderei un approfondimento, perché, dato che siamo nell'era
dei costi-benefici, forse anche noi dobbiamo esaminare quali sono i
costi di aver avuto certi Prefetti e quali sono stati i
benefici.
Presidente -
La parola al collega Manfrin.
Manfrin (LEGA VDA) -
Sulla questione ovviamente si è già
correttamente e perfettamente espressa la collega Spelgatti. Io
vorrei fare un passo indietro rispetto a quanto affermato invece
dal Presidente Fosson, ovvero sulla questione dell'ordinanza e la
conseguente sospensione di un membro di questo Consiglio.
Ad oggi siamo in una situazione che ci vede senza una
maggioranza, siamo 17 Consiglieri di opposizione e 17 Consiglieri
di maggioranza. Nello scorso Consiglio, Presidente Fosson, lei
disse che non si sarebbe fatto logorare, che non avrebbe allungato
il brodo e non sarebbe stato lì per 20 giorni come abbiamo fatto
noi. Ora io prendo atto che siamo indicativamente al 14º giorno (il
13º cade oggi), che ovviamente non ci sono certezze sull'arrivo,
sull'eventuale sospensione, e comunque ci sarebbe anche da
discutere ampiamente sull'eventuale sostituzione. Vi chiedo
pertanto quali sono le vostre intenzioni a questo proposito. La
vostra intenzione è di continuare ad andare avanti con questi
numeri? La vostra intenzione è di continuare ad aspettare
un'ordinanza che arriva o non arriva? Oppure avete intenzione di
fare dei ragionamenti differenti?
Présidente -
Le collègue Gerandin a demandé la
parole.
Gerandin (MOUV') -
Torno sulle dichiarazioni del
Presidente Fosson in merito all'incarico che la Regione,
l'Esecutivo ha dato ad un avvocato per tutelare la propria
immagine.
Presidente, volevo chiederle qualche elemento in più, perché in
tutta sincerità io ho ricevuto parecchie comunicazioni da cui si
evince che questo ruolo non è chiaro. È una cosa un po' anomala.
Questa tempestività a seguito di una serie di comunicazioni sul
metodo di gestione della cosa pubblica, sull'infiltrazione della
'ndrangheta e sul collegamento politica-'ndrangheta da cui
quest'Aula ha preso le distanze, non è un percorso chiaro e occorre
poi anche capire che ruolo ha questo avvocato. Ebbene,
dall'opinione pubblica può essere letta come un'intimidazione, nel
senso di dire: "fate attenzione che non esca proprio tutto, che non
esca, sennò andate a ledere l'immagine della Regione". Io le
riferisco quello che scrivono; guardi, ho qui una lettera e, se
vuole, gliene leggo qualche passaggio. Né io personalmente, né come
movimento abbiamo strumentalizzato questo incarico, però le chiedo
chiarezza, Presidente. Le chiedo chiarezza perché, se la percezione
da parte dell'opinione pubblica fosse quella di una sorta di
intimidazione, sarebbe davvero l'antitesi di quel documento che
abbiamo approvato all'unanimità.
Noi siamo convinti che, pur essendo questo un momento difficile
per l'immagine della Valle d'Aosta, non si possa pensare di coprire
e nascondere ciò di cui la politica dovrebbe vergognarsi, se fosse
tutto provato. Pertanto noi chiediamo chiarezza, la volontà di
essere assolutamente trasparenti. Presidente, io le chiedo quindi
di elencare in quest'Aula, in questo contesto, qual è il mandato
effettivo che è stato dato a questo avvocato: parteciperà già a
tutela dell'immagine della Regione, all'udienza preliminare? Sono
queste le domande che ora vengono poste dalla gente, perché è
preoccupata, perché vuole che esca davvero tutto e si chiuda questa
pagina triste per la Valle d'Aosta.
Présidente -
La parole au collègue Bertin.
Bertin (RC-AC) -
Riprendo anch'io quello che stava
dicendo adesso il collega Gerandin: è importante fare chiarezza su
questo aspetto, perché ci sono alcune anomalie. In passato
personalmente ho più volte chiesto la costituzione in giudizio su
fatti del genere, per danno d'immagine alla Valle d'Aosta. Tra
l'altro ricordo che molti Comuni italiani lo hanno fatto d'ufficio.
In passato questa Regione - credo che anche lei se ne ricorderà,
visto che era uno dei componenti dell'allora Giunta e maggioranza -
ha purtroppo sempre rifiutato di costituirsi. Nello specifico
vorrei qualche informazione supplementare su questa costituzione,
molto anticipata, di per sé; non la vedo negativamente, ma sia
chiaro che una certa confusione nell'opinione pubblica si sta
instaurando.
Sulla questione Prefetto-Presidente farei un invito generale:
non chiamiamolo più Prefetto-Presidente, lo dico da
vetero-autonomista, non esiste la figura del Prefetto-Presidente,
esiste soltanto un Presidente che esercita in Valle d'Aosta alcune
funzioni che altrove sono esercitate dai Prefetti, il che è ben
diverso. La natura della responsabilità del Presidente della Giunta
non cambia, rimane sempre soltanto Presidente della Giunta. In
Valle d'Aosta, peraltro, molte di queste funzioni prefettizie sono
esercitate dal Questore. Iniziamo con lo smettere con questa
confusione di chiamare Presidente-Prefetto, perché è errato
giuridicamente e anche politicamente.
Presidente -
La parola al collega Marquis.
Marquis (SA) -
Anch'io volevo fare due considerazioni su
quanto è stato espresso dai colleghi, in particolare riguardo
all'affermazione dell'Onorevole Tripodi in occasione
dell'iniziativa parlamentare che è stata sottoposta pochi giorni
fa.
Io credo che le funzioni prefettizie riconosciute al Presidente
della Regione siano la rivendicazione che è stata fatta
settant'anni fa da chi ci ha preceduto, e quindi sia il frutto di
sacrifici e ragionamenti fatti con lo Stato, rivendicazioni sulle
quali ci si è spesi molto. Fa specie che un rappresentante delle
istituzioni si permetta di creare, in funzione della propria
visione, del pregiudizio a una Regione intera, senza consultarsi
con il massimo organo amministrativo della Regione, vale a dire il
Consiglio regionale. Quando si ricoprono ruoli di responsabilità
non si parla in nome e per conto proprio, ma in nome della comunità
che si rappresenta, e credo che questo ce lo insegna il percorso
che è stato fatto per l'ottenimento e il riconoscimento della
nostra specialità. Negli anni 1945-1946-1947 c'è stato un grande
confronto con lo Stato, ma se si legge il percorso intrapreso si
vede anche che i rappresentanti al Parlamento hanno avuto un
contatto continuo di confronto con il Consiglio regionale e
portavano la posizione del Consiglio regionale. Io credo che non ci
si possa confrontare in questo modo con lo Stato quando si assumono
ruoli così importanti. Bene si farebbe a venire in Consiglio
regionale e a confrontarsi - in un momento ufficiale o anche in
momenti informali -prima di andare a prendere posizioni che
potrebbero arrecare grosso danno e pregiudizio istituzionale alla
Valle d'Aosta. Credo che questo comportamento vada censurato,
quantomeno non condiviso da parte dell'Aula.
Presidente -
La parola al collega Bianchi.
Bianchi (UV) -
Anch'io volevo fare due considerazioni,
anche se chi mi ha preceduto - i colleghi Marquis e Bertin - ha già
evidenziato in maniera chiara quale sia la funzione del Presidente
della Giunta con funzioni prefettizie.
Mi soffermerò pertanto a fare una considerazione più sul piano
politico, cercando di rispondere, per quanto possa, al collega
Manfrin. Sul discorso della maggioranza, su cosa si voglia fare o
non fare, secondo me la risposta se la dà già da solo, perché non
tanto tempo fa - parliamo solamente di qualche mese fa - c'era una
Giunta con quattro Assessori e forse otto Consiglieri di
maggioranza ed è andata avanti dei mesi! Oggi mi sembra un po'
prematuro chiedere a questa maggioranza che cosa voglia fare in
futuro.
C'è poi un metodo per screditare la Giunta sotto il piano
politico: c'è la mozione di sfiducia; quindi, se ci sono i numeri,
si presenta una mozione di sfiducia. Dall'altra parte, se si vuole
invece andare alle elezioni, ci devono essere 18 firme da parte di
18 Consiglieri. Io mi fermerei qui.
Presidente -
La parola alla collega Nasso.
Nasso (M5S) -
Vorrei fare anch'io due considerazioni
sulle comunicazioni del Presidente Fosson e su quanto detto finora.
Sicuramente in via ufficiale l'ordinanza Geenna ancora non gli è
pervenuta, ma in via ufficiosa immagino di sì, quindi possiamo già
cominciare a lavorare in quella direzione.
Ho ascoltato attentamente le parole del collega Restano, che ha
sempre la "pomposa attitudine" di pensare di parlare per tutti i
valdostani. Nel programma delle elezioni politiche del 4 marzo,
dove l'Onorevole Tripodi ha preso circa 16.000 preferenze - ma non
è questo il problema -, era già scritta questa volontà, questo
indirizzo politico di levare la carica prefettizia al Presidente.
Sono quindi rispettabili le sue considerazioni, ma che lei parli a
nome di tutti i valdostani personalmente mi sembra esagerato,
perché le assicuro che non tutti i valdostani la pensano come lei.
Dietro la giustificazione un po' spicciola di difendere l'autonomia
sostenendo la carica di Presidente con funzioni prefettizie - e
bene ha detto Bertin, il quale ci ha un po' corretti quando
sbagliamo la terminologia -, io penso si nasconda sempre l'ennesima
volontà di controllare, controllare e controllare in una Regione
che ha i numeri della Provincia di Vercelli. Tutto è migliorabile,
anche le scelte di settant'anni fa, come dice Marquis; sono
migliorabili tutte le scelte, anche quelle che prendiamo in questi
giorni.
Concludo dicendo che anche noi vorremmo avere più notizie
rispetto a questa figura di garante dell'immagine che tutti i
valdostani, noi compresi, pagheranno.
Presidente -
La parola alla collega Spelgatti.
Spelgatti (LEGA VDA) -
Caro collega Bianchi, nella vita
ci va anche un po' di dignità e c'è un limite ai paragoni che si
possono fare. Sì, vero, noi abbiamo resistito come dei disperati,
con una maggioranza assolutamente inesistente, e questo a partire
da pochissimo dopo la nostra elezione, visto che abbiamo "toccato
il dossier Casinò" e visto che immediatamente si è formata la
maggioranza trasversale, che poi è quella che oggi siede qui e che
potremmo chiamare "la maggioranza Casinò", vale a dire di coloro
che volevano dare soldi al Casinò senza i presupposti di legge. Di
conseguenza è partita ovviamente una guerra senza esclusione di
colpi. Noi l'abbiamo portata avanti nei mesi in cui abbiamo
governato, certamente a colpi di maggioranza in Giunta, perché
questa è stata la situazione in cui ci siamo trovati a lavorare e
tutto quello che abbiamo potuto fare: l'accordo con lo Stato, la
questione Casinò, la questione Tzamberlet, la contrattazione
collettiva, il bando affitti e quant'altro. È vero, questo lo
abbiamo fatto in pochi mesi e stavamo aspettando una maggioranza
alternativa: "e fatela questa maggioranza Casinò"! Abbiamo
resistito fino a quando effettivamente l'avete fatta e noi avevamo
detto: "dopo l'approvazione del bilancio, se non fate la
maggioranza Casinò, noi staccheremo la spina, daremo le dimissioni
e andremo ad elezioni". Siete riusciti a fare questa maggioranza
Casinò. Non c'erano problemi da parte nostra di processi per la
'ndrangheta. Noi abbiamo semplicemente detto: "portiamo le
questioni, andiamo avanti fino all'approvazione del bilancio,
dopodiché staccheremo la spina"; è un atto di responsabilità e nel
frattempo abbiamo lavorato. Non c'erano questioni di
'ndrangheta.
Questo Consiglio non è più legittimato a stare in piedi. Se
chiedete a noi di fare una mozione di sfiducia costruttiva, quindi
di scalzarvi e di tornare noi, lo abbiamo già detto fin dal primo
momento: non succederà mai. Prima di tutto noi non riteniamo
legittimato questo Consiglio, sennò saremmo rimasti a governare
tranquilli, avremmo potuto governare, allargare la maggioranza,
avremmo potuto continuare a fare i giochi di palazzo. I giochi di
palazzo a noi non sono mai interessati e non ci interessa tornare a
governare in queste condizioni, perché deve essere fatto
serenamente, soprattutto in condizioni tali da poter rispondere a
quello che i cittadini ci hanno chiesto nel momento in cui ci hanno
votato. Se non ci sono questi presupposti, stare lì a coprire
quella poltrona a noi non interessa, a me personalmente non ha mai
interessato e ne abbiamo dato la dimostrazione.
State tranquilli, noi non vi facciamo la mozione di sfiducia
costruttiva, state pure qui voi. Ritenete che sia dignitoso,
rispondente al volere dei cittadini continuare a ricoprire queste
poltrone e stare seduti in quelle poltrone? Fatelo pure! Noi non
veniamo a prendere il vostro posto, perché così la Valle d'Aosta
non è governabile. Noi vogliamo andare a casa, tornare alle urne e
vogliamo dare la parola ai cittadini, affinché siano loro a
decidere chi deve governare; potranno essere tutte altre persone,
compreso noi, quindi non facciamo questo punto.
Secondo: le firme e le dimissioni della Lega sono sul tavolo, ma
lei sa benissimo quante ce ne vogliono e che ci vuole comunque la
maggioranza di 18 Consiglieri per poter dare le dimissioni.
Chiaramente non è che noi leghisti ci dimettiamo e lasciamo tutto
in mano agli altri. Ripeto: le nostre dimissioni sono comunque sul
tavolo, appena riusciamo a trovare le 18 firme noi ci siamo.
Ovviamente riteniamo che l'unico atto di responsabilità, a fronte
di questa situazione così grave, sia che il Presidente della
Regione dia lui le dimissioni, che questo apra la crisi di governo
e con questo si possa andare alle urne. Noi siamo pronti a questo,
con la legge elettorale o senza la legge elettorale, non ci
interessa. Qui bisogna dare una risposta ai cittadini e soprattutto
bisogna agire presto, perché ogni giorno che passa è un giorno in
più in cui la Valle d'Aosta continua ad andare a picco. Bisogna
poter governare questa Regione, chiunque lo farà in futuro.
Présidente -
Le collègue
Sammaritani a demandé la
parole.
Sammaritani (LEGA VDA) -
Oltre naturalmente a condividere
in pieno quanto ha appena affermato la collega Nicoletta Spelgatti,
mi piacerebbe fare un attimo di riflessione a proposito delle
funzioni prefettizie. Gli spunti sono già stati dati, ma vorrei
dire una cosa in particolare. In effetti, all'esito delle elezioni
politiche, io mi ero un po' preoccupato della primissima
dichiarazione che aveva fatto l'Onorevole Tripodi a proposito della
distinzione tra le funzioni prefettizie e quella di Presidente
della Giunta; mi ero naturalmente preoccupato da persona che abita
in Valle d'Aosta e che evidentemente ha intenzione di proseguire
nel cammino, nel percorso dell'autonomia.
Devo dire, come è già stato espresso in parte dalla collega
Spelgatti nel precedente intervento, che non solo la Lega Valle
d'Aosta, ma anche la Lega a livello nazionale ha sempre propugnato
questa teoria, cioè l'eliminazione dei Prefetti dalle Province,
dalle zone territoriali, perché certi tipi di funzioni prefettizie
sono proprio l'esplicazione di una forma di autonomia anch'essa. La
nostra idea è questa, non tanto quella di dividere, di razionare,
di separare le funzioni prefettizie e istituire la figura del
Prefetto come organo di governo inserito sul territorio anche in
Valle d'Aosta, ma il contrario: far sì che quello che avviene in
Valle d'Aosta avvenga anche nelle altre Regioni.
Vi è poi la solita considerazione che mi fa un po' specie. Devo
dire che qui me ne viene in mente una tra le tante, per esempio che
sul discorso delle Olimpiadi a Roma si dica: "non facciamo le
Olimpiadi a Roma, perché altrimenti sicuramente bisognerà fare
degli appalti e, se ci sono gli appalti, ci saranno infiltrazioni
mafiose". È evidente che tutte le funzioni e tutti i ruoli possono
essere giocati in modo diverso. Si possono fare le cose
correttamente come andrebbero fatte, ma ci si può anche permettere
di farle male, si può permettere che ci siano delle infiltrazioni.
Pertanto, se diciamo che la politica, l'Amministrazione si arrende
preventivamente a queste situazioni, che già in via preventiva
rinuncia a fare delle cose perché probabilmente ci potrebbe essere
il rischio di alcune storture, infiltrazioni o un esercizio cattivo
delle funzioni istituzionali, allora dobbiamo dire che forse non ha
neanche molto senso stare qui.
Il nostro ruolo è proprio questo, come avevo detto nell'ultimo
Consiglio: noi dobbiamo presidiare, dobbiamo fare attenzione,
dobbiamo svolgere le nostre funzioni con assoluta correttezza e
attenzione, null'altro. Non arrendiamoci, facciamo sì invece che
l'autonomia venga preservata, che le funzioni prefettizie rimangano
e permangano unite e congiunte a quelle del Presidente della
Giunta, perché è un presidio di autonomia fondamentale per la Valle
d'Aosta e per tutte le Regioni che stanno combattendo questa
battaglia nel resto d'Italia.
Presidente -
La parola al collega Manfrin per un secondo
intervento.
Manfrin (LEGA VDA) -
Vedi, collega Bianchi, io comprendo
il vostro nervosismo in questo momento, comprendo che si debba
cercare di sopperire alle mancanze politiche con ulteriori parole,
però la fine anticipata di questa legislatura non è stata evocata
da noi. Dal 4 dicembre ad oggi noi abbiamo sempre chiesto che si
tornasse a ridare la parola ai cittadini.
Il senso del mio intervento, proprio a seguito dell'intervento
del Presidente della Regione, era questo: nello scorso Consiglio,
quando in un grande abbraccio ci siamo tutti uniti a votare contro
quella cosa brutta che era la 'ndrangheta, il Presidente ha
pronunciato parole importanti e, con sorprendente ostentazione di
plutocratica sicumera - plutocratica perché ricca di parole, ma
povera di fatti -, ha detto che non si sarebbe chiaramente fatto
logorare per 20 giorni come abbiamo fatto noi e che quindi avrebbe
preso le necessarie decisioni prendendo atto della mancanza della
sua maggioranza.
Se il termine di 20 giorni è quello che è stato evocato, io mi
sono permesso di ricordare che 20 giorni sono quasi passati e, ad
oggi, non mi pare si sia ristabilita la sua maggioranza e mi
permetto di aggiungere che, se anche si ristabilisse, ci sarebbero
comunque dei problemi da affrontare pure in quest'Aula. Come
giustamente ha detto la collega Spelgatti, è evidente, anche
soltanto nel confronto quotidiano con tutti i cittadini che vivono
al di fuori di questo palazzo - ma fin dal 4 dicembre, questo - che
la richiesta dei valdostani sia quella di ridare loro la parola,
perché innanzitutto non si riconoscono in un governo - ovviamente
fatto dalla vecchia politica - che ha riportato all'interno di
quest'Aula e del palazzo certe logiche che si speravano superate.
Dall'altra parte è pure evidente che questi sconvolgimenti
tellurici, che chiaramente hanno interessato tutta la politica
valdostana, devono sfociare in un momento, quello più alto, più
democratico, che permetta appunto ai valdostani di dire: "bene,
allora chi ci ha governato oggi va benissimo, quelli che hanno
governato da quarant'anni a questa parte hanno fatto un ottimo
lavoro e questi arresti non cambiano nulla, continuiamo ad avere
fiducia in loro" oppure magari dire: "visto quello che è stato
fatto e visto quello che è stato messo assieme a seguito del voto,
forse noi vorremmo una Valle d'Aosta diversa". Noi vogliamo una
Valle d'Aosta diversa e i valdostani anche, per cui arroccarvi in
queste posizioni non vi porterà certo bene.
Présidente -
La parole au collègue Lucianaz.
Lucianaz (LEGA VDA) -
Scusate i postumi della Fiera di
Sant'Orso, ci stiamo riprendendo. Allora, questa sicuramente non è
un'aula di tribunale, quindi non si vuole condannare nessuno, ma si
possono condannare gli atti politici e gli atteggiamenti di certe
persone. Tutta la solidarietà va a Marco Sorbara, che spero non se
la passi troppo male, però è anche compito nostro fare delle
considerazioni politiche e, perché no, etiche su certi
atteggiamenti.
Quello che fa specie oggi è il silenzio. Io spero che da parte
del governo qualcuno prenda la parola, poiché vi ho sentiti a
luglio, nei mesi scorsi, con quanta veemenza avete attaccato la
maggioranza dell'epoca perché non interveniva in Aula, non dava
risposte e non parlava. Quello che mi sconvolge è l'assenza totale
di prese di posizione in questo momento drammatico per la Valle
d'Aosta, perché il 23 gennaio rimarrà nella storia della Valle
d'Aosta e purtroppo il Presidente è Fosson, la tegola è capitata a
lui. Rimarrà nella storia come la prima data dell'infiltrazione
mafiosa nella nostra Regione e non solo nel Consiglio regionale.
Questa macchia non ce la toglieremo mai.
La colpa è quindi di chi prima di noi era qui e non ha fatto
abbastanza, pur essendo sicuramente in grado di fare qualcosa in
più e, a noi, il dovere di migliorare questa situazione. Infatti io
chiederò al mio gruppo concretamente di fare azioni affinché ci sia
più controllo dal punto di vista politico e amministrativo su
questo "cancro economico e sociale" che è la 'ndrangheta.
Sicuramente non solo un osservatorio, ma ben di più bisogna fare, a
cominciare dalle imprese che puzzano di questi contatti con questo
mondo criminale, occorre un'attenzione particolare economica e
finanziaria. Mi fa specie che sia stata criticata la Deputata
Tripodi perché è intervenuta; al contrario, il Senatore Lanièce è
stato totalmente muto e a me spiace, perché tutta l'Italia è al
corrente di che cosa è la Valle d'Aosta, siamo stati sulla prima
pagina di tutti i giornali e di tutti i telegiornali.
Io trovo che l'Union Valdôtaine e i suoi membri abbiano detto
ben poco. Mi spiace, ma quando si strappavano le vesti per l'accusa
di schifo, del marcio che c'era in Valle d'Aosta, ebbene, il marcio
è questo. In campagna elettorale io dicevo "
poer
"
(traduzione dal patois: "sporco") e dicevo anche parole peggiori,
però la realtà è questa: l'Union Valdôtaine, secondo me, deve fare
molto di più che sospendere due membri in attesa dell'evolversi
della situazione. Qua non va niente bene, ma non lo dico per il
presente, lo dico per quello che ha rappresentato l'Union
Valdôtaine dal 1945 ad oggi. Con un po' di coscienza rendetevi
conto del ruolo che ha avuto questo partito, la cui immagine adesso
è purtroppo seriamente compromessa a causa di questi fatti
sconcertanti.
Finisco solo con il "testone",
monsieur
Rollandin. Non so
come dirlo, ma per quarant'anni ha comunque gestito - a quanto pare
nel bene e nel male - questa Valle d'Aosta, ha gestito il riparto
fiscale, ha gestito tutta questa trasformazione. Secondo me lei
Rollandin è seriamente responsabile di questa situazione se non ha
fatto abbastanza o, peggio ancora, se non era al corrente, visto
che è stato Prefetto e Presidente. A mio giudizio, lei passerà alla
storia come l'uomo che ha permesso o comunque non ha impedito
questo schifo che si è inserito nella nostra società. Io spero che
lei abbia modo di scusarsi, perché quello che mi fa specie - e
termino, Presidente - è che non ho sentito una parola di scuse da
parte dell'Union Valdôtaine e di chi era prima nell'Union
Valdôtaine quando questi fatti già si conoscevano. Vi chiedo
sinceramente di chiedere scusa, almeno a nome dei valdostani, per
aver permesso che succedesse tutto questo.
Presidente -
Pur ovviamente nella libertà di espressione
del pensiero di ognuno, io invito a utilizzare quest'Aula come
luogo di democrazia partecipata e non come un'aula di tribunale per
esprimere considerazioni che esulano totalmente dalla nostra
attività.
Ha chiesto la parola la collega Morelli.
Morelli (ALPE) -
Vorrei iniziare con l'affrontare la
questione della tutela del buon nome della Regione; io credo che
sia stata una decisione molto saggia e, per quanto mi riguarda, le
persone che ho incontrato l'hanno intesa e condivisa in modo
diverso rispetto a quanto diceva il collega Gerandin.
Vi è la necessità che le responsabilità all'interno di questa
vicenda siano ricondotte alle singole persone che ne sono
responsabili, e non alla Regione in quanto istituzione, e non alla
comunità valdostana in quanto popolo, in quanto insieme di
individui. Credo che una distinzione vada fatta: se c'è del marcio
- e c'è del marcio - questo va estirpato. Su questo credo siamo
d'accordo. Da parte della comunità e da parte delle istituzioni vi
deve essere la volontà di estirparlo e di andare fino in fondo, ma
il buon nome della nostra Regione credo vada tutelato e in questo
senso va interpretato il passaggio fatto dalla Presidenza della
Regione.
L'attribuzione delle competenze prefettizie al Presidente della
Regione ha radici abbastanza lontane, risale al decreto
luogotenenziale ed è stato confermato dallo Statuto di autonomia,
perché fa parte dell'autonomia valdostana. Risale ad una visione
non dico federalista, perché sarebbe troppo, ma a una visione
regionalista che sta alla base di questo Statuto. Io credo che
forse, da parte di qualcuno che insiste sulla separazione delle due
funzioni, vi sia anche un pochino una mancanza di cultura politica,
di conoscenza storica dei fatti. Che poi vi possano essere dei
pessimi Prefetti, come dei pessimi Presidenti, come dei pessimi
Consiglieri, questo è un fatto che attiene al comportamento delle
singole persone, non al fatto che le due funzioni siano riunite. Si
tratta quindi di ruoli svolti correttamente, come per tutti i ruoli
istituzionali.
Quanto allo schifo di cui parlava il Consigliere Lucianaz, io
credo vi sia stata una sottovalutazione generale della situazione,
non solo da parte della politica ma anche della comunità, forse
perché risulta difficile ammettere che anche nel proprio
territorio, nella propria Regione a cui si è profondamente legati,
possano svilupparsi fenomeni come quello mafioso. Concordo però sul
fatto che se si vuole estirpare bisogna guardare in faccia la
realtà e andare fino in fondo. Io credo sia quello che le
istituzioni, ma anche i singoli cittadini debbano fare, perché
probabilmente la sottovalutazione dei singoli cittadini è anche un
po' da imputare a qualche interesse personale, ad un lasciar vivere
su cui forse dobbiamo interrogarci tutti.
Siamo 17 a 17, ma la situazione è molto diversa rispetto a
quando la precedente maggioranza non aveva più i numeri.
All'interno della scorsa maggioranza vi è stato un travaglio
interno e i numeri sono venuti meno perché non c'era la
condivisione su certi temi. Qui, invece, è intervenuto un fattore
esterno. Credo che la Giunta sia nella condizione di continuare a
lavorare e anche di poter lavorare bene. Per quanto riguarda poi
nel merito i provvedimenti - e parlo sempre indipendentemente dai
numeri 17 a 17 - io credo che sia buona norma cercare la
condivisione e cercare di trovare i punti comuni per portare avanti
bene le azioni amministrative.
Presidente
-
La parola al collega Luboz.
Luboz (LEGA VDA)
-
Je débuterai par une
phrase qui est très chère à tous les valdôtains et que j'estime
devrait être très chère surtout à tous les Unionistes amis: "
Il
faut être très bas pour regarder très haut
". C'est un paradoxe
qui cache cependant une vérité: nous avons atteint le fond de notre
bassesse. Quando Émile Chanoux scrisse questa frase era in pieno
fascismo, la Valle d'Aosta aveva perso la sua identità, stava
perdendo la sua lingua e si prospettavano tempi bui e oscuri.
Spesso nel Teatro popolare si raccontano, vengono narrate e
recitate
pièces
teatrali che hanno anche una forte valenza
politica e sociale. Anni fa una compagnia teatrale aveva immaginato
una Valle d'Aosta nel futuro ed aveva citato questa frase di Émile
Chanoux, e in un passaggio si era detto che vent'anni di fascismo
avevano fatto meno male alla Valle d'Aosta e ai valdostani - allora
erano 40 anni di autonomia, adesso sono 70 - che non 70 anni di
autonomia. A volte mi sento di condividere questo pensiero, perché
il fascismo probabilmente aveva messo insieme i valdostani di
valore, quelli che avevano scritto poi la Carta costituzionale
della Valle d'Aosta.
L'autonomia ci ha diviso profondamente per interessi personali,
di movimento, per interessi legati a tante
lobby
. Questi
interessi sono entrati nella politica, nell'economia, nella Valle
d'Aosta, sono entrati anche attraverso questo cancro che è stato
dimostrato esserci e che è operante attualmente in Valle
d'Aosta.
Io mi auguro che questo 23 gennaio, quattro giorni prima della
data della memoria, possa essere ricordato in futuro in Valle
d'Aosta come data simbolo, affinché questa intera Assise regionale
prenda posizione per combattere veramente tutti quanti insieme,
poiché è inammissibile che in una concentrazione così piccola di
130.000 abitanti, pari a un quartiere di una grande città, ci possa
essere tanta crisi politica e anche delinquenziale. Non vado oltre.
Mi auguro veramente che ci sia una presa di coscienza da parte di
tutti.
Présidente
-
La parole au collègue
Ferrero.
Ferrero (MOUV')
-
In questa atmosfera surreale,
oggi io mi sarei aspettato assolutamente le dimissioni dell'attuale
maggioranza. Era un atto dovuto. Questo tergiversare diventa
veramente pesantissimo. Non so che cosa vi spinga ad andare avanti,
lo saprete voi, magari ce lo spiegate, ma ormai il motore l'avete
lasciato per strada.
Bisogna precisarlo, questa non è un'aula di tribunale ma, al di
là di qualsiasi considerazione che lasciamo da parte, i casi sono
due: una parte della politica era collusa e l'altra parte della
politica che voi rappresentate era distratta. Capite che nel
migliore dei casi fate la figura di coloro che, di fronte ad un
incendio che ha già avvolto tutta la casa, non si muovono finché
non sentono le fiamme sotto il sedere. A livello di credibilità e
di efficacia della vostra azione, quindi, in un senso o nell'altro
andiamo veramente a cadere molto male. Non so se è necessario che
arrivi il criminale con la coppola e il fucile per accorgersi che
ci sono certe cose. Ebbene, se non ve ne accorgete, c'è un
problema, ma è un problema grandissimo che avete voi.
Capite che la questione dei 17 a 17 non è tecnica, è etica. Io
mi rivolgo al Presidente Fosson, di cui ho stima per l'esperienza,
la professionalità e la sensibilità che in alcuni casi ha
manifestato, per vedere di interrompere questa fase di maggioranza.
Io ho sempre detto "facciamo calare un po' i toni". Presidente
Fosson, tantissime volte non è stato lei il problema, ma lo sono le
sue cattive compagnie.
Presidente
-
Ha chiesto la parola il
collega Marquis.
Marquis (SA)
-
Abbiamo cominciato con delle
comunicazioni, ma sta diventando un dibattito, a seguito dei vari
rilanci che ci sono stati da parte dei colleghi intervenuti su
questo argomento.
Ritengo doveroso esprimere ancora alcune considerazioni. Sono
rimasto molto colpito dal fatto che si cerchi, a fronte di un
evento drammatico che ha colpito la Valle d'Aosta il 23 gennaio, di
speculare politicamente sopra. Mi fa specie che ci possa essere una
configurazione dell'Aula dove c'è qualcuno che ha la maglia bianca
e gli altri che hanno la maglia sporca. Ci sono movimenti portatori
della pulizia e altri movimenti che - lo si dice indirettamente -
sono quelli che hanno rovinato e distrutto la Valle d'Aosta.
Io credo che l'onestà sia un valore individuale, non
un'appartenenza a un movimento. Sempre più vedo che domina la
ricerca di un consenso di breve periodo, invece che il
raggiungimento di obiettivi lontani. Forse è di questo che oggi la
Valle d'Aosta ha bisogno: ha bisogno di guardare avanti in modo
strutturato per uscire da questa situazione di difficoltà, ma non è
attraverso la speculazione emozionale dei fatti giornalieri,
cercando di enfatizzarli all'opinione pubblica, che si risolvono i
problemi e si offre un servizio alla nostra comunità.
In particolare, mi dà fastidio vedere quanto avviene anche a
livello nazionale, quotidianamente. Oggi la politica ha perso il
senso del pensare al bene comune, di trovare delle soluzioni ai
problemi della gente. Io capisco che le parole siano interpretabili
e che ciascuno offra il suo giudizio nell'analisi di un argomento,
ma in questi giorni vediamo che addirittura chi dice che esiste una
galleria di chilometri sotto una montagna e chi dice che non esiste
la galleria. Mettiamoci d'accordo! Io credo che questo non sia fare
politica e fare del bene ad una comunità. Credo che dobbiamo
diventare tutti più seri, pur non sottovalutando quello che è
successo in questi giorni.
Io ritengo che il Presidente Fosson abbia agito in nome della
responsabilità del ruolo assegnatogli, che non abbia sottovalutato
questa circostanza ma che, nel contempo, abbia realizzato che non
si possano prendere posizioni e fare scelte affrettate in una
situazione di difficoltà. Io credo che un capitano su una nave non
possa abbandonare la nave: deve portarla al porto. Credo che qui
dentro, in quest'Aula, noi abbiamo l'obiettivo principale di
riconoscere quello che è successo, però cercando di dare una
garanzia di continuità, una speranza alla Valle d'Aosta, facendo
tutte le analisi del caso, un'analisi di coscienza, facendo una
verifica di quanto è successo anche in modo approfondito. Però, se
vanno estirpate delle erbe, non vuol dire che dobbiamo mettere il
diserbante su tutto il prato.
Credo che la Valle d'Aosta - e lo ribadisco - non sia una
Regione marcia, perché questo offende la nostra comunità. Che ci
siano delle malattie, dei mali che, se non curati e non estirpati,
rischiano di creare problemi più grandi in futuro, penso sia sotto
gli occhi di tutti, siamo tutti in grado di poterlo affermare. Io
però credo che occorra fare un passo avanti: smettiamola di
speculare su questi argomenti, siamo seri, la Valle d'Aosta ha
bisogno di serietà, non di politici che vengono dentro quest'Aula a
speculare miseramente sulle difficoltà che vive la nostra comunità
oggi!
Presidente
-
Ha chiesto la parola il collega
Vesan.
Vesan (M5S)
-
Il collega Marquis ha appena fatto
un intervento per stigmatizzare coloro che parlano sulla scorta
dell'emotività, dell'informazione riportata dalla cronaca e poi, in
tutto il suo intervento, non ha parlato praticamente di altro.
Possiamo discutere in quest'Aula, se vogliamo, sulla distinzione
fra i tunnel esplorativi e i tunnel destinati al transito dei treni
ad alta velocità, ma probabilmente non è una nostra competenza. Poi
ha parlato di strumentalizzazione, di responsabilità personali, e
via dicendo.
È vero, Consigliera Morelli: le responsabilità penali sono
assolutamente individuali, infatti la magistratura pone azioni in
campo per le persone coinvolte nei reati, ma per quello che
riguarda le infiltrazioni mafiose ci sono azioni, come il
commissariamento, di cui purtroppo si parla a livello nazionale e
di cui, invece, qui in Valle d'Aosta tutti fanno finta che come
soluzione non esista, azioni che incidono espressamente sulle
istituzioni. Il voto contrario in quest'Aula alla creazione di un
osservatorio sulla criminalità organizzata, ripetutamente proposto
dal Consigliere Bertin - mi spiace che non ci sia -, è stato fatto
non solo da persone, ma anche da forze politiche; forze politiche
che ancora siedono in quest'Aula e che, relativamente alle
possibili infiltrazioni della criminalità organizzata, hanno sempre
preferito far finta di niente, oppure hanno preferito non porsi il
problema in modo preciso e puntuale.
Secondo noi le responsabilità delle forze politiche in
quest'Aula ci sono e proprio il Consigliere Marquis, il quale
ribadisce la posizione di avvoltoi di coloro che cavalcano
strumentalmente queste indagini, dimentica che il Vicesindaco di
Saint-Pierre, rappresentante del suo stesso movimento, è stato
eletto grazie ai voti della 'ndrangheta, quello su cui sta
indagando la magistratura in questo momento. Se non vogliamo
parlarne e dire che non c'entra niente, che è solo il candidato ad
essere esposto e che il partito è pulito, va bene, continuiamo a
fare così. Continuiamo a tenere la testa sotto la sabbia facendo
finta che con quest'Aula e con i Consigli comunali della Valle
d'Aosta le associazioni mafiose non c'entrino nulla!
Presidente -
Ha chiesto la parola il collega
Rollandin.
Rollandin (UV) -
Le Président Fosson avait débuté, lors
de ses communications, en disant qu'à présent on a pas de
nouveautés par rapport à ce que nous connaissons, aux faits déjà
discutés et analysés. Les différentes interventions ont mis en
évidence deux aspects: sans doute l'effet qu'on connaît après ce
que nous savons et nous avons pu connaître, c'est-à-dire ce que les
journaux nous ont rapporté, ce qu'on connaît par rapport à ces
faits dramatiques. Je crois qu'il y a justement l'exigence de
pouvoir mieux connaître ce qui s'est passé pour prendre des
décisions conséquentes qui iraient même dans la direction de ce qui
s'est passé aux différents niveaux, mais cela n'empêche pas qu'il y
ait un peu d'attention et de disponibilité avant de prendre des
attitudes conséquentes sans connaître ou bien en connaissant peu
les faits.
À ce propos je crois que le jugement sur les personnes qui, dans
l'éventualité, ont eu d'attitudes portant à la condamnation, on est
les premiers à le faire, soit comme mouvement que comme individu.
Le fait d'avoir eu la possibilité de gérer pendant des années,
d'être en quelque sorte dans les différents gouvernements, je crois
qu'il n'empêche pas qu'il y ait un peu plus de cohérence dans ce
qui est l'attitude vis-à-vis du passé. Il y a eu des moments
difficiles comme des moments où on a eu des succès importants. Les
différents gouvernements ont essayé de faire le possible pour
donner un développement à la Vallée d'Aoste et je crois qu'il est
sous les yeux de nous tous. Sans doute on se retrouve à nouveau
dans un moment difficile et cela n'empêche pas qu'il y ait sans
doute l'exigence de faire toute l'attention possible sur ce
phénomène que personne ne veut cacher, nous n'avons pas cette
attitude.
Toutefois je crois que les accusations que le collègue vient de
faire sont un peu exagérées. Je ne crois pas devoir le faire en
cette occasion, mais je le ferais à d'autres, et je rappellerai ce
qu'on a fait pendant ces années. Personnellement j'ai toujours
répondu sur ce que j'ai fait, sur les actions comme oralement. Très
souvent, lorsqu'on gouverne, il y a des moments où on peut faire
certaines choses qui, par la suite, peuvent être mises en quelque
sorte en doute de la part de quelqu'un: c'est justement là le
moment de dire la raison pour laquelle on a pris certaines
décisions. C'est ce qui est en train de se passer au différents
niveaux.
Aujourd'hui je ne crois pas que ce soit le bon moment pour
intervenir sur l'ensemble. J'ai toujours eu une attitude cohérente
envers les principes de l'Union Valdôtaine comme envers les
principes de notre Région et des martyrs qui, très souvent, sont
mentionnés ici. Je les connais très bien, comme je connais ce
qu'ils ont voulu partager dans notre Vallée. Nous devons porter de
l'avant les mêmes idéaux avec force, tout en sachant qu'on peut
avoir parfois des difficultés et des personnes ayant des attitudes
qui ne sont pas conformes à cela. C'est le moment d'intervenir et
c'est ce que nous voulons faire tous ensemble.
Presidente -
Collega Ferrero, le ricordo che il
Regolamento prevede brevi interventi. Lei è già intervenuto due
volte, cerchiamo di regolamentare i lavori dell'Aula. Se è una
questione personale per la replica, le do la parola.
Ferrero (MOUV') -
Solo una battuta velocissima, ma dopo
la
lectio magistralis
del collega Rollandin è d'obbligo dare
un chiarimento.
Il metodo "faccia finta di niente", del "abbiamo fatto qualcosa
di buono in passato", a noi non interessa, non l'avete capito? A
noi non interessa! Il problema è un altro e non è neanche
giudiziario: il problema è che certi politici, tutti i politici,
non devono avere certe "frequentazioni". È quello il problema, e
non è risolvibile dicendo "abbiamo fatto qualcosa di buono in
passato", perché certe cose non possono avvenire, sono
incompatibili con la politica! Si può andare indietro a vedere e
dire "abbiamo fatto qualcosa di buono", e per fortuna che avete
fatto anche qualcosa di buono, ma una politica che "frequenta"...
io non parlo di reati, ma il semplice fatto di avere queste
frequentazioni è una politica inaccettabile, è una politica che
veramente, come ha detto il collega Lucianaz, fa schifo.
Non cerchiamo di mescolare le cose: la questione giudiziaria la
gestiscono i giudici, ma la questione etica la gestisce la
politica! Deve essere ben chiaro che il Consiglio adesso è spaccato
in due parti: una parte che una sensibilità etica e una parte che
ha un'altra sensibilità etica sulla questione delle
"frequentazioni". Anche i movimenti che fanno parte della
maggioranza e che non sono stati coinvolti direttamente
nell'inchiesta si mettano a riflettere, si mettano una mano sulla
coscienza, perché non è solo colpevole chi prende le mele, ma anche
chi regge il sacco!
Presidente -
Non ci sono altre richieste di intervento?
Ha chiesto la parola l'Assessore Testolin.
Testolin (UV) -
Il
bon ton
vorrebbe che scendessi
ai banchi ma, per motivi più legati al fisico, parlerò da qua.
Cercherò di rispondere ad una variegata situazione di pensiero,
all'interno della quale ognuno ha cercato di esprimere a suo modo
delle considerazioni, dettate da sentimenti diversi, a mio avviso.
Io cerco di farlo a modo mio, per sottolineare ancora una volta che
lo strapparmi le vesti da quella parte del bancone non era dettato
da una posizione particolare, ma da un credo profondo. Mi stupisce
che lei, collega Lucianaz, metta in dubbio questo credo, perché lei
conosce bene le situazioni sul territorio, la tanta gente che ha
sempre lavorato per il piacere di dare delle risposte nei piccoli
Comuni, come nei grandi Comuni, come all'interno della Regione, con
tanto spirito di dedizione e tanto attaccamento alla terra natale o
che l'ha accolta nel tempo, per cercare di dare risposte che
fossero a beneficio di tutta la comunità. Per questa gente io
lavorerò sempre e mi presenterò sempre con la stessa faccia e con
le stesse idee che hanno animato e stimolato nel tempo questo modo
di agire e di comportarmi. Non mi vergognerò mai di aver
partecipato nel tempo e di essere ancora membro di un movimento che
è lì da settant'anni, perché di cose buone ne ha fatte tante, al di
là di quello che dice il collega Ferrero.
Qualche sbaglio ci sarà stato, e riprendo le parole della
collega Morelli: ognuno si porta appresso le responsabilità
personali e gli sbagli personali che eventualmente ha fatto nel suo
percorso. Questo non deve compromettere in alcun modo le visioni
più ampie, visioni politiche che non possono venire tacciate o
compromesse solo perché c'è qualcuno che non si comporta bene. Io
sarò sempre assolutamente promotore e fautore di questo tipo di
atteggiamento e non ho paura di dirlo, neanche da quando sono al
Governo. Giustamente ognuno cavalca il suo cavallo di battaglia.
Chi vuole politicamente tacciare una parte politica o un'altra di
percorsi che sono degni di dover dare le dimissioni, oppure altre
conseguenze che possono anche essere comprensibili perché dettate
da opportunità che evidentemente qualcuno pensa di cavalcare, non
lo fa per il bene della comunità valdostana tutta, a mio avviso, ma
piuttosto
pro domo sua
. Anche questi, secondo me, non sono
atteggiamenti che vanno nell'ottica di dare delle risposte serie,
come diceva il collega Marquis, in un momento molto delicato.
A mio avviso, in questo momento e tutti assieme, dobbiamo tenere
un profilo basso, lavorare e cercare di dare le risposte che si
possono dare, perché il momento è particolarmente difficile,
aspettando che ci siano indicazioni chiare, che si possano definire
le mancanze o le situazioni non corrette.
Sia personalmente che come movimento, noi abbiamo condannato
certi tipi di atteggiamento. Personalmente io non ho da nascondere
alcun tipo di contatto o frequentazione. Penso di farlo sempre
nella maniera più trasparente e corretta possibile. Evidentemente,
se c'è qualcuno che da certi tipi di frequentazioni ha tratto dei
benefici o ha fatto cose che non andavano fatte, deve essere
punito. Questo lo dice il buonsenso, lo dice ogni singolo
Consigliere, lo dice quest'Aula che l'ha detto e l'ha sottoscritto
con una mozione, lo dicono i movimenti seri, quelli che sono lì da
settant'anni e non quelli che sono nati l'altro ieri! Lo dice tutta
la gente di buonsenso e lo dice anche l'opinione pubblica
regionale. Noi abbiamo bisogno di dare un segnale anche di unità,
in questo momento, al di là del simbolino che ci rappresenta in
quest'Aula.
Penso che prima di tutto bisogna lavorare per la Valle d'Aosta e
sinceramente la prima idea che mi è venuta in mente il 23 gennaio,
la mia prima preoccupazione non è stata né per me, né per il mio
movimento, ma per tutta la Regione, quello sì, perché quando da
fuori ci si vede non più come una Regione unita, non più come
qualcosa da imitare, mi preoccupo. Di questo però non faccio una
questione personale o per forza una situazione da cavalcare per
dare contro a qualcuno; piuttosto faccio dei pensieri per riuscire
a lavorare in maniera ancora più incisiva, per stravolgere un
pensiero comune e per dare dei segnali positivi.
Presidente -
Ha chiesto la parola il collega Bertin.
Bertin (RC-AC) -
La discussione sta assumendo
caratteristiche particolari rispetto a come era iniziata. Volevo
soltanto aggiungere qualche considerazione, anche alla luce del
dibattito che si è svolto.
Certamente le responsabilità penali sono individuali, ma poi
esistono delle responsabilità politiche che non sono individuali.
Le frequentazioni pericolose tra la politica e certi ambienti non
sono di oggi e la mancanza in questi anni di una chiara presa di
distanze da queste cose non può essere dimenticata. Il risultato è
questo: o la politica mette un argine... ma tutta la politica,
perché oggi l'obiettivo è infiltrarsi in certi partiti, però domani
può essere un altro, perché questi non è che guardano chi è loro
simpatico, guardano qual è l'interesse. Rispondere non è soltanto
una questione individuale, è una questione politica, e lo dico da
tempo.
Presidente -
Ha chiesto la parola il Presidente
Fosson.
Fosson (GM) -
Io penso sia comunque un onore essere qui,
in questo momento, a cercare di uscire da questa situazione, che è
gravissima. Nessuno vuole minimizzare quanto è successo, però siamo
sicuri - come diceva il collega Testolin molto bene - che sia
necessario uscire da questa situazione facendo chiarezza.
La situazione è molto grave, però non è ancora chiara, l'ha
detto bene anche lei, Consigliere Ferrero. Se noi sapessimo
veramente quali sono le effettive responsabilità riguardo alle
posizioni da prendere, e che prenderemo appena queste saranno
chiare, forse questo momento di passaggio sarebbe già superato. Io
pensavo, quando ho parlato di "venti giorni", che questa chiarezza
sarebbe stata fatta molto prima, ma questo non è successo.
La Consigliera Nasso, con la sua voce dolce, ci dice che sui
social
c'è già l'ordinanza: è vero, l'abbiamo letta tutti,
l'hanno letta anche i giornali, però le autorità a cui ci
riferiamo, per essere oggettivi e nel retto, ci dicono che finché
non c'è un'ordinanza firmata dal tribunale tutto il resto non si
può fare. Può essere una sopraffazione, un andare incontro alla
dignità di molte persone. Noi ci siamo mossi e abbiamo fatto di
tutto, abbiamo esercitato tutte le nostre competenze affinché su
questo si faccia chiarezza e si porti avanti la verità, sapendo che
il Consiglio regionale è in una situazione difficile, così come lo
sono certi Comuni della Valle d'Aosta.
Vede, collega Gerandin, io avevo preparato la risposta ad
un'iniziativa con risposta immediata riguardo alla nomina
dell'avvocato, ma la faccio qui volentieri. Questa nomina è stata
tutto tranne che volerci mettere in una situazione di intimidazione
o di poca trasparenza, ma soltanto in una situazione di
collaborazione con le Forze dell'Ordine per fare molta più
chiarezza. Infatti la delibera n. 90, se la si legge, dice:
"
...che i reati ipotizzati siano particolarmente gravi, che
l'esistenza di strutture riconducibili alla criminalità sul
territorio della regione, con ipotizzati legami con appartenenti
alle istituzioni, sia, oltre che motivo di indubbia preoccupazione,
una circostanza suscettibile di arrecare gravissimo nocumento
all'immagine della Regione Autonoma Valle d'Aosta, sia come
istituzione, sia come ente esponenziale della collettività
valdostana, e che pertanto la Regione, nel procedimento penale in
questione, sia persona offesa dei reati contestati
". Su tale
presupposto, queste sono le finalità: "
Al fine di poter valutare
con piena cognizione le ipotesi di reato e i profili risarcitori
eventualmente connessi, nonché al fine di essere partecipe al
procedimento sopracitato, in considerazione del rilevante interesse
pubblico dell'Amministrazione regionale alla tutela della legalità
nell'ambito delle istituzioni, nonché della società civile e del
tessuto economico del proprio territorio, la Giunta ha nominato
l'avvocato Renzo Cocchi del Foro di Torino quale difensore di
persona offesa."
- è un professionista già conosciuto e
utilizzato dalla Regione - "
Non si tratta, quindi, di una mela
tutela dell'immagine dell'ente, ma di una partecipazione al
procedimento, nell'interesse della collettività che la Regione
rappresenta, con la facoltà che il Codice di procedura penale
riconosce alla persona offesa quale, ad esempio, presentare
memorie, essere informata sullo stato del procedimento e valutare
con maggiore cognizione di causa eventuali profili risarcitori da
far valere quale parte civile nel caso in cui alle indagini faccia
seguito un rinvio a giudizio
". Per rispondere a quello che
diceva il Consigliere Gerandin, ma anche a quanto mi chiedeva
sicuramente con competenza l'avvocato Sammaritani: "
Il legale
incaricato ha avuto, in data 28 gennaio, un colloquio col
Procuratore dottor Saluzzo, con il Procuratore aggiunto dottoressa
Loreto e con i sostituti Procuratori assegnatari delle indagini,
che hanno manifestato apprezzamento per la formalizzazione
dell'intervento della Regione adesivo all'azione dei magistrati
inquirenti, finalizzata all'accertamento dei fatti e
all'individuazione delle responsabilità. In data 31 gennaio il
legale ha ricevuto l'originale dell'atto della delega e in data 1°
febbraio ha depositato istanza di accesso alla documentazione, sul
quale relazionerà alla Regione non appena possibile
". Questo
chiaramente sotto impulso, sostegno e spinta di tutta l'Avvocatura
regionale, perché noi vogliamo fare le cose in modo trasparente e
corretto, senza minimizzare nulla.
Se noi ci fossimo arroccati, forse questo sarebbe stato
giudicato un tentativo di separazione e intimidazione. Abbiamo
attivato in questi giorni tutti i possibili rapporti istituzionali
e di collaborazione con le Forze dell'Ordine perché, come detto,
questo è un momento molto grave che noi non vogliamo assolutamente
sottovalutare.
Per quanto riguarda il Prefetto-Presidente della Regione, come
ha ben detto la collega Morelli, questo deriva dal decreto
legislativo luogotenenziale del 1945. È stato dato come
riconoscimento e possibilità di autonomia maggiore alla Valle
d'Aosta. Noi pensiamo che questo sia un valore aggiunto. Si può
sbagliare, non saremo gli unici Prefetti o gli unici Presidenti
della Giunta che hanno sbagliato, ma questa è una grande
attribuzione che è stata data a tutti i valdostani. Ringrazio il
gruppo della Lega che ha riconosciuto e ha sostenuto questo
fatto.
Presidente -
Il collega Sammaritani chiede ancora la
parola. Vi chiedo di contenere un po' la discussione per riuscire
ad andare avanti. Il Presidente Fosson è poi già entrato nel merito
di una risposta, quindi magari lasciamo il dibattito in seno a quel
punto già iscritto all'ordine del giorno. Prego, collega
Sammaritani.
Sammaritani (LEGA VDA) -
Chiedo scusa, ma approfitterò
del fatto che il Presidente Fosson ha già affrontato il tema
dell'interrogazione a risposta immediata che noi abbiamo
presentato, perché evidentemente ho un po' più di tempo rispetto a
quanto ne avrei successivamente. Comunque probabilmente dopo la
ritirerò.
Devo dire invece, a differenza di quanto sostiene il Presidente
della Giunta, che noi non siamo affatto convinti di questa scelta
fatta dalla Giunta. Intanto non siamo convinti perché manca una
certa coerenza, come ha già segnalato la collega Spelgatti, poiché
non sempre ci si costituisce. O ci si costituisce sempre, o non lo
si fa mai. Mi piacerebbe che ci fosse sempre una condotta lineare
in questo tipo di scelte. Io personalmente credo che ci si debba
costituire sempre, perché così noi abbiamo fatto quando ne abbiamo
avuto l'occasione, nei pochi mesi in cui siamo stati al Governo,
poiché l'immagine della persona offesa o della persona danneggiata
- che tra l'altro sono due figure un po' diverse - deve sempre
essere tutelata.
In questo caso, invece, io ho tanto l'impressione che questa sia
stata una scelta esclusivamente politica e per nulla tecnica, nel
senso che è presto, è stato prematuro, siamo nella fase delle
indagini preliminari. Nella fase delle indagini preliminari anche
la parte offesa può fare molto poco, soprattutto in un procedimento
come questo e di tale gravità, con reati di un certo tipo nella
possibile individuazione delle fattispecie. L'articolo 90 del
Codice di procedura penale prevede che, sì, la parte offesa possa
essere già presente in tale fase, che possa presentare delle
memorie e dare degli indirizzi alle indagini, ma credo che in un
ambito come questo sia ben difficile che la Regione possa fare
tutto ciò. Per chiedere le copie degli atti basta molto meno, non
c'è bisogno di spendere 15.000 euro. Basta prendere l'avvocatura
interna che abbiamo, abbiamo tre validissimi avvocati che possono
tranquillamente fare un'istanza di copie di atti. Devo dire che è
stata un'azione scomposta, dettata probabilmente dall'emozione del
momento e forse anche da una ricerca di quel consenso a breve
termine di cui parlava il collega Marquis; un consenso che questo
Governo evidentemente non ha e che forse non ha mai avuto,
figuriamoci se non si poteva cogliere quest'occasione.
Io rilancerei la palla a proposito di questi tentativi
speculativi. Non sono nostri i tentativi speculativi, noi ci
preoccupiamo di una sostituzione grave, quindi dobbiamo prenderne
atto. È evidente che siamo in opposizione e quindi forse siamo più
attenti a queste cose. La reazione di questo Governo, peraltro, è
stata scomposta, addirittura prematura, secondo me un po'
"populista", termine che a me piace poco, ma che in questo caso va
invece usato. È una sorta di "strategia della distrazione", quella
di cui parlava Chomsky in passato. Come diceva il collega Rollandin
- ed è giusto, dal punto di vista tecnico - aspettiamo, siamo
ancora agli inizi, chissà cosa succederà. In teoria pensate che
dopo le indagini preliminari il Pubblico ministero potrebbe ancora
addirittura dire che i reati non ci sono e forse nemmeno arrivare
alla richiesta di rinvio a giudizio. In questo caso è ben difficile
che ciò accada, viste anche le misure cautelari applicate, però in
teoria è così, quindi sì, è giusto, aspettiamo. Questa è una
strategia distrattiva.
Altra strategia distrattiva, invece, è quella posta in essere da
questo Governo: state tranquilli, abbiamo già fatto tutto, abbiamo
nominato un avvocato, abbiamo investito una bella somma e adesso
tuteleremo l'immagine della Regione. In fase di indagini
preliminari non si tutela nessuna immagine, evidentemente, va già
bene se la si tutela in fase di udienza preliminare, figuriamoci in
questa fase! Pertanto, Presidente, direi proprio che è una scelta
non corretta, e me ne rammarico, perché non è opportuna in questo
momento.
Come dico, senza nulla togliere al collega che è stato nominato,
abbiamo un efficiente Ufficio legale con avvocati che possono
patrocinare anche esternamente la Regione. Per fare una copia di
atti si sarebbe potuto spendere zero e incaricare uno di questi tre
legali. Se poi proprio si doveva scegliere uno del libero Foro,
anche in Valle d'Aosta abbiamo circa 200 avvocati; io qui tutelo un
po' la categoria, me lo permetterete, da ex Presidente dell'Ordine
degli avvocati. Mi vengono in mente almeno venti nomi che avrebbero
potuto benissimo fare un'istanza di richiesta di copie degli
atti.
Come gruppo della Lega noi diciamo pertanto che siamo veramente
contrari a questa scelta.
Presidente -
Colleghi, diamo quindi per discusso anche il
punto n. 3.03 dell'ordine del giorno.
Collega Gerandin, sempre su questo tema? Se i colleghi sono
d'accordo, ampliamo la discussione politica perché i fatti sono
stati delicati e gravi. Vi chiedo però di contenere gli interventi.
Prego.
Gerandin (MOUV') -
Ho parlato una volta, ho fatto una
domanda e il Presidente, che ringrazio, mi ha risposto.
Posso dire che, per quanto mi riguarda, sono assolutamente in
linea con quanto espresso dal collega Sammaritani. Io penso che la
difesa d'ufficio che lei ha provato a fare su questo incarico non
abbia convinto nessuno, in quest'Aula; nessuno ne era convinto già
da prima, ma penso che neanche la sua maggioranza ora ne sia
convinta. Abbia pazienza, ma quello che ha detto prima il collega
Sammaritani è il panorama vero e reale di quello che è successo
negli anni in Valle d'Aosta! Siamo ancora in sede di indagini
preliminari e, prima ancora di una richiesta di rinvio a giudizio,
già pensiamo di mettere in piedi delle norme di tutela
dell'immagine della Valle d'Aosta, utilizzando risorse dei
valdostani, quando nel pregresso ci sono stati dei rinvii a
giudizio dove la Regione neanche si è presentata come parte
civile?
A noi pare davvero una fuga in avanti e quei dubbi che mi
vengono scritti... guardi bene che sto leggendo quello che viene
scritto, sono comunicazioni che vengono scritte normalmente, questa
preoccupazione non era sul fatto che lei abbia fatto
un'illegittimità - attenzione, nessuno parla di questo, perché
credo sia assolutamente nelle possibilità e nei termini del Governo
regionale fare una nomina del genere, per cui nessuno entra nel
merito dell'atto illegittimo - ma che era quanto mai inopportuno.
Come si fa a dire che viene letto come un atto intimidatorio,
quando siamo ancora in una fase preliminare, quando si dice che noi
vorremmo essere a conoscenza, presentare memorie, partecipare al
procedimento... ma chi ha mai visto una cosa del genere in una fase
assolutamente preliminare? Non ha convinto nessuno con questa
difesa, e siamo assolutamente in linea con quanto ha espresso il
collega Sammaritani: è un atto quantomeno inopportuno, perché la
chiave di lettura è di ben altro stampo.
Presidente, lo dico in tutta sincerità: io penso che in questo
momento la nostra priorità, la priorità della Valle d'Aosta, non
sia salvare l'immagine nascondendo la sostanza dei fatti, ma
approfondire perché escano tutti i fatti. Dopodiché avete fatto una
serie di interventi uno dietro l'altro in cui dicevate che le
responsabilità penali sono personali: è chiaro che bisognerà
tutelare l'immagine della Regione, magari chiedendo i danni a chi
ha rovinato questa immagine dal punto di vista personale, ma non si
difende l'immagine della Valle d'Aosta nella fase delle indagini
preliminari, quando pare che quello che è emerso sia una parte di
quel minestrone di cui si parla in giro, che - torno a ripeterlo -
dai cittadini viene letto come un tentativo di "influenzare" -
chiamiamola così -, l'azione della magistratura. Per quel che ci
riguarda, in questo momento era utile rimanere in disparte,
lasciare che la magistratura facesse il suo corso, dopodiché
l'immagine si tutelava dopo.
Concludo dicendo che sono assolutamente d'accordo con il collega
Bertin quando dice che qui non siamo di fronte ad una sola
responsabilità di carattere personale, ma siamo di fronte a
responsabilità di carattere politico. Nello scorso Consiglio io ho
detto "attenzione, io voto la questione del prendere le distanze" e
sono assolutamente convinto di quello che si è votato in
quest'Aula, ma le responsabilità non sono uguali per tutti, in
quest'Aula. In questa politica, qualche partito ha fatto come gli
struzzi: ha messo la testa sotto la sabbia.
Presidente -
Collega Bertin, per cosa?
Bertin (RC-AC) -
Ormai il dibattito è aperto. Riprendendo
la questione che avevo sollevato...
Presidente -
Mi permetto di interromperla, anche perché i
colleghi di maggioranza lo sottolineano. Dato che il Presidente è
entrato nel merito di un punto iscritto all'ordine del giorno,
giustamente i colleghi hanno poi preso la parola. Cerchiamo però di
contenerci tutti e di limitarci alle comunicazioni del Presidente
della Regione, perché altrimenti, se uno apre la discussione,
ovviamente bisogna dare diritto di replica agli altri membri del
Consiglio. Vi chiedo di contenere i tempi e poi passiamo ai punti
successivi. Prego, collega.
Bertin (RC-AC) -
Sarò velocissimo. Come dicevo in
precedenza, anche riagganciandomi a quanto diceva il collega
Gerandin, era poco chiara quell'operazione di nomina immediata
dell'avvocato, e oggi me l'ha confermato il fatto che, come
giustamente sottolineato dal collega Sammaritani, questa è
un'operazione di immagine, di propaganda. In passato, in caso di
giudizi e anche su mozioni e risoluzioni presentate in questo
Consiglio che avevo presentato all'epoca, si è sempre preferito non
costituirsi in giudizio.
Questa pseudo-costituzione anticipata ha molto della risposta
propagandistica, ma il problema è che tali fenomeni non vanno
contrastati rispondendo a
spot
pubblicitari, inseguendo la
cronaca: bisogna avere un'azione coerente e seria, sempre. Non deve
essere soltanto una risposta così, quando succede qualcosa,
altrimenti si fa soltanto un'operazione di immagine, ma niente di
più.
Presidente -
Possiamo chiudere la discussione sulle
comunicazioni del Presidente? Bene.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK