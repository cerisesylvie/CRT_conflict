Consiglio Regionale della Valle d'Aosta - Oggetto del Consiglio n. 3463 del 9 aprile 2008 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
ASSISTENZA SOCIALE
Assistenza socio-sanitaria
Disabili
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 3463 del 9 aprile 2008 - Resoconto
OGGETTO N. 3463/XII - Disegno di legge: "Sistema integrato di
interventi e servizi a favore delle persone con disabilità".
(Approvazione di due ordini del giorno e ritiro di altro ordine del
giorno)
CAPO I
DISPOSIZIONI GENERALI
Articolo 1
(Oggetto e finalità)
1. La Regione autonoma Valle d'Aosta/Vallée d'Aoste, in
attuazione dei principi di solidarietà, pari dignità sociale,
eguaglianza e non discriminazione di cui agli articoli 2, 3 e 38
della Costituzione e in armonia con la normativa comunitaria e
statale vigente, con particolare riferimento alle leggi 5 febbraio
1992, n. 104 (Legge-quadro per l'assistenza, l'integrazione sociale
e i diritti delle persone handicappate), e 8 novembre 2000, n. 328
(Legge quadro per la realizzazione del sistema integrato di
interventi e servizi sociali), e ai principi contenuti nella
Classificazione internazionale del funzionamento, della salute e
della disabilità (ICF), elaborata nel 2001 dall'Organizzazione
Mondiale della Sanità (OMS), e nelle sue versioni derivate:
a) promuove la programmazione di un sistema di interventi
organico per l'estensione effettiva ad ogni persona dei diritti
sociali di cittadinanza, con la corresponsabilità delle istituzioni
pubbliche e degli organismi sociali, delle famiglie, dei singoli e
delle formazioni sociali e la loro partecipazione per la
costruzione, a livello regionale e locale, di una forte comunità
solidale;
b) promuove e sostiene un approccio culturale alla disabilità
fondato sull'integrazione che mira alla conciliazione del modello
sanitario con il modello sociale;
c) previene e rimuove le condizioni che impediscono il pieno
sviluppo della persona umana e il raggiungimento della massima
autonomia possibile, anche attraverso misure volte ad agevolare la
piena mobilità della persona con disabilità, in particolare
mediante un'offerta di servizi coordinati e integrati per la
prevenzione, la diagnosi e la cura delle minorazioni attraverso
interventi personalizzati, anche riabilitativi, per il recupero
funzionale e il mantenimento delle capacità residue nonché, con
riguardo alla tutela giuridica e economica della persona con
disabilità e della sua famiglia, volti a prevenire e superare in
modo flessibile stati di povertà, emarginazione ed esclusione
sociale, a migliorare le opportunità di vita indipendente e a
favorire l'assistenza a domicilio delle persone con disabilità
fisica, sensoriale o psichica, anche in conformità ai principi
della legge 21 maggio 1998, n. 162 (Modifiche alla legge 5 febbraio
1992, n. 104 concernenti misure di sostegno in favore di persone
con handicap grave), e agli articoli 14, 15 e 16 della l.
328/2000;
d) pianifica gli interventi rivolti alle persone con
disabilità, sulla base dei principi contenuti nell'ICF, confermando
l'importanza di un approccio integrato che tenga conto dei fattori
contestuali e ambientali in cui la persona con disabilità
vive;
e) riconosce la valenza sociale della famiglia quale
organismo fondamentale da tutelare e da sostenere nel suo impegno e
nella sua necessità di prendersi cura e di assistere
quotidianamente la persona con disabilità.
Articolo 2
(Obiettivi. Soggetti attuatori)
1. Le finalità di cui all'articolo 1 sono perseguite, in
particolare, mediante:
a) il coordinamento e l'integrazione degli interventi che
coinvolgono la Regione, i Comuni, singoli o associati, l'Azienda
regionale Unità sanitaria locale (Azienda USL) della Valle d'Aosta,
le organizzazioni sindacali, le associazioni, le organizzazioni e
le cooperative del privato sociale che svolgono attività in favore
delle persone con disabilità, anche in attuazione dei principi di
sussidiarietà e solidarietà;
b) la programmazione di interventi aventi carattere di
universalità in modo da garantire a tutti i disabili pari
opportunità di fruizione e completa accessibilità ai servizi, sulla
base dei seguenti principi:
1) rispetto della dignità della persona, della sua
riservatezza, del suo diritto di scelta e del diritto di scelta
della sua famiglia;
2) riconoscimento della centralità della persona, prima
destinataria degli interventi e dei servizi, e del ruolo della
famiglia, soggetto primario e ambito di riferimento unitario degli
stessi;
3) sussidiarietà verticale e orizzontale, al fine di
riconoscere e agevolare, nella gestione e nell'offerta dei servizi,
il ruolo degli enti e dei soggetti di cui alla lettera a);
c) l'acquisizione di conoscenze approfondite sul fenomeno
della disabilità e la promozione di attività di informazione e di
sensibilizzazione della collettività, volte a migliorare
l'approccio culturale alla disabilità;
d) la formazione congiunta degli operatori socio-sanitari
impegnati nel campo della disabilità;
e) la valorizzazione e la promozione di progetti ed
iniziative innovativi tesi al miglioramento della qualità dei
servizi in favore delle persone con disabilità e delle loro
famiglie;
f) la garanzia dell'efficienza del sistema organizzativo
regionale dell'invalidità civile di cui alla legge regionale 7
giugno 1999, n. 11 (Testo unico in materia di provvidenze
economiche a favore di invalidi civili, ciechi civili e
sordomuti).
2. Alla realizzazione degli obiettivi di cui al comma 1
concorrono, ciascuno per il proprio ambito di competenza, tutti i
soggetti, pubblici e privati, ed in particolare:
a) la Regione;
b) gli enti locali;
c) l'Azienda USL;
d) le organizzazioni di volontariato e le associazioni di
promozione sociale di cui alla legge regionale 22 luglio 2005, n.
16 (Disciplina del volontariato e dell'associazionismo di
promozione sociale);
e) le cooperative sociali;
f) le istituzioni del privato sociale;
g) le organizzazioni sindacali.
Articolo 3
(Destinatari)
1. Sono destinatari della presente legge i cittadini
italiani, i cittadini degli altri Stati membri dell'Unione europea,
nel rispetto della normativa comunitaria vigente, gli stranieri
extracomunitari, nei limiti e alle condizioni previsti dalla
normativa statale vigente e dagli accordi internazionali, residenti
nel territorio regionale, gli apolidi, i profughi e i minori
stranieri non accompagnati temporaneamente presenti sul territorio
regionale, se certificati come persone con disabilità ai sensi
degli articoli 3 e 4 della l. 104/1992, e le loro famiglie.
2. La Regione garantisce inoltre alle persone con disabilità
conseguente a traumi o patologie cronico-degenerative insorte in
età lavorativa, accertata ai sensi della vigente normativa, i
diritti e gli interventi di cui alla presente legge, prevedendo
progetti specifici di intervento che, sulla base delle diverse
esigenze ed aspettative, siano finalizzati alla riabilitazione e
all'inserimento sociale e lavorativo, garantendo la continuità
assistenziale.
CAPO II
PROGRAMMAZIONE E ORGANIZZAZIONE
Articolo 4
(Gruppo interistituzionale sulla disabilità)
1. Il coordinamento in ambito regionale per la tutela delle
persone con disabilità è affidato al Gruppo interistituzionale
sulla disabilità, nominato con deliberazione della Giunta
regionale, tenuto conto della rappresentatività dei soggetti di cui
all'articolo 2, comma 2, al fine di:
a) elaborare linee politiche condivise sul percorso di
inclusione delle persone con disabilità;
b) coordinare e raccordare l'attuazione degli interventi,
monitorarne e valutarne l'applicazione;
c) garantire l'integrazione tra le modalità operative dei
soggetti responsabili dell'inserimento sociale, educativo e
lavorativo delle persone con disabilità;
d) curare le rilevazioni dei dati e delle informazioni sulle
attività svolte e la predisposizione di rapporti periodici;
e) definire le caratteristiche organizzative e operative per
la realizzazione di una rete informativa regionale sulla
disabilità.
2. Le funzioni inerenti al coordinamento per la tutela delle
persone con disabilità fanno capo alla struttura regionale
competente in materia di disabilità.
Articolo 5
(Integrazione socio-sanitaria)
1. La Regione pone l'integrazione socio-sanitaria come
presupposto irrinunciabile dell'organizzazione dei servizi sociali
e socio-sanitari, volta a tradurre le politiche sociali in
attività, servizi, interventi e progettualità, secondo logiche di
priorità territoriale.
2. La Regione assicura il processo di integrazione fra
servizi sanitari e servizi socio-assistenziali, orientando
l'organizzazione produttiva verso una logica sistemica che
garantisca il coordinamento di adeguati percorsi di cura e di
assistenza alla persona.
3. La Regione favorisce iniziative finalizzate alla
formazione e all'aggiornamento multidisciplinare ed
interprofessionale degli operatori che a vario titolo sono
impegnati nelle attività di inclusione delle persone con
disabilità.
Articolo 6
(Informazione e sensibilizzazione)
1. La Regione promuove e sostiene attività di informazione e
di sensibilizzazione della collettività, volte a migliorare
l'approccio culturale alla disabilità.
2. In particolare, la Regione sostiene l'opera degli
organismi che favoriscono l'informazione, il coinvolgimento e la
partecipazione alle iniziative culturali delle persone con
disabilità.
CAPO III
SERVIZI
Articolo 7
(Accertamenti e certificazioni)
1. Gli accertamenti relativi alle minorazioni, alle
difficoltà, alla necessità di intervento assistenziale permanente,
alla capacità di intervento e relazione e alla capacità complessiva
individuale residua sono effettuati dalle commissioni mediche
collegiali di cui agli articoli 4 e 5 della l.r. 11/1999.
2. La Regione adotta un percorso finalizzato all'applicazione
di linee guida e protocolli per la formazione all'uso di strumenti
omogenei di valutazione e misura della disabilità, scientificamente
fondati sui principi dell'ICF.
Articolo 8
(Progetto individuale e presa in carico. Unità di valutazione
multidimensionale)
1. Al fine di realizzare le finalità e gli obiettivi della
presente legge, è prevista la definizione di un progetto
individuale per la persona con disabilità, in conformità alla l.
162/1998 e all'articolo 14 della l. 328/2000, che comprende, oltre
alla valutazione diagnostico-funzionale, le prestazioni di cura,
assistenza, riabilitazione, educazione, istruzione, formazione e
inserimento lavorativo, i servizi alla persona, con particolare
riferimento al recupero e all'inclusione sociale, nonché le misure
economiche necessarie per il superamento di condizioni di povertà,
emarginazione ed esclusione sociale. Il progetto, costituito da un
complesso di azioni e interventi attivati a partire dai bisogni e
dalle aspettative della persona con disabilità e della sua
famiglia, definisce i soggetti coinvolti, le potenzialità, le
modalità di attuazione, i tempi di realizzazione e la spesa
occorrente.
2. Il progetto individuale è approvato dall'Unità di
valutazione multidimensionale (UVMD) operante in ambito
distrettuale per la presa in carico della persona con disabilità,
sulla base della valutazione della sua situazione complessiva nel
contesto sociale e familiare, effettuata in conformità alle linee
guida e ai protocolli adottati ai sensi dell'articolo 7, comma 2.
L'UVMD può, nell'esercizio delle sue funzioni, avvalersi di
competenze scientifiche esterne.
3. L'UVMD individua e attiva un operatore di riferimento
principale per la persona con disabilità e per la sua famiglia, con
il compito di coordinare le azioni e gli interventi propri con
quelli degli altri operatori e servizi, al fine di seguire e di
monitorare costantemente l'evoluzione della situazione personale e
di consentire l'implementazione e la riformulazione del progetto
individuale in relazione al ciclo vitale, alle opportunità, alle
risorse disponibili e sulla base di percorsi di valutazione che
favoriscano una presa in carico efficace.
4. La presa in carico comporta, con il sostegno della
famiglia e l'attivazione coordinata delle prestazioni e dei servizi
previsti dal progetto individuale, interventi di valutazione, di
consulenza, di orientamento, di raccordo con le risorse
solidaristiche, pubbliche e private, del territorio e di
informazione per l'accesso alla rete dei servizi.
Articolo 9
(Percorso educativo, scolastico e formativo)
1. La Regione promuove il percorso educativo, scolastico e
formativo al fine di favorire la realizzazione del progetto di vita
delle persone con disabilità, la diffusione della cultura
dell'inclusione sociale e l'eliminazione di ogni forma di
discriminazione, pregiudizio, emarginazione. Il percorso comprende
tutte le fasi della vita della persona con disabilità, dalla
nascita fino al compimento dei sessantaquattro anni di età.
2. La Regione adotta gli strumenti utili a progettare e
pianificare il percorso educativo, scolastico e formativo, la
diagnosi funzionale, il profilo dinamico-funzionale e il piano
educativo individualizzato (PEI) di cui all'articolo 12, comma 5,
della l. 104/1992. La Regione individua, inoltre, le risorse
organizzative e umane necessarie alla sua realizzazione, quali le
attività di assistenza e di insegnamento, i gruppi di lavoro
istituiti a livello regionale e presso le istituzioni scolastiche e
l'équipe PEI integrata, promuovendo anche attività di formazione
iniziale e durante il servizio rivolta al personale docente e non
docente.
3. La Regione garantisce alle persone con disabilità la
fruizione dei servizi socio-educativi per la prima infanzia e ne
favorisce, mediante il PEI, il coordinamento con il successivo
percorso scolastico. La Regione assicura, inoltre, l'inserimento
degli studenti disabili nella scuola dell'infanzia, primaria e
secondaria di primo e secondo grado e predispone percorsi misti e
integrati, in collaborazione anche con gli enti che si occupano di
percorsi di integrazione lavorativa. La Regione riconosce, infine,
le modalità di certificazione delle competenze in esito al percorso
scolastico istituzionale quali strumenti efficaci di collegamento
tra il mondo dell'istruzione e il mondo del lavoro.
4. La Regione sostiene interventi a favore della persona con
disabilità per la frequenza dei percorsi di istruzione
universitaria e promuove la sua partecipazione ad iniziative
specifiche di educazione presentate dal Centro territoriale
permanente di istruzione e formazione in età adulta (CTP),
istituito con decreto del Sovraintendente agli studi della Regione
autonoma Valle d'Aosta/Vallée d'Aoste del 21 febbraio 2005, n.
7438, nell'ottica di favorire strategie volte a sostenere
l'apprendimento permanente.
Articolo 10
(Inserimento e integrazione nel mondo del lavoro delle
persone con disabilità)
1. La Regione promuove e sostiene, nel rispetto delle scelte
dei singoli destinatari, l'inserimento e la stabilizzazione nel
lavoro dipendente delle persone con disabilità, nonché l'avviamento
e il consolidamento di attività autonome da parte degli stessi,
attraverso azioni di orientamento, formazione, inserimento e
accompagnamento ad una positiva e stabile integrazione
nell'ambiente di lavoro, anche in forma
autoimprenditoriale.
2. La Regione garantisce, nel perseguimento delle finalità di
cui al comma 1 e nell'ambito del piano triennale degli interventi
di politica del lavoro, delle azioni di formazione professionale,
di orientamento e sviluppo delle azioni per favorire l'impiego e
l'occupazione di cui all'articolo 4 della legge regionale 31 marzo
2003, n. 7 (Disposizioni in materia di politiche regionali del
lavoro, di formazione professionale e di riorganizzazione dei
servizi per l'impiego):
a) il coinvolgimento delle persone con disabilità e delle
loro famiglie nella definizione e realizzazione del progetto
individuale di inserimento lavorativo;
b) iniziative di formazione, di tirocinio, di orientamento e
di riqualificazione, anche attraverso percorsi individuali o di
gruppo in raccordo con il sistema dell'istruzione e con le
iniziative integrate di istruzione e formazione
professionale;
c) un sistema integrato di servizi per il lavoro,
socio-riabilitativi, formativi e educativi, di accompagnamento sul
posto di lavoro e di supporto, anche in fase
post-assunzione;
d) forme di supporto e di accompagnamento per i datori di
lavoro per la realizzazione degli adempimenti previsti dalla legge
12 marzo 1999, n. 68 (Norme per il diritto al lavoro dei
disabili);
e) un sistema di incentivi e di convenzioni volto al proficuo
inserimento lavorativo;
f) il monitoraggio e la valutazione delle azioni avviate, al
fine di verificarne la loro efficacia in relazione alle peculiarità
delle persone con disabilità da inserire o già inserite nel mondo
del lavoro.
3. La Regione garantisce, inoltre, l'integrazione fra le
attività di cui al comma 2 e i servizi sociali e sanitari, al fine
di realizzare, con un progetto unitario, forme di sostegno
personalizzato, anche mediante l'utilizzo coordinato degli
strumenti in favore della disabilità previsti dalla l. 68/1999 e
dalla l.r. 7/2003, con particolare riferimento alle disposizioni in
materia di formazione professionale e di collocamento
mirato.
4. La Regione, in accordo con il Consiglio permanente degli
enti locali e l'Azienda USL, può elevare le quote di riserva di cui
all'articolo 3 della l. 68/1999 per l'assunzione obbligatoria di
persone con disabilità nell'ambito del comparto unico del pubblico
impiego della Valle d'Aosta e dell'Azienda USL.
5. La Regione riconosce, quale luogo privilegiato di
transizione verso il mercato ordinario del lavoro, le cooperative
sociali di cui all'articolo 1, comma 1, lettera b), della legge 8
novembre 1991, n. 381 (Disciplina delle cooperative sociali), e le
imprese sociali di cui al decreto legislativo 24 marzo 2006, n. 155
(Disciplina dell'impresa sociale, a norma della legge 13 giugno
2005, n. 118).
6. La Regione riserva alle cooperative e alle imprese sociali
di cui al comma 5 la partecipazione alle procedure di
aggiudicazione degli appalti pubblici, in relazione a singoli
appalti o in considerazione dell'oggetto di determinati appalti. La
Regione riserva, inoltre, ai medesimi soggetti l'esecuzione degli
appalti pubblici nel contesto di programmi di lavoro protetti,
quando la maggioranza dei lavoratori interessati è composta da
persone con disabilità di cui all'articolo 1 della l. 68/1999 o da
persone svantaggiate di cui all'articolo 4 della l. 381/1991 che,
in ragione della natura della loro disabilità o della gravità del
loro disagio, non sono in grado di esercitare un'attività
professionale in condizioni normali.
7. Per le forniture di beni o servizi diversi da quelli
socio-sanitari e educativi, il cui importo stimato al netto
dell'IVA sia pari o superiore agli importi stabiliti dalle
direttive comunitarie in materia di appalti pubblici, la Regione,
nei bandi di gara d'appalto e nei capitolati d'onere, inserisce fra
le condizioni di esecuzione, ove possibile in base alla natura
delle prestazioni, l'obbligo di eseguire il contratto con l'impiego
delle persone di cui al comma 6 e con l'adozione di specifici
programmi di recupero e di inserimento lavorativo.
Articolo 11
(Benefici volti a favorire la vita di relazione delle persone
con disabilità)
1. La Regione promuove iniziative ed interventi volti a
garantire l'accessibilità, l'adattabilità e la visitabilità degli
edifici pubblici, privati e dei luoghi aperti al pubblico, ai sensi
dell'articolo 24 della l. 104/1992, mediante interventi finanziari
finalizzati:
a) all'eliminazione o al superamento delle barriere
architettoniche e sensopercettive dagli edifici pubblici e privati
aperti al pubblico e dall'abitazione di residenza delle persone con
disabilità, nonché alla rimozione degli ostacoli per l'esercizio di
attività lavorative, sportive, turistiche e ricreative;
b) all'acquisto di ausili, attrezzature e mezzi essenziali
alla locomozione ad uso privato.
2. Beneficiano delle agevolazioni di cui al presente
articolo:
a) gli enti pubblici;
b) gli enti privati e le imprese operanti in Valle
d'Aosta;
c) le persone, anche ultrasessantacinquenni, con disabilità
consistente in una menomazione e in una disabilità funzionale
permanente, dalle quali discendono obiettive difficoltà alla
mobilità o alla vita di relazione, certificate dalle commissioni
mediche collegiali di cui all'articolo 4 della l.r.
11/1999.
3. Per la realizzazione di opere finalizzate all'eliminazione
o al superamento delle barriere architettoniche e sensopercettive
in edifici e luoghi pubblici possono essere concessi contributi in
conto capitale in misura non superiore al 90 per cento della spesa
effettivamente sostenuta, comprensiva dei costi di progettazione,
appalto, esecuzione e direzione lavori, in misura comunque non
superiore ad euro 150.000 per ogni singolo immobile.
4. Per la realizzazione di opere finalizzate all'eliminazione
o al superamento delle barriere architettoniche e sensopercettive
in edifici e luoghi privati aperti al pubblico possono essere
concessi contributi in conto capitale in misura non superiore al 75
per cento della spesa effettivamente sostenuta, comprensiva dei
costi di progettazione, esecuzione e direzione lavori, in misura
comunque non superiore ad euro 50.000 per ogni singola unità
immobiliare o luogo oggetto di intervento.
5. Per la realizzazione di opere finalizzate all'eliminazione
o al superamento delle barriere architettoniche e sensopercettive
in edifici privati, con esclusione delle abitazioni secondarie,
possono essere concessi contributi in conto capitale in misura non
superiore ad euro 10.000 per ogni singolo intervento o ad euro
25.000, se si tratti della realizzazione di ascensori.
6. Possono essere concessi contributi in conto capitale anche
per l'acquisto e l'installazione di ausili e di attrezzature,
intendendosi per tali:
a) i beni mobili idonei al miglioramento della vita di
relazione delle persone con disabilità;
b) i beni mobili idonei al superamento delle barriere
architettoniche e a favorire la mobilità interna e esterna agli
edifici;
c) gli strumenti di adattamento degli autoveicoli o
motoveicoli, anche se prodotti in serie.
7. Beneficiano dei contributi di cui al comma 6:
a) gli enti pubblici e privati e le imprese operanti in Valle
d'Aosta, in misura non superiore al 90 per cento della spesa
effettivamente sostenuta, per un importo comunque non superiore ad
euro 25.000 per ogni singolo intervento;
b) le persone di cui al comma 2, lettera c), dedotto
l'eventuale finanziamento concesso dal Servizio sanitario nazionale
(SSN).
8. Per il pagamento degli interessi su mutui o prestiti
contratti per l'acquisto di mezzi necessari alla locomozione ad uso
privato in favore delle persone di cui al comma 2, lettera c),
ovvero in favore di coloro i quali le abbiano in carico, ai sensi
del decreto del Presidente della Repubblica 22 dicembre 1986, n.
917 (Approvazione del testo unico delle imposte sui redditi),
possono essere concessi contributi in conto capitale in misura pari
al 75 per cento della spesa effettivamente sostenuta.
9. I contributi di cui al presente articolo non sono
cumulabili con altri interventi pubblici concessi per le medesime
iniziative.
10. I contributi di cui al presente articolo, se destinati
alle imprese operanti in Valle d'Aosta, sono erogati in regime de
minimis, ai sensi della normativa comunitaria vigente.
11. La determinazione delle singole percentuali di intervento
a favore delle persone con disabilità da parte della Regione è
stabilita sulla base dell'indicatore regionale della situazione
economica di cui alla legge regionale 4 settembre 2001, n. 18
(Approvazione del piano socio-sanitario regionale per il triennio
2002/2004). La Giunta regionale stabilisce, con propria
deliberazione, ogni ulteriore criterio e modalità, anche
procedimentale, per la concessione e l'erogazione dei contributi di
cui al presente articolo.
CAPO IV
PRESTAZIONI
Articolo 12
(Sportello informativo integrato)
1. La Regione, al fine di promuovere un sistema di attività
informativa e di consulenza a favore della collettività e, in
particolare, a favore delle persone con disabilità e dei loro
familiari e di fornire risposte su tutti gli aspetti della vita
sociale e relazionale collegati alla problematica della disabilità,
realizza, per il tramite delle proprie strutture o in regime di
convenzione con le cooperative sociali o le istituzioni del privato
sociale che risultino in possesso di un'adeguata esperienza in tema
di consulenza e assistenza giuridica, uno sportello informativo
integrato.
2. Lo sportello informativo integrato fornisce informazioni
concernenti la disabilità in termini di diritti, agevolazioni,
benefici, percorsi, opportunità, referenti e altro, con particolare
riferimento:
a) agli aspetti fiscali;
b) all'assistenza, alla previdenza e ai servizi per le
persone con disabilità;
c) alle associazioni operanti nel settore della
disabilità;
d) alle barriere architettoniche e sensopercettive e alla
progettazione accessibile;
e) all'educazione e all'istruzione;
f) alla formazione;
g) al lavoro;
h) alla mobilità e ai trasporti;
i) alle riviste specializzate e alla documentazione;
j) alla sanità;
k) al tempo libero e al turismo;
l) agli ausili, alle attrezzature e agli strumenti
informatici.
Articolo 13
(Rete di servizi)
1. La rete di servizi per la presa in carico delle persone
con disabilità prevede sostegno e interventi nei seguenti
ambiti:
a) domiciliarità, costituita dai servizi che
assicurano:
1) interventi di promozione dell'autonomia personale, ovvero
programmi di intervento finalizzati all'acquisizione e al
mantenimento di autonomie personali che permettano di migliorare la
capacità di relazione e di partecipazione alla vita sociale e
lavorativa, e interventi di promozione delle attività sportive,
ricreative e di integrazione sociale;
2) servizi diurni finalizzati alla promozione dell'autonomia
e all'integrazione sociale, erogati con carattere di flessibilità e
di continuità;
3) interventi erogati a domicilio e di supporto alla famiglia
o interventi di assistenza domiciliare integrata;
4) interventi di sostegno economico;
5) interventi di sollievo, di accoglienza temporanea
programmata, di pronta accoglienza, di soggiorni di
sollievo;
b) residenzialità, costituita dai servizi, integrati nella
rete territoriale regionale, finalizzati all'accoglienza delle
persone con disabilità nelle situazioni in cui non risulta più
possibile la permanenza nel proprio domicilio.
2. La rete di cui al comma 1 si rivolge alle persone con
disabilità fino ai sessantaquattro anni di età e alle loro
famiglie. Fatto salvo quanto previsto dall'articolo 11, al
compimento del sessantacinquesimo anno di età, le persone con
disabilità usufruiscono dei servizi e delle prestazioni previsti
per le persone anziane non autosufficienti.
3. Gli standard strutturali, i requisiti organizzativi minimi
e il procedimento finalizzato al rilascio dell'autorizzazione alle
strutture e ai servizi della rete di cui al comma 1 restano
disciplinati dall'articolo 38 della legge regionale 25 gennaio
2000, n. 5 (Norme per la razionalizzazione dell'organizzazione del
Servizio socio-sanitario regionale e per il miglioramento della
qualità e dell'appropriatezza delle prestazioni sanitarie,
socio-sanitarie e socio-assistenziali prodotte ed erogate nella
regione).
4. È autorizzata, nel rispetto della normativa vigente, la
vendita dei prodotti realizzati nell'ambito delle attività svolte
nei servizi diurni di cui al comma 1, lettera a), numero 2. I
proventi delle vendite sono interamente reinvestiti nell'acquisto
di nuove materie prime o di prodotti di consumo. La Giunta
regionale è autorizzata, su proposta dell'Assessore competente in
materia di bilancio, ad apportare al bilancio di previsione le
variazioni necessarie per la gestione di tali proventi.
Articolo 14
(Azioni positive)
1. La Regione promuove azioni positive e progetti, da
realizzare anche su proposta degli enti locali, che, afferendo in
particolare ai settori della casa, dei trasporti, delle attività
turistico-ricreative, dello sport, della cultura e della
formazione, perseguono l'obiettivo di prevenire l'isolamento e di
superare in modo flessibile stati di emarginazione e di esclusione
sociale delle persone con disabilità, con precedenza per coloro che
sono in situazioni riconosciute di gravità ai sensi dell'articolo 3
della l. 104/1992. In particolare, la Regione sostiene:
a) le iniziative a contenuto innovativo finalizzate
all'eliminazione delle barriere di comunicazione per persone con
disabilità visiva, uditiva o con problemi di linguaggio e di
comunicabilità;
b) le attività che coinvolgono più associazioni o cooperative
sociali operanti a favore della disabilità e favoriscono
significativi risultati nel campo dell'eliminazione degli ostacoli
che impediscono il realizzarsi di un'autentica integrazione sociale
delle persone con disabilità e che sono tese al miglioramento dei
servizi.
2. La Regione sollecita gli enti locali alla predisposizione
dei piani di eliminazione delle barriere architettoniche (PEBA) di
cui all'articolo 32, comma 21, della legge 28 febbraio 1986, n. 41
(Legge finanziaria 1986), mediante azioni positive individuate con
deliberazione della Giunta regionale, da adottare entro un anno
dalla data di entrata in vigore della presente legge.
3. La Giunta regionale stabilisce, con propria deliberazione,
previo parere della Commissione consiliare competente e del
Consiglio permanente degli enti locali, le modalità e i criteri per
la realizzazione dei progetti di cui al comma 1.
4. A partire dall'anno 2009, entro il 30 settembre di ogni
anno, la Giunta regionale relaziona alla Commissione consiliare
competente in merito all'applicazione del presente
articolo.
Articolo 15
(Rete informativa regionale sulla disabilità)
1. Al fine di supportare adeguatamente la programmazione
regionale e territoriale in materia di disabilità e di consentire
una verifica dell'evolversi del fenomeno in Valle d'Aosta,
l'assessorato regionale competente in materia di politiche sociali
valorizza tutte le informazioni e i dati disponibili presso
l'Amministrazione regionale e ne acquisisce altri, eventualmente
necessari, presso enti pubblici e privati, secondo le indicazioni
del Gruppo interistituzionale di cui all'articolo 4.
2. Le informazioni acquisite sulla disabilità, gli studi e le
analisi che da essi derivano sono ottenute tramite il raccordo
operativo con le istituzioni, gli enti e le associazioni che
forniscono servizi in tale ambito, anche con l'intento di
verificare la consistenza e la tipologia dei servizi esistenti a
livello regionale e locale, valutandone l'incidenza quantitativa e
la rispondenza al bisogno.
CAPO V
MODIFICAZIONE ALLA LEGGE REGIONALE 31 MARZO 2003, N.
7
Articolo 16
(Modificazione alla legge regionale 31 marzo 2003, n. 7, e
disposizioni transitorie)
1. L'articolo 34 della l.r. 7/2003 è sostituito dal
seguente:
"Articolo 34
(Fondo regionale della Valle d'Aosta per l'occupazione delle
persone disabili)
1. La Regione istituisce, ai sensi dell'articolo 14 della l.
68/1999, il Fondo regionale della Valle d'Aosta per l'occupazione
delle persone disabili.
2. Il Fondo è alimentato dai versamenti previsti dagli
articoli 5 e 15 della l. 68/1999 e da eventuali finanziamenti
regionali.
3. Il Fondo è destinato al finanziamento delle attività
previste dall'articolo 14, comma 4, della l. 68/1999. In
particolare, può concorrere al finanziamento delle agevolazioni,
previste da norme nazionali e da iniziative e programmi regionali,
per l'inserimento al lavoro delle persone disabili ed al
finanziamento dei relativi servizi.
4. Il Fondo è amministrato da un Comitato composto
da:
a) il Presidente del Consiglio per le politiche del lavoro,
di cui all'articolo 6;
b) il dirigente della struttura regionale competente in
materia di programmazione e gestione delle politiche del lavoro e
della formazione professionale;
c) il dirigente della struttura regionale competente in
materia di disabilità;
d) un rappresentante delle organizzazioni sindacali dei
lavoratori, designato dal Consiglio per le politiche del lavoro tra
i soggetti di cui all'articolo 6, comma 3, lettera f);
e) un rappresentante delle organizzazioni dei datori di
lavoro, designato dal Consiglio per le politiche del lavoro tra i
soggetti di cui all'articolo 6, comma 3, lettera e);
f) il rappresentante delle associazioni dei disabili di cui
all'articolo 6, comma 3, lettera g);
g) un rappresentante del Consiglio permanente degli enti
locali della Valle d'Aosta, designato dal Consiglio stesso.
5. Il Comitato è nominato con decreto del Presidente della
Regione e dura in carica cinque anni.
6. La Giunta regionale definisce, con propria deliberazione,
le modalità di funzionamento del Comitato.".
2. In sede di prima applicazione, il Comitato dura in carica
fino alla scadenza naturale del Consiglio per le politiche del
lavoro, di cui all'articolo 6 della l.r. 7/2003, in carica alla
data di entrata in vigore della presente legge. La deliberazione di
cui all'articolo 34, comma 6, della l.r. 7/2003, come sostituito
dal comma 1, è adottata entro sei mesi dalla data di entrata in
vigore della presente legge.
CAPO VI
DISPOSIZIONI FINANZIARIE E FINALI
Articolo 17
(Modalità di attuazione)
1. Entro sei mesi dalla data di entrata in vigore della
presente legge, la Giunta regionale disciplina, con propria
deliberazione:
a) il funzionamento del coordinamento in ambito regionale per
la tutela delle persone con disabilità di cui all'articolo
4;
b) le modalità e i tempi di realizzazione dello sportello
informativo integrato di cui all'articolo 12;
c) i criteri e le modalità per garantire alle persone con
disabilità l'accessibilità, la fruibilità e la visitabilità degli
edifici pubblici e privati aperti al pubblico o della propria
abitazione mediante l'eliminazione o il superamento delle barriere
architettoniche e sensopercettive, nonché la rimozione degli
ostacoli per l'esercizio di attività sportive, turistiche e
ricreative;
d) le modalità di integrazione istituzionale per assicurare,
nell'ottica della presa in carico:
1) la composizione e le modalità di funzionamento delle
UVMD;
2) il sostegno alle forme di continuità assistenziale, nel
passaggio dall'età evolutiva all'età adulta e anziana;
3) il sostegno psicologico alla persona con disabilità e alla
sua famiglia;
4) le modalità di collaborazione con i servizi riabilitativi,
di neurologia e con il dipartimento di salute mentale dell'Azienda
USL.
2. La Giunta regionale stabilisce, con proprie deliberazioni,
sentito il Gruppo interistituzionale sulla disabilità di cui
all'articolo 4, ogni ulteriore criterio e modalità necessari alla
piena attuazione della presente legge.
Articolo 18
(Abrogazioni e disposizioni transitorie)
1. La legge regionale 12 gennaio 1999, n. 3 (Norme per
favorire la vita di relazione delle persone disabili), è
abrogata.
2. È, inoltre, abrogato il comma 5 dell'articolo 18 della
legge regionale 3 gennaio 2000, n. 1 (Legge finanziaria per gli
anni 2000/2002).
3. Nelle more dell'adozione dei provvedimenti attuativi della
presente legge, continuano ad applicarsi i corrispondenti
provvedimenti attuativi della legge di cui al comma 1.
Articolo 19
(Disposizioni finanziarie)
1. L'onere complessivo derivante dall'applicazione degli
articoli 5, 6, 7, 8, 9, 11, 12, 13, 14 e 15 è determinato
complessivamente in euro 2.460.000 per l'anno 2008, euro 4.054.000
per l'anno 2009, euro 4.337.000 per l'anno 2010 e in euro 5.500.000
a decorrere dall'anno 2011.
2. L'onere di cui al comma 1 trova copertura nello stato di
previsione della spesa del bilancio della Regione per l'anno
finanziario 2008 e di quello pluriennale per il triennio 2008/2010
nell'obiettivo programmatico 2.2.3.03 (Assistenza sociale e
beneficenza pubblica).
3. Al finanziamento dell'onere di cui al comma 1 si provvede
mediante l'utilizzo per pari importo degli stanziamenti iscritti
negli stessi bilanci e nello stesso obiettivo programmatico, al
capitolo 61310 (Fondo regionale per le politiche sociali), secondo
le modalità di cui all'articolo 22, comma 3, della legge regionale
11 dicembre 2001, n. 38 (Legge finanziaria per gli anni
2002/2004).
4. Per l'applicazione della presente legge, la Giunta
regionale è autorizzata ad apportare, con propria deliberazione, su
proposta dell'Assessore regionale competente in materia di
bilancio, le occorrenti variazioni di bilancio.
Presidente
- Chiedo se è possibile invertire e discutere
il punto n. 34.1 invece del punto n. 30, va bene? Il Presidente
Caveri arriverà più tardi, è ad una riunione istituzionale.
La parola al relatore, Consigliera Viérin Adriana.
Viérin A. (UV)
- Nous allons examiner un projet de loi
qui vise l'amélioration des conditions de vie des couches les plus
défavorisées de la population valdôtaine: les personnes
handicapées. La Vallée d'Aoste a depuis longtemps adopté des normes
en la matière et a toujours démontré une concrète attention
vis-à-vis des handicapés. La première loi remonte à 1985, mais elle
sera réellement appliquée seulement en 1995 avec l'adoption du
règlement d'application. En 1995 a été également votée la première
loi visant à l'élimination des barrières architectoniques. Ces 2
lois subissent ensuite quelques premières modifications en 1999 et
une complète réécriture en 1999 avec la loi n° 3 du 12 janvier
1999. Le temps est venu pour revoir cette norme et donner par là
pleine réalisation aux principes énoncés dans le Plan régional pour
la santé et le bien-être social 2006/2008 approuvé par la loi
régionale n° 13 le 20 juin 2006. Principes de solidarité, égale
dignité sociale, non discrimination, en complète syntonie avec les
article 2, 3 et 38 de la Constitution italienne et la loi cadre n°
104 du 5 février 1992. Les objectifs visent donc à améliorer la
qualité de la vie des handicapés, à leur assurer une active
participation sociale, à éliminer ou au moins réduire le malaise
d'ordre individuel ou familial. En bref assurer la meilleure
inclusion sociale possible de la personne handicapée dans tous les
secteurs de notre société. Il s'agit d'une norme qui touche à
plusieurs secteurs de l'Administration régionale et non seulement.
Elle veut promouvoir des interventions en pleine synergie entre
institutions publiques et organismes associatifs concernés dans le
but de construire une communauté solidaire. Les objectifs seront
atteints grâce à une complète coordination des interventions qui
concernent Région, collectivités locales, l'USL, organisations
syndicales, associations et coopératives sociales qui oeuvrent en
faveur des personnes handicapées, pour donner concrète réalisation
des principes de solidarité et de subsidiarité. La programmation
des interventions ayant un caractère d'universalité tiendra
compte:
1) d'abord du respect de la dignité de la personne, de son
droit, ainsi que celui de sa famille de faire les choix;
2) de la reconnaissance de la position centrale de la personne,
bénéficiaire des interventions et des services, et du rôle
fondamental de la famille;
3) de l'acquisition de connaissances plus approfondies sur
l'handicap et la promotion d'une activité d'information et de
sensibilisation de la Communauté, afin d'établir une nouvelle
approche culturelle vis-à-vis de ce thème;
4) de la formation conjointe des opérateurs socio-sanitaires
concernés;
5) enfin de la valorisation et de la promotion de projets
novateurs tournés à l'amélioration de la qualité des services à
l'handicapé et à sa famille.
Evidemment les destinataires de cette norme sont non seulement
les handicapés de naissance, mais également ceux qui le deviennent
suite à des traumatismes divers ou à des pathologies
chronico-dégénératives. La coordination des interventions est
assignée au Groupe institutionnel sur l'handicap qui devra leur
donner pleine application et garantir l'intégration des modalités
opérationnelles des institutions qui doivent assurer l'inclusion
sociale, éducative et professionnelle de la personne handicapée. Ce
même organisme sera chargé de créer une banque de données
concernant les actions et les activités développées, de présenter
des compte-rendus périodiques et de prédisposer un réseau
informationnel régional sur l'handicap.
Pour ce qui est de l'insertion des handicapés dans le parcours
éducatif et scolaire, objectifs, stratégies et modalités sont
énoncés à l'article 9. A ce propos je dois souligner l'excellent
travail accompli, depuis très longtemps, par la Surintendance aux
études, les institutions scolaires et les éducateurs concernés,
pour favoriser une réelle inclusion d'enfants handicapés en milieu
scolaire. Néanmoins permettez-moi de dire ici ce que les sourds et
les aveugles répètent depuis toujours: seulement une formation
diversifiée, en milieu réservé, pour les premières étapes du
parcours scolaire, peut effectivement permettre à ces 2 catégories
d'handicapés d'atteindre les plus hauts degrés d'instruction et de
contraster l'abandon précoce, une fois accomplie l'obligation
scolaire.
L'article 10, qui concerne l'intégration des handicapés dans le
monde du travail, est celui qui a retenu la plus grande attention
de la part des Commissaires de la V
e
Commission.
Permettez-moi, à ce propos, de remercier tous les Commissaires
pour l'aide précieuse apportée tout au long des travaux de
Commission, y compris les Commissaires de minorité qui, grâce à un
travail attentif et concret, nous ont permis de proposer
aujourd'hui un texte de Commission mélioratif et partagé par toutes
les forces politiques. Ce travail d'équipe nous a permis de
reformuler certains articles avec l'accord, bien entendu, il faut
le souligner, de l'Assesseur compétent. Il a été le cas pour
l'alinéa 4 qui a connu une formulation plus claire afin d'éviter
d'éventuels malentendus et pour les alinéas 5, 6 et 7, la
soi-disant clause sociale, qui va permettre, nous le croyons, une
réelle chance d'insertion professionnelle pour un nombre important
de sujets défavorisés. L'ancien article 4 a fait l'objet de la
rédaction d'un nouveau point: le point n° 5, portant modification à
la loi n° 7 du 31 mars 2003 et une complète réécriture de l'article
34 de la même loi, ceci dans un souci de transparence et d'une plus
correcte formulation législative.
L'article 11 établit quelles sont les initiatives et les
interventions qui peuvent garantir l'accès, l'adaptation des
édifices privés et publics par le biais de l'élimination des
barrières architectoniques d'un côté, ainsi que l'achat
d'équipements essentiels pour la locomotion.
L'article 12 prévoit la réalisation d'un guichet d'information
intégré afin de fournir tous les renseignements utiles en termes de
droits, bénéfices, opportunités quant à la fiscalité, à
l'assistance, à l'élimination des barrières de toute sorte, à
l'éducation, à la formation, au travail, à la mobilité, à la santé,
au temps libre, aux équipements et aux supports informatiques.
A ce propos la V
e
Commission a mis l'accent sur le
fait que, afin de favoriser de façon effective et concrète les
sujets défavorisés, il faudrait concentrer dans une seule structure
tous les services destinés aux handicapés. Ceci afin d'éviter un
vrai parcours du combattant qui oblige des personnes en difficulté
de passer d'un bureau à l'autre, parfois très éloignés, pour
obtenir les bénéfices prévus. Nous nous sommes néanmoins rendus
compte que le temps à disposition et la nécessité d'une très large
et longue confrontation entre les différents Assessorats et bureaux
compétents ne pouvait nous permettre de répondre convenablement à
cette attente à l'heure actuelle. Nous espérons que, dès le début
de la prochaine législature, le futur Gouvernement saura se pencher
sur la question et trouver ainsi la solution la plus adéquate.
Une attention particulière mérite à mon avis l'article 14 qui
veut promouvoir des actions positives et des projets dans
l'objectif de dépasser l'état de marginalisation et d'exclusion
sociale des handicapés. L'Administration veut soutenir les
activités qui impliquent plusieurs associations et coopératives du
secteur et qui favorisent des réels résultats quant à l'élimination
des obstacles qui empêchent une complète inclusion sociale des
handicapés. Ce même article prévoit également de soutenir et de
promouvoir des initiatives qui tendent à l'élimination des
barrières de communication concernant les sourds et les aveugles. A
ce propos je veux rappeler ici la résolution votée à l'unanimité
par cette Assemblée le 9 novembre 2006 pour une reconnaissance
officielle de la langue des gestes et qui engageait, entre autres,
le Président du Conseil régional et le Président du Gouvernement
valdôtain à solliciter le siège régional de la RAI afin de pourvoir
au sous-titrage des journaux télévisés et des programmes culturels
diffusés sur notre territoire. A ce sujet 3 réunions ont été
convoquées par le Président Caveri qui a demandé aux dirigeants du
siège RAI/VDA de se pencher sur le problème et de proposer des
solutions.
J'espère vivement que ces démarches puissent aboutir dans les
meilleurs délais, si possible avant la fin de cette législature, et
par là puissent donner une réelle réponse, quoique partielle, aux
requêtes d'une partie de notre Communauté qui, à l'heure actuelle,
peut suivre les journaux télévisés italiens, mais qui est
complètement oubliée sur le plan régional. Une heureuse et rapide
solution de ce problème serait, à mon avis, le premier signe d'une
volonté politique de donner un réel élan aux futures actions
positives prévues dans cet article 14. Avec ce souhait je veux
croire que cette loi sera approuvée par toutes les forces
politiques en traduisant ainsi dans les faits ce que tout un chacun
répète quand il s'adresse aux associations qui, de façon
exemplaire, travaillent sur notre territoire au service des sujets
les plus défavorisés de notre Communauté. Merci pour votre
attention.
Président
- Je déclare ouverte la discussion
générale.
La parole à la Conseillère Squarzino Secondina.
Squarzino (Arc-VA)
- Credo siano poche le osservazioni
che si possono fare dopo la relazione dettagliata e puntuale della
collega Viérin, che ringraziamo anche per il lavoro e la pazienza
che ha avuto in Commissione, perché in alcuni momenti sembrava che
il lavoro in Commissione dovesse sfilacciarsi e non riuscire a
giungere allo scopo, che invece tutti condividevamo: arrivare ad
una legge di principio che integrasse le leggi attuali e desse
l'orientamento dei principi e degli strumenti con cui la Regione
affronta le esigenze differenziate e anche sempre nuove dei
disabili presenti in Valle. Gli uffici ci dicevano che sono circa
3.600 le persone già registrate nel Registro della disabilità,
quindi un numero consistente di soggetti che hanno bisogno di avere
una serie di strumenti di servizi, perché hanno anche loro diritto,
come ogni altra persona, a poter usufruire non solo dei servizi
offerti dalla collettività, ma anche che possono esercitare il loro
ruolo all'interno della scuola o del lavoro, del tempo libero...
Credo sia interessante la scelta fatta da tale legge di demandare a
delle deliberazioni di Giunta la traduzione concreta di questi
principi, come ritengo sia importante che tali deliberazioni di
Giunta siano discusse ed esaminate dalle competenti Commissioni,
proprio perché questo è un settore in cui devono esprimersi anche
le sensibilità più diverse presenti in Consiglio, che giustamente
trovano una loro condivisione in una traduzione in progetti e
interventi concreti.
Vorrei sottolineare alcuni aspetti che ritengo positivi di
questa legge ed innovativi rispetto all'attuale situazione. Credo
sia importante che si attui lo strumento dell'unità di valutazione
multidimensionale che prende in carico la persona con disabilità e
cerca di deliberare un progetto individuale, che sia condiviso da
tutti i più importanti responsabili dei settori dei servizi a cui
questo soggetto può accedere, in modo che si riesca, attorno alla
persona singola, concreta, precisa e non in astratto, ad
individuare cosa è possibile fare. Penso che questo sia un punto di
partenza importante, che obbliga tutti quanti i soggetti
istituzionali interessati a collegarsi, a lavorare insieme e a
tradurre nei vari settori il progetto che si intende
realizzare.
Il secondo aspetto che ritengo importante riguarda lo sportello
informativo integrato all'articolo 12, perché offre la possibilità
in un unico punto di avere tutte le informazioni necessarie
affinché, rispetto ad una persona disabile, il soggetto, o la
famiglia, o chi si occupa di questa persona riesca ad avere tutte
le informazioni necessarie per capire, perché chi opera nel settore
conosce tutti i servizi, ma chi inizia a trovarsi in questa
situazione e ha all'interno della famiglia un disabile comincia una
ricerca di cosa offre la Regione o la Comunità come servizi, quindi
va avanti per "tâtonnements"; il fatto che vi sia uno sportello
informativo integrato dà una prima risposta alle esigenze. Rispetto
a questo aspetto, noi vorremmo che tale sportello integrato
rappresentasse il primo passo verso un ruolo diverso dello
sportello, ossia per diventare questo il tramite con le strutture
competenti per quanto riguarda tutte le pratiche, in un secondo
momento potrebbe essere già tale sportello un po' come lo sportello
unico delle imprese, che non solo dà le informazioni, ma attua le
pratiche stesse. Probabilmente in prospettiva ci può essere questo
cambiamento. Capisco che, quando si inizia un servizio nuovo, non
si riesce ad individuare subito le varie potenzialità, ma credo
che, iniziando e avendo presente anche questa finalità, sia
possibile operare in tal senso. Ringrazio il collega Sandri perché
commenta positivamente il mio intervento con l'Assessore Fosson,
sostenendo le mie idee, grazie! Sullo sportello informativo
integrato abbiamo presentato un emendamento, vedremo se sarà poi
accolto.
Rispetto all'articolo 10, credo che l'aver inserito delle
clausole sociali, ossia delle clausole che favoriscano l'azione sia
degli enti locali, sia delle cooperative per offrire lavoro ai
disabili sia importantissimo: questa è stata una delle richieste
forti che sono emerse sia dal mondo dei disabili e dall'Agenzia del
lavoro, ma da tutta la Commissione, perché in questi 5 anni con il
Presidente della Commissione più volte ci siamo occupati di tale
problema, ci siamo chiesti come possiamo fare e ci sembrava che le
leggi impedissero di andare oltre alcuni paletti. Con queste
clausole sociali la norma apre degli spazi che dovrebbero dare una
risposta non al problema, perché è enorme, ma forse ad alcuni casi,
ad alcune situazioni, alcune persone che hanno anche una capacità
lavorativa, residua, ma ce l'hanno ancora ed è importante sulla
base dell'analisi della capacità lavorativa che l'unità di
valutazione fornisce che sia consentito all'istituzione avere più
possibilità di intervenire in questo senso.
Ritengo molto importanti le azioni positive di cui si parla
nell'articolo 14. Qui abbiamo discusso a lungo in Commissione e
avremmo voluto inserire con maggior precisione tutta una serie di
iniziative che traducessero in concreto un'affermazione di
principio della legge, nel senso che
"la Regione..."
- si
dice all'articolo 14 -
"... sostiene le iniziative a contenuto
innovativo finalizzate all'eliminazione delle barriere di
comunicazione per persone con disabilità visiva, uditiva o con
problemi di linguaggio e di comunicabilità"
. A nostro avviso,
questo obiettivo potrebbe aprire le porte ad una serie di
interventi mirati, alcuni dei quali già individuati in questo
Consiglio con l'ordine del giorno che ricordava prima la collega
Viérin e altri che dovrebbero essere sperimentati. I non vedenti
che sono venuti in Commissione ci hanno detto che per loro ci sono
ancora tante barriere, che gli interventi finora fatti nei loro
confronti servono, aiutano per la qualità della vita, ma ci sono
esigenze precise che non vengono ancora prese in considerazione.
Spero che attraverso deliberazioni di Giunta che recepiscano
proposte innovative in questo settore si possa dare una risposta
precisa sia ai non vedenti, sia ai non udenti. Abbiamo anche voluto
in Commissione, ritenendo questo uno degli elementi positivi della
legge, che vi fosse un'attenzione particolare e abbiamo chiesto che
in Commissione fosse presentata annualmente una relazione
relativamente a tali azioni positive.
Crediamo che questa sia una buona legge, noi la votiamo con
convinzione, senza nessuna riserva mentale; abbiamo presentato
alcuni emendamenti perché ci sembrava che fossero migliorativi, non
sono questi, gli emendamenti accolti o non accolti, che ci fanno
cambiare il parere sulla legge. Abbiamo presentato anche un ordine
del giorno che riguarda l'articolo relativo alla scuola, su cui
torneremo nell'illustrazione dell'emendamento e presentiamo anche
un altro ordine del giorno che invece vuole recepire un auspicio
che in Commissione era stato formulato. In Commissione si era
detto: "sarebbe importante potenziare ulteriormente e affinare
meglio i meccanismi per questa collaborazione interistituzionale,
ma varrebbe la pena di pensare con calma se non è possibile
individuare un ufficio della Regione a cui siano demandate tutte le
competenze relativamente ai disabili", ma si era poi deciso che non
c'era il tempo materiale per studiare e verificare tale
possibilità. In questo senso presentiamo un ordine del giorno in
cui, facendo propri gli auspici della Commissione, si chiede, da un
lato, di affinare questi momenti di integrazione istituzionale;
dall'altro, di avviare un percorso che porti all'eventuale
individuazione di un'unica struttura regionale competente in
materia di disabilità per riportare in Consiglio un auspicio della
Commissione. Come al solito, siamo disponibili, rispetto agli
ordini del giorno, ad emendarli, a cambiarli a seconda della
volontà dei colleghi.
Si dà atto che dalle ore 9,59 assume la Presidenza il
Vicepresidente Tibaldi.
Presidente
- La parola alla Consigliera Fontana
Carmela.
Fontana (PD)
- Anch'io voglio ringraziare la relatrice di
questo disegno di legge a favore delle persone con disabilità,
Viérin Adriana, per il lavoro svolto. Questa legge è migliorativa
rispetto alla precedente, anche se, dal mio punto di vista, una
legge così importante meritava maggiore attenzione. Devo però dare
merito che la relatrice, per i tempi che avevamo a disposizione, ha
fatto un gran lavoro e noi questo lo apprezziamo. Il gruppo "PD"
l'ha votata con convinzione pur sapendo che non risolve tutti i
problemi che i diversamente abili devono affrontare ogni giorno per
la burocrazia esistente, non sto ad elencarli visto che a collega
Squarzino li ha evidenziati molto bene. Auspico che il prossimo
Consiglio regionale si prenda a cuore questo impegno per migliorare
tutti quei punti dove noi non siamo riusciti per mancanza di tempo,
tenendo conto che non è una legge come le altre, ma si occupa di
persone e deve dare più dignità visto il disagio che hanno già. Il
gruppo "PD" voterà a favore del disegno di legge, anche perché
speriamo che l'Assessore recepisca il nostro emendamento sul
controllo delle assunzioni protette nel settore pubblico
valdostano.
Presidente
- La parola al Consigliere Bortot.
Bortot (Arc-VA)
- Devo fare, per evitare di sembrare
cinico e barbaro, una piccola premessa: ho 2 nipoti disabili, 1 per
un parto difficile ha problemi di deambulazione e di parola, ha 38
anni; 1 altro per un incidente stradale 2 anni fa è sulla sedia a
rotelle per tutta la vita. Ho detto questo perché vorrei introdurre
le potenzialità economiche per la nostra Regione legate a tale
comparto. Ho partecipato al convegno sabato scorso al Centro
servizi del volontariato su questo settore e il tempo libero, devo
dire che ho apprezzato sia l'intervento dell'Assessore Pastoret,
sia dell'Assessore Fosson e anche del Presidente della Regione:
sono stati interventi importanti e soprattutto ho prestato
attenzione agli interventi successivi. Interventi successivi che
hanno trattato, come previsto dall'articolo 12 della legge, punto
k), l'importanza di prestare attenzione non solo alla caduta delle
barriere psicologiche di rigetto delle persone che hanno
disabilità, non solo al concetto di introduzione al lavoro dei
disabili - e qui è importante vedere come utilizzeremo la legge sul
telelavoro che abbiamo approvato ieri -, ma queste persone hanno
anche diritti uguali ai nostri per quanto riguarda il tempo libero.
Per quanto riguarda il tempo libero, c'è stata una grossa
sottolineatura di uno dei relatori disabili, che ha messo l'accento
fra la messa a norma degli impianti per i disabili delle abitazioni
degli accessi e la loro funzionalità. Non sempre la legge che
prevede la messa a norma degli impianti per l'accesso ai disabili
coincide con la loro funzionalità ed è su questo che dovremo
intervenire per coinvolgerli maggiormente, perché probabilmente
dovrà esserci una messa a punto da parte del modo in cui noi
permettiamo loro l'accesso. Se facciamo un confronto fra la Regione
Piemonte e la Regione Valle d'Aosta su questa problematica,
dobbiamo sottolineare che la nostra Regione è molto avanti in
questo comparto. Noi quindi abbiamo un problema... e affronto solo
il problema dal punto di vista delle potenzialità, ripeto: avete
sentito il numero delle persone disabili, la possibilità che
abbiamo di far loro accedere al tempo libero, essendo una Regione
turistica con un ambiente incredibile e con una serie di strutture
sportive, evidentemente se riusciamo a cogliere molto bene questo
dato, le potenzialità di incrementare anche il settore del tempo
libero e del turismo nella nostra Regione cogliendo le iniziative
che ci vengono offerte da questo settore, andremo ad incrementare
anche il volano economico e soprattutto saremo all'avanguardia -
come per certi aspetti lo siamo già - in tale settore.
Volevo solo integrare l'intervento della collega Squarzino e
della collega Fontana sotto questo punto di vista, ossia come
riusciamo a tradurre le indicazioni, gli interventi e le
disponibilità date dal Governo nel comparto dell'accesso al tempo
libero da parte dei disabili. Ripeto: è un comparto molto
importante, anche queste persone hanno diritto al tempo libero, noi
dobbiamo rivedere alcune cose e finanziare ulteriormente le
modifiche necessarie da fare alle nostre strutture ricettive e
sportive, per rendere più accessibili tali strutture a tutto questo
comparto.
Presidente
- La parola all'Assessore alla sanità, salute
e politiche sociali, Fosson.
Fosson (UV)
- Siccome è una legge di larghe intese, che
vogliamo condividere con tutti, chiedo 10 minuti di sospensione per
concordare gli emendamenti.
Presidente
- La seduta è sospesa per 5 minuti.
Si dà atto che la seduta è sospesa dalle ore 10,17 alle ore
10,56 e che dalle ore 10,56 assume la presidenza il Vicepresidente
Lanièce.
Presidente
- Riprendiamo i lavori dopo la sospensione. Se
non vi sono altri interventi, dichiaro chiusa la discussione
generale. È stato depositato un terzo ordine del giorno a firma dei
Consiglieri Fontana Carmela, Comé, Viérin Adriana, Squarzino
Secondina, Maquignaz, Vicquéry e Frassy.
La parola all'Assessore alla sanità, salute e politiche sociali,
Fosson.
Fosson (UV)
- Giunge al termine dopo un lungo lavoro
questa legge sulla disabilità, è una legge per noi molto
importante. Voglio ringraziare il relatore, il Presidente della V
Commissione e i suoi membri. Vorrei segnalare alla stampa che ci
citate sempre solo quando litighiamo, forse proprio in questo
ultimo Consiglio giungere con un lavoro di gruppo all'approvazione
di una legge quadro importante per la disabilità... siamo la prima
Regione in Italia che abbiamo una legge del genere, tutti in
accordo e soprattutto dopo un lavoro comune, mi sembra giusto
sottolinearlo. Questo Consiglio, di fronte a dei temi così
importanti come la disabilità, ha trovato un accordo sostanzioso di
tale tipo. Ringrazio la relatrice che con una passione particolare
è riuscita a portare a termine questo lavoro di sintesi, i miei
uffici, il Forum dei disabili e tutta la V Commissione.
È una legge di grande importanza sociale, perché mette al centro
la persona con disabilità, quindi la persona innanzitutto e la
persona che vive in un ambito familiare. Infatti la legge richiama
in più punti la famiglia del disabile, come grande risorsa della
nostra società nei confronti di questa diversità. È una legge che
prevede un sistema di interventi organico, non abbiamo lavorato
solo noi, ma anche gli altri Assessorati: l'Assessorato della
pubblica istruzione, quello dell'industria e quello del turismo. È
un testo che è un'integrazione di tutte le problematiche che però
riesce, nella sinergia, a fare una sintesi di tutte le esigenze,
avendo come centro la persona, la sua dignità e il desiderio di una
società come la nostra che si dice sensibile a questo problema, a
promuovere un'inclusione, rimuovendo le condizioni che la
impediscono. Una sinergia quindi che si concretizza in un
coordinamento di tutte le attività con un gruppo
interistituzionale, costituito in un modo preciso, da cui
partiranno delle azioni culturali rivolte alla popolazione per
rimuovere quei blocchi culturali. A questa attività parteciperanno
tutte le associazioni di volontariato, il Forum dei disabili e
anche i sindacati di settore che si occupano di disabilità. Un
articolo in particolare pone riguardo alla necessità di
riabilitazione che queste patologie cronico-degenerative
comportano, come ha ricordato il collega Bortot.
Termino ringraziando ancora tutti, è un risultato di fine
legislatura, ma che darà dei risultati importanti, se si pensa
anche che tecnicamente introduce il sistema di classificazione
delle ICF, un sistema moderno ed europeo che prevede la valutazione
del disabile per quello che può fare ancora, non per quello in cui
è limitato e poi l'introduzione lavorativa.
L'introduzione lavorativa del disabile è fondamentale per la sua
inclusione, con un articolo e con un ordine del giorno vogliamo
sollecitare, dove ci siano le quote protette, a far sì che queste
vengano destinate ai disabili. Grazie ancora.
Presidente
- Procediamo all'analisi degli ordini del
giorno.
La parola alla Consigliera Squarzino Secondina sull'ordine del
giorno n. 1 a firma del gruppo "Arcobaleno".
Squarzino (Arc-VA)
- Lo do per illustrato, nel senso che
è abbastanza chiaro, riguarda l'articolo 10 e riguarda l'importanza
che il sistema scolastico abbia le risorse per realizzare gli
obiettivi che alla legge vengono dati. So che l'Assessore Viérin
voleva darmi una risposta, in base ad essa, deciderò se ritirare o
meno l'ordine del giorno.
Presidente
- La parola all'Assessore all'istruzione e
cultura, Viérin Laurent.
Viérin L. (UV)
- Je remercie aussi la V
e
Commission comme l'a déjà fait le collègue Fosson et tous ceux qui
ont travaillé à la rédaction de ce projet de la loi et Madame
Viérin, qui a déjà souligné dans son rapport le travail accompli
dans ces années dans le domaine scolaire pour favoriser une réelle
intégration et inclusion des enfants et des jeunes qui ont des
problèmes.
Pour ce qui est de l'ordre du jour, je voulais rappeler au
Conseil que déjà toute une série d'initiatives vont dans le sens
qui est souhaité par les collèges, avec le collège Fosson nous y
avons travaillé. Avant tout dans le budget il y a une prévision
pour les enseignants qui sont appelés "di sostegno", qui sont par
rapport à la situation en Italie qui est de 1 à 4, ici en Vallée
d'Aoste de presque 1 à 2.
Le Bureau du personnel a déjà rédigé la délibération du
Gouvernement régional pour les opérateurs de soutien. La loi
régionale n° 30/1989, destinée aux interventions extraordinaire
pour les enfants qui ont des problèmes de déshabilité dans le
domaine de l'Université, a été financée sur un chapitre de
l'Assessorat de l'éducation, donc c'est sur le chapitre du droit à
l'étude universitaire. Je voudrais rappeler aussi les cours de
recyclage pour les enseignants, qui sont financés dans notre
chapitre formation et recyclage culturel et professionnel du
personnel enseignant et dirigeant scolaire, ce sont des cours qui
sont organisés par notre service de support à l'autonomie scolaire.
Je voudrais rappeler surtout la loi n° 18/2005 et les ressources de
personnel qui ont été attribuées à l'article 5, qui ont aussi la
prévision de l'intégration pour les personnes qui ont des
déshabilités et qui ont cette finalité que nous souhaitons. En plus
et de plus je crois que l'ordre du jour que vous avez distribué va
nous engager, j'accueille aussi la sollicitation de Madame Viérin,
qui souligne comme une série de problèmes doivent être affrontés
aussi par le monde de l'école, donc je crois que sur cette ligne
nous travaillerons tous ensemble.
Presidente
- La parola alla Consigliera Squarzino
Secondina.
Squarzino (Arc-VA)
- Ritiriamo il nostro ordine del
giorno, ricordando che c'è un punto su cui non ci siamo soffermati
e non vogliamo in questo momento una risposta, ma che voglio
affidare all'attenzione del futuro Assessore all'educazione, ossia
il problema degli educatori professionali e della loro precarietà.
Vorrei che tale tema fosse uno dei punti dei programmi elettorali
di tutti i partiti che aspirano a governare questa Regione.
Presidente
- L'ordine del giorno n. 1 viene ritirato.
La parola alla Consigliera Squarzino Secondina sull'ordine del
giorno n. 2.
Squarzino (Arc-VA)
- Solo per ringraziare la V
Commissione che ha fatto proprio il nostro emendamento, quindi
diventa condiviso da tutti.
Presidente
- Pongo in votazione l'ordine del giorno n. 2,
che recita:
Ordine del giorno
Preso atto che il disegno di legge n. 201, recante norme per
l'attivazione di un sistema integrato di interventi e servizi a
favore delle persone con disabilità, introduce alcune novità
importanti, come lo sportello informativo integrato e l'Unità di
valutazione multidimensionale, che mirano a strutturare i servizi
con un'attenzione particolare alle esigenze specifiche di ogni
persona;
Considerato che attualmente sono diversi i settori della
pubblica amministrazione che si occupano di predisporre e gestire
servizi ai disabili e che, pur in un'ottica di integrazione
interistituzionale, non sempre riescono a rispondere in modo
tempestivo ai bisogni degli utenti;
Tenuto conto del dibattito avvenuto in Commissione
consiliare, nel corso del quale è emerso l'auspicio che si possa
giungere ad unificare in un unico centro decisionale e gestionale
tutti i servizi attualmente in carico ai diversi
assessorati;
Il Consiglio regionale
Impegna
la Giunta regionale a potenziare ulteriormente gli attuali
momenti di integrazione istituzionale e ad avviare, in
collaborazione con tutti i soggetti interessati, un percorso
finalizzato all'individuazione di un'unica struttura regionale
competente in materia di disabilità.
F.to: Fontana Carmela - Squarzino Secondina - Comé - Vicquéry
- Frassy - Viérin Adriana - Maquignaz
Consiglieri presenti, votanti e favorevoli: 24
Il Consiglio approva all'unanimità.
Presidente
- La parola alla Consigliera Fontana Carmela
sull'ordine del giorno n. 3 presentato dalla V Commissione.
Fontana (PD)
- Questo ordine del giorno lo do per
illustrato, ma volevo ringraziare l'Assessore e la V Commissione,
che hanno accolto la sostanza del nostro emendamento trasformandolo
in un ordine del giorno, condiviso da tutti. Questo ordine del
giorno impegna la Giunta a realizzare l'aumento delle quote
riservate per i disabili nell'assunzione obbligatoria nel comparto
unico e nell'USL e a verificare l'attuazione di tale norma. Li
ringrazio ancora.
Presidente
- Pongo in votazione l'ordine del giorno n. 3,
che recita:
Ordine del giorno
Il Consiglio regionale della Valle d'Aosta
Visto il disegno di legge n. 201 (Sistema integrato di
interventi e servizi a favore delle persone con
disabilità);
Considerato che tra gli obiettivi del disegno di legge assume
particolare rilevanza l'aspetto di una migliore inclusione nella
realtà lavorativa valdostana dei disabili;
Tenuto conto che l'articolo 10, comma 4 prevede la
possibilità per la Regione, in accordo con il Consiglio Permanente
degli Enti Locali e l'azienda USL, di elevare le quote di riserva
di cui all'articolo 3 della l.r. 68/99 per l'assunzione
obbligatoria di persone con disabilità nell'ambito del comparto
unico del pubblico impiego della Valle d'Aosta e dell'azienda
USL;
Impegna
la Giunta regionale:
1) in accordo, con il Consiglio Permanente Enti Locali e
l'azienda USL, di dare piena attuazione alle quote di riserva di
cui all'articolo 3 della l.r. 68/99 e del comma 4, articolo 10 del
disegno di legge n. 201 per l'assunzione obbligatoria di persone
con disabilità nell'ambito del comparto unico del pubblico impiego
della Valle d'Aosta e dell'azienda USL;
2) di effettuare una verifica annuale sull'effettiva
applicazione dell'articolo 3 della l.r. 68/99 e del comma 4,
articolo 10 del disegno di legge n. 201, riferendo alla Commissione
consiliare competente contestualmente alla presentazione del
bilancio consuntivo.
F.to: Fontana Carmela - Comé - Viérin Adriana - Squarzino
Secondina - Maquignaz - Vicquéry - Frassy
Consiglieri presenti, votanti e favorevoli: 25
Il Consiglio approva all'unanimità.
Presidente
- Passiamo all'esame del nuovo testo
predisposto dalla V Commissione.
Sono stati ritirati tutti gli emendamenti del "PD", ad eccezione
di del n. 1 del gruppo "Arcobaleno".
La parola al Consigliere Comé sull'articolo 1.
Comé (SA)
- Solo per esprimere il voto favorevole a
questo disegno di legge; oggi abbiamo sentito i ringraziamenti in
maniera trasversale, ma anch'io voglio sottolineare come, nel
momento in cui da parte di tutti i componenti del Consiglio si
mettono da parte delle posizioni un po' troppo rigide per lavorare
per ottenere un obiettivo così importante come quello che abbiamo
analizzato in V Commissione, si riescano ad ottenere dei risultati
ottimali. Abbiamo voluto mettere i cittadini diversamente abili e
le loro famiglie al centro di un sistema integrato di interventi e
servizi a loro favore; certamente questo è stato un provvedimento
che ha affrontato la situazione in maniera più articolata con una
legge che sapesse porre in relazione i diversi settori di
intervento, di salvaguardia, di tutela della società valdostana con
il dichiarato obiettivo di migliorare nel suo complesso la qualità
di vita dei cittadini diversamente abili e delle loro famiglie,
assicurando loro la possibilità concreta di una piena
partecipazione sociale per eliminare o ridurre nella misura massima
possibile un malessere individuale e familiare oggi spesso
difficilmente accettabile.
La collega Squarzino nel suo intervento aveva detto che la
rappresentante dell'Associazione non vedenti aveva sollevato i
problemi che oggi devono ancora affrontare e ha sollecitato la
Commissione nel cercare di dare quelle risposte a quei problemi e
questo risponde a verità. Devo dire anche che la stessa
rappresentante, che fa parte dell'associazione a livello nazionale,
ha dichiarato in Commissione che lei, quando partecipa alle
riunioni a livello nazionale e quando presenta i servizi e le
attenzioni che vengono rivolte da parte della Regione ai disabili,
gli amici dell'associazione a livello nazionale le chiedono se
appartiene ad un altro mondo. Penso allora che come Regione
dobbiamo essere onorati perché prestiamo tanta attenzione e diamo
dei servizi ad un mondo che ha le sue difficoltà.
L'ultimo appello è sull'attività di informazione che si vuole
fare, proprio per sensibilizzare e suscitare un approccio di tipo
nuovo rispetto alla realtà dell'handicap: questo penso sia un
aspetto importante per permettere un'integrazione completa di tali
soggetti all'interno della società.
Esprimo, a nome del gruppo "Stella Alpina", il voto favorevole
sul disegno di legge n. 201.
Presidente
- La parola al Consigliere Frassy.
Frassy (PdL)
- Per esprimere il voto favorevole del
nostro gruppo, che voterà con convinzione questo disegno di legge,
del quale abbiamo condiviso fin da subito l'impostazione e sul
quale abbiamo trovato la disponibilità da parte dell'Assessore e
della maggioranza e della collega relatrice a recepire i numerosi
emendamenti, sui quali ci siamo confrontati e che sono stati
inseriti nel testo licenziato dalla V Commissione, oggi in
votazione. Riteniamo che questa legge quadro sia una legge che
superi quella filosofia, che spesso ha connotato interventi in
questa materia, ossia la filosofia della mera contribuzione e del
mero assistenzialismo. È una legge che li supera o, meglio, li
integra in un concetto più ampio e più giusto, che è l'integrazione
dei diversamente abili, come giustamente vengono definiti con una
perifrasi che rende giustizia di difficoltà che devono essere
superate attraverso dei percorsi integrati. È una legge che riesce
a coinvolgere vari soggetti: da quelli istituzionali a quelli del
volontariato, una legge che riesce ad integrare i concetti
dell'istruzione e della scuola con i concetti dell'assistenza
socio-sanitaria. È una legge innovativa rispetto all'istituzione
della figura dell'operatore di riferimento principale, un soggetto
importante per consentire di seguire l'insieme delle problematiche
che il diversamente abile ha da affrontare nel suo quotidiano oltre
che nei rapporti con la pubblica amministrazione, nella gestione
della sua salute che spesso è fonte di preoccupazione e di problemi
continuativi; un piano educativo individualizzato che serve a
consentire, in base alle situazioni di handicap, una crescita
educativa e, di conseguenza, non più un concetto di sostegno
indistinto. Riteniamo che l'insieme di queste innovazioni rispetto
al presente e al passato non possano che avere il nostro convinto
apporto e sostegno. Un rammarico, Assessore Fosson, che lei voglia
disfarsi di tali competenze che in questa materia ha sicuramente
dimostrato di ben conoscere e seguire, cercando il coinvolgimento
delle forze politiche; di conseguenza, ci dispiace della sua scelta
e penso che le dobbiamo augurare di tornare ad impegnarsi in
quest'aula, magari con una maggioranza che abbia delle connotazioni
diverse dal punto di vista politico.
Presidente
- Pongo in votazione l'articolo 1:
Consiglieri presenti, votanti e favorevoli: 27
Il Consiglio approva all'unanimità.
Presidente
- Pongo in votazione l'articolo 2:
Consiglieri presenti, votanti e favorevoli: 27
Il Consiglio approva all'unanimità.
Presidente
- Pongo in votazione l'articolo 3:
Consiglieri presenti, votanti e favorevoli: 27
Il Consiglio approva all'unanimità.
Presidente
- Pongo in votazione l'articolo 4:
Consiglieri presenti, votanti e favorevoli: 27
Il Consiglio approva all'unanimità.
Presidente
- Pongo in votazione l'articolo 5:
Consiglieri presenti, votanti e favorevoli: 27
Il Consiglio approva all'unanimità.
Presidente
- Pongo in votazione l'articolo 6:
Consiglieri presenti, votanti e favorevoli: 27
Il Consiglio approva all'unanimità.
Presidente
- Pongo in votazione l'articolo 7:
Consiglieri presenti, votanti e favorevoli: 27
Il Consiglio approva all'unanimità.
Presidente
- Pongo in votazione l'articolo 8:
Consiglieri presenti, votanti e favorevoli: 27
Il Consiglio approva all'unanimità.
Presidente
- Pongo in votazione l'articolo 9:
Consiglieri presenti, votanti e favorevoli: 27
Il Consiglio approva all'unanimità.
Presidente
- Pongo in votazione l'articolo 10:
Consiglieri presenti, votanti e favorevoli: 27
Il Consiglio approva all'unanimità.
Presidente
- Pongo in votazione l'articolo 11:
Consiglieri presenti, votanti e favorevoli: 27
Il Consiglio approva all'unanimità.
Presidente
- All'articolo 12 vi è l'emendamento n. 1 del
gruppo "Arcobaleno", che recita:
Emendamento
Aggiungere comma 3 all'articolo 12:
"3. Lo sportello svolge anche attività di raccordo con i
diversi uffici per avviare le procedure previste per accedere ai
vari servizi.".
Pongo in votazione l'articolo 12 nel testo così emendato:
Articolo 12
(Sportello informativo integrato)
1. La Regione, al fine di promuovere un sistema di attività
informativa e di consulenza a favore della collettività e, in
particolare, a favore delle persone con disabilità e dei loro
familiari e di fornire risposte su tutti gli aspetti della vita
sociale e relazionale collegati alla problematica della disabilità,
realizza, per il tramite delle proprie strutture o in regime di
convenzione con le cooperative sociali o le istituzioni del privato
sociale che risultino in possesso di un'adeguata esperienza in tema
di consulenza e assistenza giuridica, uno sportello informativo
integrato.
2. Lo sportello informativo integrato fornisce informazioni
concernenti la disabilità in termini di diritti, agevolazioni,
benefici, percorsi, opportunità, referenti e altro, con particolare
riferimento:
a) agli aspetti fiscali;
b) all'assistenza, alla previdenza e ai servizi per le
persone con disabilità;
c) alle associazioni operanti nel settore della
disabilità;
d) alle barriere architettoniche e sensopercettive e alla
progettazione accessibile;
e) all'educazione e all'istruzione;
f) alla formazione;
g) al lavoro;
h) alla mobilità e ai trasporti;
i) alle riviste specializzate e alla documentazione;
j) alla sanità;
k) al tempo libero e al turismo;
l) agli ausili, alle attrezzature e agli strumenti
informatici.
3. Lo sportello svolge anche attività di raccordo con i
diversi uffici per avviare le procedure previste per accedere ai
vari servizi.
Consiglieri presenti, votanti e favorevoli: 27
Il Consiglio approva all'unanimità.
Presidente
- Pongo in votazione l'articolo 13:
Consiglieri presenti, votanti e favorevoli: 27
Il Consiglio approva all'unanimità.
Presidente
- Pongo in votazione l'articolo 14:
Consiglieri presenti, votanti e favorevoli: 27
Il Consiglio approva all'unanimità.
Presidente
- Pongo in votazione l'articolo 15:
Consiglieri presenti, votanti e favorevoli: 27
Il Consiglio approva all'unanimità.
Presidente
- Pongo in votazione l'articolo 16:
Consiglieri presenti, votanti e favorevoli: 27
Il Consiglio approva all'unanimità.
Presidente
- Pongo in votazione l'articolo 17:
Consiglieri presenti, votanti e favorevoli: 27
Il Consiglio approva all'unanimità.
Presidente
- Pongo in votazione l'articolo 18:
Consiglieri presenti, votanti e favorevoli: 27
Il Consiglio approva all'unanimità.
Presidente
- Pongo in votazione l'articolo 19:
Consiglieri presenti, votanti e favorevoli: 27
Il Consiglio approva all'unanimità.
Presidente
- Pongo in votazione il disegno di legge nel
suo complesso:
Consiglieri presenti, votanti e favorevoli: 28
Il Consiglio approva all'unanimità.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK