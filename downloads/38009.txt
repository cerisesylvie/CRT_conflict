Consiglio Regionale della Valle d'Aosta - Oggetto del Consiglio n. 1618 del 1° dicembre 2015 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
AMMINISTRAZIONE REGIONALE
Amministrazione della giustizia
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1618 del 1° dicembre 2015 - Resoconto
OGGETTO N. 1618/XIV - Inizio della discussione generale
congiunta sulla relazione della Sezione regionale di controllo
della Corte dei Conti e sui disegni di legge n. 63 (Legge
finanziaria per gli anni 2016/2018) e n. 64 (Bilancio di previsione
per il triennio 2016/2018).
Presidente -
Ricordo che inizia questa mattina la
discussione generale sui punti 5.01, 8 e 9. Ricordo anche che in
Conferenza dei Capigruppo è stato concordato di prorogare di un'ora
la presentazione degli emendamenti, quindi potranno essere
presentati entro le ore 14, anziché le ore 13, e potranno essere
presentati alla Segreteria qui dell'archivio al primo piano del
Consiglio regionale. La parola al Presidente della Regione.
Rollandin (UV)
- Sì, grazie Presidente.
Sarà distribuita, pensavo fosse già stato fatto, una relazione.
Ogni anno va fatta una comunicazione al Consiglio prevista dagli
articoli 66 e 116 della legge n. 54 sul sistema delle autonomie in
Valle d'Aosta, dove si fa un resoconto dell'attività svolta dal
Consiglio permanente degli Enti locali e dagli altri Enti annessi.
Vi verrà distribuita adesso la relazione in modo che su alcuni
punti potrò sorvolare.
Sostanzialmente il Consiglio permanente degli Enti locali nel
corso del 2015, sino al 16 novembre, ha svolto le seguenti
attività: 30 riunioni del Comitato esecutivo, 8 riunioni
dell'Assemblea del CPEL, 16 riunioni delle Consulte politiche
esprimendo il proprio parere su richiesta del Presidente del
Consiglio regionale, del Presidente della Regione e dei vari
Assessorati: opere pubbliche, bilancio, attività produttive...sulle
varie leggi che sono state proposte di cui avete l'elenco.
Per quanto riguarda il titolo VI "Finanza e contabilità", in
quest'ambito nel corso del 2015 è proseguita l'attività di
benchmarkin
g, ovvero di confronto dei dati di sintesi sulle
attività realizzate annualmente dagli enti, attività già avviata
nel 2008 e che consiste nella raccolta di idonee misure ed
indicatori per ogni centro di costo in cui è stata dettagliata
l'attività degli Enti locali, al fine di valutare l'efficacia,
l'efficienza e l'economicità dei servizi forniti dalle
amministrazioni. Voglio sottolineare quest'aspetto perché
l'adesione a questo progetto è stato molto elaborato e credo che
chi ha partecipato lo sappia, che chi ha seguito queste
impostazioni sappia la difficoltà di arrivare a questi punti,
perché la disaggregazione dei costi, la possibilità di cercare, di
evidenziare le reali capacità di utilizzo delle persone nelle
singole amministrazioni ha comportato un lavoro molto importante e
credo che, se si possono oggi efficientare i meccanismi anche
eventualmente con
les Unités
, lo dobbiamo all'impegno che è
partito con l'accordo dei Comuni. A poco a poco c'è stato questo
lavoro importante con una commissione specifica che cercava di
disaggregare i dati, di riunirli per far vedere qual era il costo
unitario di ogni singola prestazione. Gli uffici hanno inoltre
definito il contenuto del disegno di legge concernente:
"Disposizioni in materia di contabilità degli Enti locali per il
coordinamento con la disciplina statale vigente e per
l'applicazione del sistema contabile armonizzato", quindi in
qualche modo anticipando il discorso che la Regione farà con il
disegno di legge che vi è stato presentato quest'anno in una forma
non obbligatoria, ma dall'anno prossimo verrà utilizzato proprio
questo sistema di armonizzazione.
In materia di finanza locale, sulla base del bilancio e della
legge finanziaria per il 2015, con la delibera del 13 febbraio
dello stesso anno, la Giunta ha definito, previa acquisizione del
parere del CPEL, i parametri di riparto dei trasferimenti
finanziari senza vincolo settoriale di destinazione ai singoli
Comuni. Successivamente, con la delibera n. 253 del 20 febbraio la
Giunta ha dato attuazione al protocollo di intesa avente per
oggetto il Patto di stabilità degli Enti locali della regione a
partire dall'anno 2013 approvando la disciplina del Patto stabilità
per l'anno 2015.
In materia di tributi locali gli uffici hanno inoltre seguito le
pratiche necessarie per la definizione degli importi dovuti dai
Comuni a titolo di maggiore gettito IMU 2014 da restituire allo
Stato per il tramite della Regione - come sapete, è la partita di
giro di cui si è già parlato anche nella discussione del bilancio -
e dei criteri di trasferimento e delle modalità di regolazione
contabile di un acconto del maggior gettito IMU 2015 ai sensi del
citato articolo 13.
Per quanto riguarda il
Conseil de la plaine
d'Aoste
, nel corso del 2015 il
Conseil de la plaine
si è riunito due volte trattando i seguenti argomenti: la gestione
associata delle funzioni di polizia locale tra il Comune di Aosta e
alcuni Comuni costituenti il
Conseil de la plaine
; le
funzioni e i servizi comunali gestiti in forma associata per il
tramite del Comune di Aosta e la riorganizzazione del servizio di
Allô Bus e Allô Nuit.
Per quanto riguarda l'attività istituzionale e ordinamentale,
l'esercizio in forma associata di funzioni e servizi comunali in
attuazione della legge n. 6, è tuttora in corso la fase di
attuazione della legge recante la nuova disciplina dell'esercizio
associato di funzioni e servizi comunali e soppressione delle
Comunità montane, per molti aspetti demandata a deliberazioni che
la Giunta, d'intesa con il Consiglio permanente, ha approvato. Una
serie di provvedimenti tra cui: la delibera che si riferisce
all'individuazione degli ulteriori contenuti obbligatori rispetto a
quelli previsti dal comma 2 dell'articolo 104 della legge n. 54 del
1998, per quanto riguarda le convenzioni per l'esercizio associato
delle funzioni e dei servizi comunali relativi agli ambiti di
attività individuati, come previsto dall'articolo 20 della stessa
legge; la delibera n. 421 del marzo 2015 che si riferisce
all'approvazione della convenzione quadro per l'esercizio delle
funzioni e dei servizi comunali di cui all'articolo 6 della stessa
legge, gestiti in forma associata per il tramite
dell'Amministrazione regionale e poi la delibera del maggio 2015
recante l'elencazione, ai sensi sempre della legge n. 6, delle
attività ricomprese nelle funzioni e nei servizi comunali gestiti
in forma associata per il tramite dell'Amministrazione
regionale.
L'attuazione in particolare dell'articolo 19 della legge n. 6,
che disciplina l'esercizio associato obbligatorio di funzioni e
servizi comunali in ambito sovracomunale mediante convenzione tra
Comuni, ha reso anche necessario l'intervento sostitutivo di cui al
comma 3bis dello stesso articolo, conclusosi con la deliberazione
del 17 luglio 2015 recante: "Individuazione, ai sensi dell'articolo
19 della legge n. 6, degli ambiti territoriali ottimali delle
convenzioni per l'esercizio associato delle funzioni e dei servizi
comunali di cui al comma 1 del medesimo articolo, per i Comuni che
non hanno raggiunto un reciproco accordo". Il processo di riforma,
tuttavia, è in continua evoluzione e tutti gli enti interessati
(Regione, Enti locali e CELVA) stanno collaborando tra loro
affinché l'esercizio associato di funzioni e servizi comunali possa
essere definito nelle sue forme con le modalità e nei tempi
previsti dalla legge.
Per quanto riguarda gli interventi di razionalizzazione e
snellimento degli apparati politico-amministrativi degli Enti
locali, a seguito della legge n. 6, sono stati approvati nel corso
del 2015 numerosi importanti interventi di razionalizzazione e
snellimento degli apparati politico-amministrativi degli Enti
locali, anche finalizzati al contenimento dei costi, tra cui la
legge n. 1 del 19 gennaio 2015 recante modificazioni della legge
che era alla base delle elezioni comunali; la legge n. 4 recante:
"Nuove disposizioni in materia di indennità di funzione e gettoni
di presenza degli amministratori dei Comuni e delle Unités des
Communes valdôtaines della Valle d'Aosta"; la legge n. 10:
"Disposizioni urgenti per garantire il servizio di segreteria
nell'ambito delle nuove forme associative tra enti locali di cui
alla legge regionale 5 agosto 2014, n. 6 (Nuova disciplina
dell'esercizio associato di funzioni e servizi comunali e
soppressione delle Comunità montane)" e la legge n. 17 recante la
nuova disciplina del Consorzio dei Comuni del BIM, con
modificazioni alla legge n. 54.
Per quanto riguarda l'incremento dell'attività di consulenza
agli Enti locali, è giusto evidenziare che le novità legislative
che abbiamo richiamato hanno comportato un rilevante incremento
delle richieste di consulenza da parte degli Enti locali. Le
problematiche affrontate sono state molteplici e hanno interessato
soprattutto gli aspetti attuativi delle riforme ordinamentali,
peraltro tutte concentrate in un lasso di tempo relativamente
breve, avente come fulcro proprio le elezioni comunali del 10
maggio 2015.
Per quanto riguarda la collaborazione con il Consiglio
permanente degli enti territoriali, è da sottolineare come la
collaborazione tra Regione e CPEL, che ha avuto inizio negli anni
scorsi per affrontare specifiche materie di particolare interesse
per gli Enti locali valdostani (anticorruzione, trasparenza,
società partecipate), si è particolarmente intensificato durante
tutto l'anno 2015 per il costante impegno che la Regione, tutti gli
Enti locali e il CELVA hanno profuso per assolvere agli adempimenti
necessari per dare puntuale e completa attuazione al processo di
riforma dell'ordinamento degli Enti locali, che voglio ricordare
aveva fatto oggetto di un gruppo di lavoro a cui avevano
partecipato tutte le forze politiche. Non aveva partecipato
successivamente solo il Movimento Cinque Stelle, per tutti gli
altri credo che questo lavoro sia stato molto importante e abbia
permesso di prevedere e poi approvare delle leggi che hanno di
fatto costituito l'ossatura della struttura per le elezioni del 10
maggio 2015 e che sicuramente hanno dato la possibilità di
mantenere nei tempi giusti il nuovo ordinamento e di questo devo
ringraziare tutti i partecipanti che hanno lavorato con questa
finalità. Ecco, queste sono le indicazioni che emergono
dall'attività nel 2015. Grazie.
Presidente
- Grazie Presidente. Siamo in discussione
generale. Chi chiede la parola? Colleghi, qualcuno deve
iniziare...non vedo richieste; colleghi, vi sollecito a chiedere la
parola, siamo in discussione generale sul bilancio. Collega Nogara,
la ringrazio, prego.
Nogara (UVP)
- Ho rotto il ghiaccio questa mattina.
Grazie Presidente.
Bene, iniziamo proprio oggi con la discussione sul bilancio
2016. Vorrei innanzitutto fare una premessa che su questo bilancio
ci sono due punti di rilievo che, secondo me, sono gli unici punti
un po' importanti: il fatto che c'è stata...non so neanche bene
come definirla, forse un'appropriazione indebita di circa
20.000.000 rispetto all'avanzo dei Comuni valdostani e poi i mutui
che il Governo regionale ha voluto intraprendere appunto per poter
chiudere questo bilancio, che comunque sono dei debiti che ci
porteremo dietro per un bel po' di tempo. Ecco, queste diciamo sono
le due cose rilevanti di questo bilancio, per il resto questo
bilancio è fatto, purtroppo, da una cifra, rispetto anche solo a
cinque anni fa, irrilevante e chiaramente spostando delle cifre non
è che si fanno grossi cambiamenti, perché si accontenta qualcuno,
si scontentano altri, però io metto il "però" e mi voglio riferire
un po' anche a quanto è stato detto ieri nella presentazione del
bilancio.
Incomincio con lei, Presidente, che ha scandito alcuni punti:
per esempio, lei ha voluto dire che c'è da quest'anno una
programmazione, una grande programmazione. Non mi sento di essere
proprio d'accordo con lei, perché io adesso voglio parlare
soprattutto del settore di cui mi occupo principalmente, che è il
settore dell'agricoltura, dell'ambiente naturale. Ecco, nel settore
dell'agricoltura la programmazione è data dal PSR, ma diciamo che
il PSR non è una novità per il settore agricolo, perché per il
resto come programmazione nel settore agricolo non ne vedo molta,
anzi. Vorrei citare qualche problematica, secondo me, che c'è nel
settore agricolo e vorrei iniziare proprio da un problema che
abbiamo portato qui in aula non molto tempo fa che è quello dei
consorzi. Io mi sono messo a cercare di capire, guardando il
bilancio, guardando la gestione speciale di Finaosta, quali sono le
cifre destinate a questi consorzi. Allora, ho avuto...chiamiamole
un po' delle delusioni per quello che ho letto, perché, secondo
noi, i consorzi sono degli enti sono importantissimi per la
gestione del nostro territorio. Allora, ci ritroviamo a scontrarci
con delle cifre, la prima cifra che troviamo è quella di circa
800.000 euro per il funzionamento dei consorzi. Vi voglio ricordare
che, per il funzionamento dei consorzi, negli anni le cifre, come
per tutto d'altronde, erano ben diverse: mi sembra che si sia
passati da 2.300.000 l'anno scorso a 1.000.000 di euro e quest'anno
800.000, 1.000.000 di euro l'anno scorso, tra l'altro, per quanto
mi sembra di sapere, si pensava di dare il 65 percento della spesa
ammessa ai consorzi per il loro funzionamento, si è dovuto scendere
al 45, perché non c'erano abbastanza soldi per tutti. Qui
bisognerebbe anche aprire una parentesi, perché forse,
riorganizzando anche un po' il dare questi soldi ai consorzi,
bisognerebbe capire quali consorzi effettivamente hanno bisogno di
questa ripartizione e quali no. Mi risulta che ci sono dei consorzi
che, gestendo degli impianti idroelettrici, probabilmente di questi
soldi non hanno un granché bisogno, tutti hanno bisogno dei soldi,
però aiutiamo i consorzi più sfortunati, possiamo metterla così.
Allora, questi 800.000 euro sono una miseria rispetto ai 2.300.000
ed è ancora meno rispetto all'anno scorso di 1.000.000, che siete
stati obbligati a portare al 45 percento perché sennò non
riuscivate ad accontentare tutti. Mi trovo poi la cifra di 180.000
euro con la specificazione che è per gli affitti delle varie
strutture, probabilmente sono i capannoni che sono passati a
Vallée d'Aoste Structure
, diciamo che questo è un giro di
cassa, perché chiediamo di pagare gli affitti e poi noi diamo il
contributo solo per pagare gli affitti, secondo me, dovrebbe essere
invece il contributo per lo sviluppo di questi consorzi.
Arriviamo poi al
clou
, appunto, della gestione speciale,
dove troviamo 11.000.000 di euro in tre anni, che sono divisi in:
3.000.000 quest'anno, nel 2016, 3 nel 2017 e 4 nel 2018. Vi è però
una piccola parentesi: c'è scritto che sono mutui agevolati per il
riordino fondiario e per lavori di miglioramento fondiario. Io qua
penso di parlare con tante persone che sanno come funziona un
consorzio di miglioramento fondiario, io personalmente sono stato
Presidente, so che ci sono tante persone qua che sono state
all'interno di consorzi. Spiegatemi come pensate che un consorzio
possa fare un mutuo per fare dei lavori all'interno. Non so,
scoppia una tubazione dell'impianto di irrigazione e il consorzio
decide di fare i lavori e di cambiare i tubi, allora, da dove
volete che prendano i soldi? Li prendono dai ruoli. Allora, ci sono
già grossi problemi per prendere i soldi dai ruoli adesso, cosa
facciamo? Io vado dal Signor Donzel e gli dico: l'anno scorso
pagavi 80 euro, quest'anno ne paghi 800 perché dobbiamo pagare il
mutuo per fare il lavoro. Voi pensate che questo nella nostra
realtà, qui da noi possa succedere? Piuttosto di fare una cosa del
genere, rinunciano al diritto sulle acque. Ci sono già grossi
problemi solo per pagare i ruoli, figuratevi a dover pagare un
mutuo per poter fare dei lavori! Qua però vi spiego il trucchetto.
Allora, ad ottobre è passata una delibera in Giunta sulla moratoria
per le centrali idroelettriche, questa moratoria cosa dice? Dice
che se ci sono già delle sub-concessioni delle acque su delle prese
anche a scopo irriguo, ci si può collegare. È qua il trucchetto,
nel senso che noi andiamo a finanziare delle ditte - sempre le
solite, perché sono loro che fanno questi lavori -, andiamo a
sovvenzionare queste per farsi un mutuo per pagarsi l'opera di
presa dal consorzio, mettersi d'accordo più o meno con il consorzio
di dargli una miseria per avere la concessione e questa, secondo
me, non è la funzione che devono avere questi soldi: questi soldi
devono avere la funzione di aiutare i consorzi di miglioramento
fondiario per fare i lavori necessari di manutenzione. Noi abbiamo
dato una valanga di soldi ai consorzi di miglioramento fondiario
per fare i lavori, adesso li molliamo lì, se succede qualcosa,
spiegatemi come li fanno. Cosa fanno, un mutuo? Vorrei capire chi è
il Presidente di un consorzio qualunque che si prende la
responsabilità di accendere un mutuo per fare i lavori di
ripristino, poi, tra l'altro, che un consorzio possa prendere un
mutuo in base alla legge che c'è adesso ho i miei dubbi, penso che
si dovrebbe forse anche legiferare in questa direzione, perché non
so se un consorzio può fare una cosa del genere. Ditemi chi
dovrebbe dare le garanzie di un consorzio per un mutuo che prende
per fare dei lavori. Questo adesso io lo dico per ragionamenti
perché io ho visto qua...
Parlando sempre dei consorzi, mi viene da dire: allora abbiamo
parlato di tutto, abbiamo visto che i consorzi sono malmessi,
andiamo al PSR e il PSR, che dovrebbe essere salvatore della patria
per tutto, non dà una lira per quanto concerne le acque, perché,
come sapete benissimo, tutte le misure presentate a Bruxelles sono
state bocciate e sapete anche qual è il motivo. I consorzi di
miglioramento fondiario dal PSR perciò si devono togliere dalla
testa di prendere 5 lire. Allora, noi ci troviamo - scusate il
termine - con i consorzi di miglioramento fondiario in mutande, che
sono sempre stati gli enti che hanno sempre vegliato, che hanno
sempre curato il territorio, li lasciamo veramente in mutande, che
non possono fare assolutamente niente: questa è la realtà delle
cose, per capirci bene.
Veniamo poi a quanto avevo già portato tempo fa qui in Consiglio
regionale su quello che concerne i riordini fondiari. Allora, non
so se ci sono problemi o no per il fatto di questi riordini
fondiari. Io so che questi soldi dovrebbero essere presi
sull'avanzo della gestione speciale del 2015. Ecco, so che dovrebbe
arrivare una delibera, passare una delibera, perché, se non passa
entro il 31 dicembre, si perdono anche quei soldi lì per i riordini
fondiari. Allora, speriamo che almeno quello si riesca a fare,
perché altrimenti, perdendo anche quelli, siamo veramente
sistemati, siamo a zero, sottozero per i consorzi. Ecco, questo è
quanto, perciò, Presidente, qua vedo ben dura la programmazione in
una situazione del genere.
Presidente, poi devo riconoscere qualcosa - e no - sul fatto dei
cantieri forestali. Noi abbiamo avuto modo di discutere molto sui
cantieri forestali in questi anni, siamo riusciti con tutta la
minoranza a far passare certe cose gli anni scorsi. Quest'anno si
sono mantenuti i cantieri forestali gestiti direttamente dalla
Regione e si sono aumentate anche un po' le aziende che prendono in
appalto i lavori. Ecco, lei appunto ieri ha fatto un passaggio
dicendo che si è cercato di venire incontro alle richieste che
erano state fatte anche a suo tempo dalla minoranza e anche dalla
nuova entrata in maggioranza del PD. Devo dire che il PD, quando è
entrato in maggioranza, qua nel loro programmino, nella bozza che
c'era stata data c'era scritta la proposta di fare delle squadre
che dovevano lavorare più mesi e penso che loro si riferissero al
fatto...non solo quelle 67 giornate, ma "più mesi" voleva dire
almeno cinque mesi come mi sembra avessero scritto sul loro
programma e penso si riferissero al fatto del problema che abbiamo
con la processionaria. Questo è un grosso problema, ci dovrebbero
essere delle squadre che, invece di lavorare solo per poche
giornate, possono lavorare per un po' con continuità, perché ne
abbiamo già parlato, adesso io non voglio qui...però alla fine
della storia qua ci troviamo sempre con un grosso problema dovuto
anche a delle temperature particolari, per carità, ma comunque la
processionaria continua ad esserci. Continua ad essere un problema
che, se non si affronta come deve essere affrontato...io qua non
voglio passare come lo specialista che vi spiega come deve essere
affrontato, abbiamo dei servizi forestali che sanno benissimo quali
sono le problematiche che ci sono e sanno benissimo come devono
essere affrontate. Io vi assicuro che tutto va bene: va bene la
lotta con i ferormoni, va benissimo, vanno bene anche le iniezioni
che fanno nelle piante, io quello ero andato a farlo 10 anni fa, in
Svizzera ero andato a vederlo, ma vi assicuro che costa tanto, ma
se non sei capace a farlo, non funziona, perché se non sei capace e
se non capisci la funzione di questi animali, di questi lepidotteri
e del ciclo - devi guardare le temperature e tutto -, non funziona,
buttate dei soldi, scusate, ma li buttate nel gabinetto! Allora, è
molto più importante mettere su delle squadre che lavorino nel
momento giusto, perché, quando fa freddo, devono iniziare, tagliare
tutto quello che possono. Allora, con tutta questa lotta integrata
si riesce a combinare qualcosa, altrimenti non si combina niente.
Questo è per quanto concerne i cantieri forestali.
È chiaro poi che dobbiamo incominciare a parlare di agricoltura,
l'ho già ricordato in commissione, l'ho già ricordato
all'Assessore, l'ho già ricordato al rappresentante degli
allevatori...probabilmente in concomitanza con l'Assessore hanno
deciso di fare la stessa dichiarazione perché, se si legge la
dichiarazione dell'Assessore e quella del Presidente dell'ARER,
sono uguali: "
abbiamo salvato l'ARER e l'ANABORAVA perciò siamo
a posto, noi con l'agricoltura siamo a posto
", ecco, volevo
solo ricordarvi che nel 2010 c'erano 77.000.000 e quest'anno ce ne
sono 7. Quando ho fatto rilevare al Presidente dell'ARER
quest'incongruenza, ha cambiato completamente versione: ha detto
che c'è una grossa crisi, che non si riesce più a vivere, non si
riesce più a programmare, adesso mi addentrerò un po' in tutta la
programmazione che dovrebbe andare dietro all'agricoltura, che non
c'è. Ecco, allora per l'agricoltura adesso è normale...siccome non
ci sono più contributi, i contributi sono pochissimi perché ormai
gli unici contributi che vengono dati dall'Amministrazione
regionale al settore zootecnico sono soprattutto quelli che vanno
dati per le fiere, per le manifestazioni, poi per la razza, non so
se ancora viene dato qualcosa per la mastite...sotto questo punto
di vista, bisogna subito parlare del PSR. Allora, qui si è fatta
tanta pubblicità sul PSR, si è detto che dovrebbe essere la
salvezza del mondo agricolo valdostano e io dico meno male che c'è
il PSR, perché dà un aiuto, perché sennò proprio saremmo sotto
terra. Allora, il PSR...vabbè, probabilmente lì c'era stato un
errore dalla prima asta che era stata mandata dall'Assessorato
dell'agricoltura che c'erano 138 miliardi in sette anni per 360
aziende, anch'io allora volevo aprire un'azienda... Volevo
ricordare che sono 3.400 le aziende che teoricamente possono
appunto usufruire del PSR e che, se noi parliamo di aziende,
dobbiamo moltiplicare anche questo numero, perché un'azienda può
fare anche diverse domande sul piano di sviluppo rurale, perciò
queste 3.400 aziende vengono 4.500-5.000 domande.
In più il PSR non è solo per gli agricoltori. Abbiamo 5.800.000
per la banda larga, 8.000.000 per la forestazione, abbiamo 800.000
euro per...cioè ci sono un sacco di misure che con l'agricoltura in
fin dei conti c'entrano ben poco, perciò chi usufruisce di questo
PSR non sono più le 3.400 aziende che possono portare 5.000
domande, ma sono 6.000-7.000 utenti, perché, quando si parla di
quasi 6.000.000 di banda larga, questi 6.000.000 devono essere
decurtati ai 138, poi si devono decurtare quelli per la
forestazione, poi si devono decurtare per altre misure che in
questo momento possono anche servire un mondo agricolo, però anche
no, perché se un proprietario di boschi...che potrei essere io che
ho dei boschi, se faccio una domanda per il PSR, posso accedere ai
contributi. Ecco, allora diciamo che per questo PSR non è che
bisogna...bisogna dire che è il minimo indispensabile e poi bisogna
anche vedere adesso la sua applicazione, perché è un punto
interrogativo la sua applicazione. Io ho contattato diverse persone
che lavorano in quest'ambito, ci sono delle quasi certezze e ci
sono tanti punti interrogativi. Ci possono essere nell'andare degli
anni, probabilmente verso il 2018, delle agevolazioni per chi
mantiene probabilmente il territorio in alta montagna agli alpeggi,
ma c'è una cosa da dire: noi con questo piano del PSR...gli
allevatori soprattutto hanno fatto un contratto dove devono portare
un carico in questi alpeggi. Se questo carico non viene mantenuto e
noi vediamo che tutti gli anni c'è una diminuzione di animali, di
bovini che vengono allevati per diversi problemi, ci possiamo
trovare nella situazione che ad un certo punto non ci sono più
animali e non c'è più l'impegno che l'allevatore si è preso verso
la Comunità europea per appunto mantenere questi animali e
mantenere il territorio in alta montagna.
Alla luce di tutto questo, è chiaro che noi dobbiamo collegarci
immediatamente alla nostra AREA qui in Valle d'Aosta, che dovrà
essere il fiore all'occhiello dell'amministrazione per la velocità,
per l'efficienza, per l'organizzazione che deve avere nel suo
ufficio, perché è l'unica speranza che ha il mondo agricolo
valdostano, nel senso che il mondo agricolo valdostano, Presidente,
ha bisogno di programmazione. Se noi non gli diamo almeno due
certezze di due pagamenti più o meno sicuri all'anno, nel senso che
- adesso io le faccio degli esempi stupidi - che a
novembre-dicembre si possa essere pagati e avere un anticipo e che
a luglio, ad agosto si possa avere il saldo di quello che è dovuto,
almeno questo, ecco, se c'è almeno questa programmazione, un
qualcosa di buono per il mondo agricolo valdostano riusciamo a
fare.
Io ho sentito - e termino su questa materia - diverse volte
ultimamente sia da lei, Presidente, che dal Ministro Martina il
fatto di sfruttare al massimo la risorsa silvo-culturale, cioè
praticamente riuscire a sfruttare al massimo quello che ci può dare
la foresta qui in Italia, ma soprattutto in una regione come la
nostra, dove vediamo che la foresta sta avanzando dappertutto, sta
avanzando sugli incolti. Abbiamo la possibilità di sfruttare anche
questo, che è un bene economico importante per la nostra regione.
Io volevo solo farvi un appunto: se noi sfruttiamo le nostre
foreste con le aziende a cui diamo degli appalti, che sono aziende,
per carità, va benissimo...ecco, mi sono dimenticato una cosa
importante...vi devo ringraziare, avevo chiesto i dati per il
cottimo fiduciario e devo dire che il cottimo fiduciario
praticamente è stato quasi applicato: è stato applicato al 90
percento, perciò è una cosa ottima per la nostra Regione. Adesso vi
dico che le aziende comunque che prendono questi lavori non sono
aziende specializzate in questi lavori, almeno per l'80 percento
non lo sono. Allora, se noi parliamo di valorizzare le nostre
foreste, se noi vogliamo parlare di sfruttare questo bene
importante, che è il legname, che può essere venduto, che è una
risorsa della nostra regione, non possiamo andare con i cantieri
che fino al giorno prima...con aziende che fino al giorno prima
gettavano solette o mettevano piastrelle, cioè capite che non è
così performante. Allora, poi ci troviamo che, invece di fare dei
buoni lavori all'interno delle nostre foreste, dei nostri boschi,
facciamo abbastanza danni. Allora, questa è la cosa importante che
volevo dire a lei, Presidente, e a lei, Assessore: volevo dirvi che
forse per questi lavori noi avevamo le maestranze che li avrebbero
fatti nel miglior modo possibile e che potevano far rendere questo
legname, perché noi ci troviamo delle aziende, ma non per colpa
loro, che lavorano all'interno di un bosco, ma, come le dicevo, se
fino al giorno prima mettevano le piastrelle, è difficile che si
sappiano adeguare a tagliare piante, si fanno anche male e allora
cosa succede? Che quei due operai che vengono presi, quei due
bûcheron
magari che vengono presi in queste ditte sono gli
unici che tagliano...sì, però non c'è la capacità nell'esbosco, non
c'è la capacità di fare attenzione per i danni. Allora, alla fine
se tu vai a vedere in un bosco un taglio fatto da una ditta del
genere, ci sono più danni che benefici: è questo il problema.
Allora, noi avevamo una struttura con
bûcheron
, con persone
specializzate che invece ci potevano dare un qualcosa, ci potevano
dare dei benefici. Mi riallaccio alla proposta che aveva fatto il
PD quando a luglio è entrato in maggioranza, che diceva ci devono
essere delle squadre formate da operai specializzati, ecco, io
avevo detto magari un po' di più...ero stato quasi deriso, avevo
detto: cominciamo con un piano, non abbiamo neanche cominciato con
quello! Ci deve essere programmazione per fare queste cose. Bisogna
avere delle squadre forestali, non dico tante, ci devono essere
poche squadre forestali specializzate. Sono attrezzate perché
abbiamo tutto il materiale lì nei magazzini, materiale eccellente,
materiale fatto apposta per questi lavori e allora potete a questo
punto parlare di sfruttamento delle foreste della Valle, perché se
mi parlate di sfruttamento e di un rientro economico per quello che
si può fare nelle foreste della Valle, se pensate di farlo con le
ditte che gettano le solette per sei mesi e poi vanno a fare questo
lavoro, si fanno più danni che altro. Ecco, io volevo terminare
ancora con questo, proprio nella cura, nella sorveglianza del
territorio e tutto.
Quello che mi ha colpito ancora guardando i bilanci...adesso qui
ho un sacco di fogli, mi ero tutto preparato, ma alla fine si fa
sempre un po' di confusione...riferendomi sempre a quello che mi
diceva lei ieri, Presidente, per la programmazione che sono stati
stanziati 5 milioni di euro per quello che riguarda per problemi
appunto di pioggia ,che ci sono delle frane, qualcosa del
genere...praticamente era il contributo che già da sempre
l'Amministrazione regionale dava ai Comuni quando c'erano delle
problematiche per il territorio. Spiegatemi una cosa: ho visto che
ci sono 5 milioni quest'anno, mi sembra, e poi che non ce n'è più,
io ho guardato solo il triennio. Allora, nel triennio siccome io
ero abituato, tra l'altro, ad altre cifre, perché con 5
milioni...speriamo che ci sia tanta siccità nei prossimi anni e che
non ci siano colate di fango, qualcosa del genere; negli anni
scorsi, come in tutte le cose, c'erano molti soldi, questo per la
tutela del territorio è importantissimo. Allora, io guardando
questa cifra, guardando 5 milioni di euro per il 2016 e poi vedendo
che per il 2017 e 2018 non c'è una lira, mi viene da pensare,
allora mi viene da dire che forse hanno sperato che ci fosse tanta
siccità e che non ci siano colate di fango e grosse piogge, proprio
per la programmazione. E qua mi riferisco - adesso non c'è... -
all'Assessore Perron, appunto, dove magnificava anche proprio tutti
gli interventi che vengono fatti in agricoltura e ha proprio citato
i consorzi; dopo quello che ho esposto, mi sembra un po' fuori
luogo fare delle affermazioni del genere, perché sì, ti viene da
dire: per l'agricoltura...non so se è una magra consolazione,
perché alla fine il Presidente dell'ARER ci ha detto: "
sì, avete
ragione, ma ormai noi non sappiamo neanche più cosa dire, ci
sentiamo fortunati perché hanno tagliato da noi meno che da tutti
gli altri
".
Probabilmente se qui si facesse un discorso e si ragionasse un
po' intorno ad un tavolo, alla fine bisognerebbe dire dove noi,
come Valle d'Aosta, vogliamo arrivare e dove vogliamo andare.
Allora, penso che tutti possano darmi ragione in un'affermazione
del genere. Noi abbiamo il turismo che senz'altro è
importantissimo, la cultura che è importantissima, ma l'agricoltura
è altrettanto importante: sono le tre cose che vanno collegate
assieme, ma se noi continuiamo a tagliare linearmente...e anche il
Consigliere La Torre - e anche lui non c'è in questo momento -
secondo me, ha fatto una buona presentazione di questo bilancio
perché ha toccato proprio i vari punti dolenti che abbiamo, ma se
noi non investiamo in queste cose importanti per la nostra regione
e facciamo dei tagli lineari perché bisogna tagliare un po' a tutti
in questo modo, io non penso che avremo un gran futuro qui in
regione. Noi di che cosa viviamo ormai? Vediamo che le fabbriche
stanno chiudendo una dopo l'altra e l'ultima è proprio, purtroppo,
la Lavazza a Verrès, le uniche nostre risorse importanti quali
sono? Sono appunto quelle del turismo. Se non investiamo nel
turismo collegato strettamente all'agricoltura, perché io voglio
vedere dei turisti che vengono qui in Valle e si trovano tutti i
terreni, i prati incolti, i boschi dove non si può transitare, i
sentieri impraticabili, degli smottamenti, cioè l'agricoltore è la
sentinella del territorio valdostano, è la cultura. Sono le tre
cose - l'Assessore Rini, giustamente mi fa cenno con la testa - che
ormai...poi chiaramente ci sono i servizi, c'è la sanità, però, per
lo sviluppo della nostra regione, è qui che noi dobbiamo investire,
secondo me, secondo noi, i soldi. Si magnifica sempre tanto
l'agricoltura, si magnifica sempre tanto il nostro territorio, si
magnifica tanto l'enogastronomia che adesso qualcosa si cerca di
fare, ma alla fine se non sono i singoli...noi, come
Amministrazione regionale, continuiamo a tagliare, non continuiamo
ad aiutare. Grazie.
Si dà atto che dalle ore 9,42 assume la presidenza il
Vicepresidente Follien.
Follien (Presidente)
- Grazie. Verrà distribuita la
relazione inerente la legge regionale n. 5 del 2000, che è stata
depositata a questo tavolo della Presidenza dall'Assessore Fosson.
La parola al Consigliere Roscio.
Roscio (ALPE) -
Grazie Presidente.
Buongiorno colleghi, beh, abbiamo lavorato intensamente in
quest'ultimo periodo in Commissione e anche leggendo una gran mole
di dati da cui è poi non semplice riuscire a estrapolare...come
dire? un quadro esaustivo, anche perché, come sempre, quando i
sistemi sono molto complessi, si prestano ad essere tirati un po'
da una parte e un po' dall'altra, ma, dopo aver ascoltato le
relazioni di ieri dell'Assessore Perron e del Presidente della II
Commissione, La Torre, e del Presidente Rollandin, vorrei partire
proprio da quest'ultimo aspetto. Ieri il Presidente ha citato la
risoluzione approvata da questo Consiglio all'unanimità dove si
andava a cercare di portare avanti delle azioni per fare nuovi
accordi con lo Stato che fossero vantaggiosi per la Regione. Ecco,
lei, Presidente, ha fatto un richiamo ieri proprio a quanto era
stato approvato da questo Consiglio e ci sono delle curiosità, cioè
ammetterà che lei ha citato anche il Senatore dove gli emendamenti
portati a sostegno sono stati tutti bocciati, ma comunque vi è
stato un voto di fiducia. Questa è un po' una curiosità...un voto
di fiducia, un'approvazione sostanzialmente, è stato...
(interruzione del Presidente della Regione, fuori
microfono)
...sì, ha ricordato anche l'ordine del giorno per cui ci sarà
un'apertura, però capisce che chi si basa su quella risoluzione per
poi andare a portare le istanze in Parlamento e vedendosi bocciate
tutte le richieste, dopodiché approva...capisce che...come dire? si
rimane un po' stupefatti su questa cosa. Per intanto bisogna
annotare alcune cose: è già stato detto che i primi tre titoli
impegnano circa il 70 percento di tutto il bilancio complessivo, ma
un'osservazione è questa: nella risoluzione c'è scritto di superare
i vecchi vincoli del bilancio e quelli con cui la Regione va a
risanare le finanze dello Stato, ecco, a noi quest'anno ci viene
trattenuto un ammontare di 243 milioni di euro, che abbiamo detto
da tutte le parti che è una trattenuta enorme, che mette in crisi
proprio il bilancio stesso, il funzionamento della nostra Regione.
Vorrei ricordare che la Provincia di Bolzano, che ha cinque volte
gli abitanti della Valle d'Aosta, ha non una trattenuta, ma devolve
liberamente 340 milioni allo Stato, quindi c'è una grande disparità
su questo, cioè noi paghiamo veramente una cifra molto elevata.
Venendo invece alla relazione dell'Assessore Perron - e non lo
vedo in aula, ma sicuramente potrà ascoltare in un secondo momento
-, c'è una questione anche sul metodo. Ieri ci sono stati
distribuiti diversi emendamenti, neanche troppo leggeri, su cui
però non si è mai discusso nelle commissioni, emendamenti che vanno
a ridisegnare il sistema con cui verranno affrontati i bilanci per
il futuro, ma che non sono stati minimamente illustrati né alle
commissioni, né a questo Consiglio, non sarebbe male che
l'Assessore prendesse un po' di tempo per illustrare queste
modifiche a tutto il Consiglio, credo sia importante.
Vi è poi da notare che, dopo mesi di proclami e di piagnistei
sul fatto che comunque il bilancio era in crisi e che la
finanziaria doveva far fronte ad ammanchi importanti: 79 milioni,
ma anche oltre, rispetto agli anni passati, alla fine vi è da
osservare che, facendo i conti, il livello su cui si riportano i
conti è quasi alla pari, perché le risorse vengono reperite
azzerando un altro investimento importante: quel famoso mutuo
derivante dalla legge n. 40 del 2010 dell'ospedale e da lì vengono
prelevati quei 118 milioni che poi vengono utilizzati per fare gli
investimenti, tutto in gestione speciale tramite Finaosta. Mi
corregga, Presidente, se...però facendo cosa? Nel contempo
azzerando quella che era la previsione dell'ospedale. Giusto?
Vengono tolti da quella cosa lì. Sì, vengono poi presi, staremo a
vedere per il futuro cosa succederà.
Su quanto riguarda l'idea della ripresa si fanno degli
investimenti sul turismo e i beni culturali, abbiamo ascoltato
anche l'Assessore Rini in commissione, che ci ha illustrato
quest'idea di finanziare progetti cantierabili, a noi però in
commissione un piano dettagliato dei lavori, delle priorità non è
ancora arrivato, quindi, a quanto ci risulta, per noi questa cosa è
ancora abbastanza fumosa, mentre invece manca un'altra cosa
importante che, secondo il gruppo ALPE, era importante inserire
nella finanziaria: è una strategia comune di
marketing
per
la Regione Valle d'Aosta. Questo ad oggi non c'è ancora, sì, state
facendo, ma ad oggi questa cosa qua non la discutiamo ancora, noi
solleciteremo su quest'aspetto perché riteniamo che sia non
secondario, bene gli interventi per andare a fare gli investimenti,
per i beni culturali, eccetera, ma manca comunque una strategia
comune che bisognerà andare a trovare nel più breve tempo
possibile.
Sulla ripresa dell'edilizia si fa un passaggio nella relazione
dell'Assessore Perron, ma se andiamo a leggere tutti i documenti
che ci sono pervenuti sia dalle imprese, ma anche nella stessa nota
che ci è stata data ieri sulla situazione economica della Valle
d'Aosta, questo dato di ripresa dell'edilizia non si vede, anzi si
vede che il settore edilizio in Valle d'Aosta è in crisi gravissima
con perdita di posti di lavoro, assomiglia più ad un'emorragia che
ad una perdita di posti di lavoro. In concreto non si vede molto,
ci sono stati proclami diversi, ci sono stati convegni, progetti
pilota, ma l'obiettivo finale, che comunque rimane è quello di
cercare di far riprendere il settore...secondo noi del gruppo ALPE,
un aspetto su cui bisognerebbe andare ad intervenire è andare
finalmente a cercare di migliorare, di elevare il livello
prestazionale ed energetico del patrimonio edilizio. Ecco, questo
rimane ancora molto vago, perché sì, rimangono gli incentivi dello
Stato, ma bisogna ricordare che, per arrivare a fare degli
interventi usando gli incentivi dello Stato, bisogna avere dei
capitali da investire. Ecco, la Regione su questo non ha risposto
efficacemente, perché anche un mutuo non dà risposte. Vorrei
ricordare che invece in Trentino cosa hanno fatto? In Trentino, a
tutti, se fanno interventi energetici, viene anticipata la somma
fino al raggiungimento dell'equivalente del contributo statale.
Ecco, su questo manca ancora una risposta valida e soprattutto
manca anche una cosa che non è secondaria: quando si vanno a fare
dei ragionamenti di risanamento energetico, bisognerebbe cercare di
ragionare non su particolari, su dettagli, cioè se io cambio i
serramenti di un immobile, di un condominio, non faccio nessun
intervento di risanamento energetico ma intanto dreno risorse
pubbliche, mentre invece gli interventi dovrebbero essere fatti
sull'interezza degli edifici e dove? A partire da che cosa? A
partire da delle valutazioni precise per andare non a portare in
classe in classe A quello che è in classe C, o in classe B ma i
disastri, i colabrodi energetici...cosa che per adesso non ci è
dato ancora sapere.
Sugli interventi del settore agricolo ha già detto bene il
collega Nogara, fino ad ieri da tutte le parti si parlava di
gravissima crisi, oggi, leggendo le relazioni, sembra quasi che
questa crisi sia tutta passata, il PSR approvato, l'incontro con il
Ministro Martina ha dato i suoi frutti, ma in realtà gli
agricoltori lamentano ancora molte difficoltà e lamentano ancora le
difficoltà legate alla macchina burocratica che è peggiore quasi
della mancanza di risposte chiare sui contributi.
Visto che siamo in tema, faccio un piccolo passaggio, perché è
quasi impossibile riuscire toccare tutti i temi, perché sono
estremamente vasti, ma c'è un grande richiamo nella legge
finanziaria, c'è tutta una serie di articoli sui fondi europei, su
cui si dà grande attenzione molto probabilmente non perché i fondi
europei esistono da oggi, ma probabilmente perché, mancando più
risorse a livello regionale, si ricorre, si guarda con più
attenzione anche a quelli europei. Ecco, dal nostro punto di vista,
vi è però la necessità di ottimizzare questo sistema, nel senso che
vi è già tutto un apparato per cercare di convogliare, per accedere
ai progetti, per dare supporto, per fare delle valutazioni. Ecco,
secondo noi, questa cosa però è ancora da sistemare, non è stato
fatto a sufficienza, perché non è garantita la partecipazione di
tutti i portatori di interesse in maniera paritaria per arrivare a
formulare dei progetti e accedere ai fondi europei e occorre
ottimizzare tutte le funzioni di supporto per arrivare a questo, ma
soprattutto occorre anche fare un'altra cosa: occorre andare a
valutare meglio, perché le valutazioni ci sono, ma valutare meglio
le reali ricadute e concrete sul territorio, perché a quello
dovrebbero servire i fondi europei, cioè, più che fare funzionare
la macchina burocratica, i fondi europei dovrebbero servire ad
avere ricadute precise sul territorio e questa parte valutativa,
anche guardando quanto pubblicato sul sito della Regione, è un po'
lacunosa ancora, dal nostro punto di vista, andrebbe
migliorata.
Sui trasporti siamo in un punto ad oggi di non avere neanche
avuto le risposte su quello che è stato approvato nel Consiglio
speciale dedicato proprio ai trasporti, da cui erano scaturite
quattro risoluzioni, dove c'erano stati degli impegni, dove però ad
oggi quegli impegni non sono ancora stati realizzati, nonostante le
discussioni, cioè sono stati presi degli impegni, ma la concretezza
su questo non c'è, non è ancora chiaro...e qui viene un po' meno la
programmazione che è stata citata solo ieri, come, tra l'altro,
anche si vede dalla relazione della Corte dei Conti che contesta
proprio una carenza di programmazione finanziaria. Quali strategie
sono state messe in atto non per il mantenimento dello stato
attuale, ma per il futuro delle Ferrovie, del trasporto su gomma,
dell'autostrada, dell'aeroporto, dalla lettura dei documenti,
risulta lacunoso. Ci sembra di cogliere che l'indirizzo dato è
quello di cercare di mantenere, ma non vi è nessuna idea su quale
futuro vogliamo dare alla nostra Regione. Quale futuro vogliamo
dare per la ferrovia? Perché, al di là degli impegni dell'Assessore
Marguerettaz, che dice: "noi siamo aperti ad esplorare tutte le
possibilità", ma la politica quali risposte vuole dare sul sistema
dei trasporti in Valle d'Aosta? Sappiamo che vi sono delle
difficoltà di ogni livello, difficoltà per il reperimento delle
risorse, difficoltà complesse, perché il tema è complesso, ma ad
oggi però, almeno per quanto riguarda il gruppo ALPE, non è chiaro
quale indirizzo il Governo regionale vuole dare in questo
senso.
Anche il piano delle dismissioni, che è stato citato ieri
dall'Assessore Perron, rimane un qualcosa di estremamente fumoso,
che credo debba andare meglio delineato nel futuro, anche perché se
l'intento è quello di tacconare in qualche modo la mancanza di
risorse, o vi è un piano preciso su queste dismissioni, altrimenti
veramente diventa difficile capire quali sono le vostre
intenzioni.
Facendo un altro passaggio sulla macchina regionale e sui
rapporti con le società partecipate e controllate, giusto ieri ci è
stato dato un documento sull'armonizzazione dei bilanci che in un
futuro dovrebbe prevedere anche l'immissione dei dati relativi alle
società partecipate e controllate, ma manca sia nel DL 63, sia nel
DL 64 un vero processo di snellimento della macchina elefantiaca
regionale, manca anche - tra l'altro, derivante da una richiesta
della stessa Finaosta nelle commissioni... - una reale mobilità del
personale per ottimizzare in un quadro unitario tutto il personale
della Regione sia nella macchina amministrativa della Regione, ma
anche nelle società partecipate.
Venendo alla relazione del Presidente La Torre di ieri, dov'è
stata citata questa decrescita vista come una sorta di opportunità
per ristrutturare il sistema - non felice, ma il collega La Torre
parla di decrescita ristrutturante -, come possiamo non essere
d'accordo quando si dice che facendo...come dire? una similitudine
dietetica, si parla di snellimento, di tagli del tessuto adiposo
sugli eccessi, sugli sprechi della nostra macchina amministrativa.
Come non essere d'accordo quando si parla di assumere
responsabilità? Dobbiamo cioè farci carico delle responsabilità per
creare delle condizioni di maggiore attrattività per la nostra
regione per il rilancio delle imprese e dell'economia, assumendoci
anche però il fardello della riscossione delle imposte, ma di
questo, al di là della relazione del collega La Torre, su cui noi
siamo d'accordo, nei disegni di legge presentati dal Governo di
questo non c'è però traccia. Come non essere d'accordo sulla
"
alleanza strategica con i territori alpini
- riprendo
proprio le parole paro paro -
e in particolare
con quelli
istituzionalmente omologhi...
", cioè quei territori alpini che
più ci assomigliano, come il Trentino, il Friuli, mentre si lamenta
anche la mancanza di collaborazione, ma questa cosa noi la
auspichiamo fortemente. Come non essere d'accordo nel sostenere il
fatto che l'unione fa forza, unendo i nostri sforzi a livello anche
romano con i Parlamentari che vengono da quelle Regioni, solo lì
possiamo avere maggiore forza ed incisività ed aggiungerei non
solo, ma anche ponendo sul piatto delle contrattazioni, come fanno
i nostri colleghi, un sistema che funzioni. Come mai il Trentino e
la Provincia autonoma di Bolzano possono andare a contrattare
efficacemente con lo Stato? Perché il loro sistema funziona molto
meglio dello Stato. Ecco, che lì lo Stato è più...come dire?
accondiscendente maggiormente ad accettare condizioni più
sfavorevoli per lo Stato, ma più favorevoli per i territori. Ecco,
su questo noi siamo perfettamente d'accordo, credo che in queste
discussioni noi...e lo dimostreremo fattivamente portando anche
degli ordini del giorno per discutere di questo e vedremo se su
questo ci saranno veramente gli impegni e la volontà di tutto il
Consiglio.
Concluderei brevemente citando il Presidente, che ieri ha
parlato di forzare la ripresa leggendo l'articolo 11, che è quello
che va a parlare di...come dire? sostegno all'economia, alle
imprese e alla ripresa, dicendo che solo con il mutuo è possibile
bypassare il tetto di spesa, perché altrimenti noi saremmo
vincolati dall'eurocompatibile, che...come dire? ci penalizza
pesantemente, come ho già detto prima. Il Presidente ieri ha detto
che il 2017 sarà ancora un anno di riduzione e poi magicamente
arriverà il sole, nel 2018 finalmente gli accordi politici, che
sono stati firmati recentemente, finalmente daranno nuove risorse
alla Valle d'Aosta per far fronte ai vecchi impegni che potranno
essere onorati e per avere di nuovo nuove risorse a disposizione
nel bilancio regionale, sarà un caso che il 2018 coincida con le
nuove elezioni regionali... C'è un problema però: che quell'accordo
è
una tantum
, non è una cosa di strutturale per cui avremo
risorse per sempre, poi me lo spiegherà meglio il Presidente, ma il
problema è il dopo. Dal 2018 in poi cosa succederà? Su questo
aspettiamo la replica, probabilmente non abbiamo capito bene noi,
Presidente...
Secondo il parere del gruppo ALPE, che vede nel cambiamento del
modello Valle d'Aosta lo scopo della propria presenza qui, facendo
una sintesi di tutto quello che ho detto...a noi in questi disegni
di legge non sembra di cogliere veramente la volontà di andare in
una certa direzione e di volere veramente dei cambiamenti su quello
anche che è stato detto in quest'aula, per esempio, dal Presidente
della II Commissione La Torre, ecco, su questo a noi pare che ci
siano veramente pochi segnali che vadano nella giusta direzione.
Grazie.
Presidente -
Grazie Consigliere Roscio. Altri colleghi
che vogliono intervenire? La parola alla Consigliera Fontana.
Fontana (PD-SIN.VDA) -
Grazie Presidente.
Signor Presidente, colleghi e colleghe, oggi discuteremo il
bilancio di previsione per il triennio 2016 e 2018, un bilancio
caratterizzato dalla sempre più drastica riduzione delle risorse
finanziarie a disposizione della nostra Regione. Dal 2010 ad oggi
il bilancio regionale della Valle d'Aosta è stato praticamente
dimezzato. A questo salasso si aggiunge una diminuzione di altri 74
milioni di euro, che sono però ancora oggetto di un confronto
aperto tra Governo e Regione al fine di una corretta applicazione
dell'accordo 2010 con il Governo Berlusconi. Un dato tra tutti
quello della sanità, che, tra l'altro, rimane la voce di spesa più
ingente, che da 244.000.000 di euro per il 2015 passa a 233.300.000
di euro, circa 10.000.000 in meno per il 2016.
Di fronte a questo scenario molto difficile possiamo comprendere
qual è lo stato di salute delle nostre casse e i risvolti sociali
di questa riduzione di bilancio sono molteplici e si cumulano con
gli effetti della crisi che sono ancora molto evidenti. Siamo di
fronte ad un cambiamento delle risorse in entrata estremamente
significativo che ci costringerà a ripensare alla politica
valdostana tutta. Tutto ciò che fino ad ieri ci siamo potuti
permettere oggi non è più concesso. Gli effetti di questa crisi
hanno condizionato fortemente la nostra Regione, minori risorse in
meno significa dover razionalizzare con la stessa meticolosità del
certosino, saper gestire comunque servizi di qualità sinora
promossi, contenendo i costi, dove ci siano i margini per poter
sopravvivere senza effettuare tagli lineari e chiudere gli stessi.
Bisogna puntare perciò ad una riorganizzazione dei servizi e
cercare di reperire nuovi gettiti anche con la collaborazione del
privato. Un bilancio così stringente è quindi finalmente
l'occasione di iniziare a concretizzare una riorganizzazione dei
servizi, riorganizzazione già più volte auspicata in passato e mai
applicata, una riorganizzazione virtuosa, che sappia ridurre gli
spechi, contenere i costi e nel contempo cogliere al meglio le
esigenze dei cittadini.
Questo bilancio punterà in particolar modo su alcuni punti
cardine fondamentali: massimizzare l'utilizzo dei fondi comunitari,
da 22 milioni di euro solo per il 2016...favorire l'occupazione
attraverso iniziative inserite nel piano di politica del lavoro,
cultura, turismo e sviluppo economico, con significativi aumenti di
risorse da 56,1 milioni di euro a 71,1 milioni; la valorizzazione
del patrimonio immobiliare; l'aumento delle politiche sociali da 9
milioni a 11 milioni di euro, le misure di inclusione attiva, il
sostegno al reddito, che prevedono uno stanziamento iniziale di
1.400.000 euro per il 2015. La politica oggi più che mai deve
indicare la strada da seguire dando delle priorità. Meno risorse ci
sono più è necessario avere idee, razionalizzare al contempo e
ottimizzare i servizi. Dobbiamo cercare di rivalutare i limiti del
momento facendoli diventare risorse. Dobbiamo puntare su nuove vie,
nuove possibilità, collaborando tutti, pubblico e privato, in
sinergia per migliorare la qualità di vita della nostra
regione.
Ognuno ha delle responsabilità su come sarà il nostro futuro,
in primis
la politica, come poc'anzi evidenziato. Questa
responsabilità noi del gruppo del Partito Democratico-Sinistra VdA
ce la sentiamo addosso e siamo ben lieti di farcene carico. Siamo
entrati in maggioranza da cinque mesi, con la volontà innanzitutto
di dare più stabilità politica alla nostra Regione e una nuova
prospettiva di governo. Siamo entrati in maggioranza con l'intento
di apportare il nostro contributo con un accordo politico che
evidenzia quale sia il nostro modo di interpretare la politica
valdostana. Tale accordo prevede molteplici punti, tra cui il
cambio dei vertici e la riorganizzazione del Casinò; una maggiore
trasparenza nelle società partecipate tramite una selezione
attraverso concorsi; le misure di inclusione attiva a sostegno al
reddito; maggiore attenzione alle politiche del lavoro con
particolare riguardo a sviluppo, innovazione e la stabilizzazione
dei precari della Società di servizi; la valorizzazione del nuovo
sito archeologico rinvenuto negli scavi dell'ospedale; una maggiore
attenzione all'agricoltura, anche attraverso provvedimenti quale il
finanziamento delle rassegne zootecniche; la riorganizzazione
amministrativa anche tramite la riduzione del numero dei dirigenti;
la riorganizzazione del piano dell'offerta formativa della Nuova
Università, collegandola al nostro sistema economico, turistico e
agricolo; l'adattamento della riforma della Buona scuola alle
peculiarità del nostro sistema scolastico, con particolare riguardo
all'ampliamento dell'insegnamento delle lingue; un lavoro di rete
che metta in collegamento le iniziative culturali, turistiche e
agricole; il potenziamento delle politiche giovanili e del lavoro e
molto altro ancora.
Sulle politiche sociali abbiamo da sempre un'attenzione
particolare e costante, lo dimostra il fatto che oggi i relativi
finanziamenti sono in linea con quelli che erano stati previsti per
il 2015, testimoniando che non c'è una rinuncia della nostra
Regione a sostenere un modello di
welfare
di alto profilo,
anzi c'è un'attenzione ancora maggiore rispetto al passato. Oggi il
PD-Sinistra VdA è in prima linea nel farsi carico dell'attuale
drammatica situazione socio-economica valdostana.
Siamo entrati in maggioranza in un periodo in cui la politica ha
la necessità di operare tagli, anziché elargire contributi qua e
là, ma questa nuova sfida non ci intimorisce. Riteniamo che la
buona politica debba emergere proprio nel momento della difficoltà,
nel momento in cui le disponibilità vengono a mancare, nel momento
in cui i problemi si acuiscono e non nei periodi di abbondanza.
Riorganizzare la macchina regionale è possibile lavorando con
umiltà e trovando le soluzioni più consone ai tempi che corrono:
questo è il nostro obiettivo.
Dalle audizioni con gli attori presenti sul territorio
valdostano è emersa molta preoccupazione per le scarse risorse a
disposizione e per le difficoltà socio-economiche da affrontare e
gestire. Sono però anche emersi tutta una serie di utili
suggerimenti, spunti e proposte che saranno sicuramente oggetto di
approfondita riflessione, così come quelli provenienti dagli Enti
locali, che, pur dando parere favorevole al bilancio, palesano la
necessità di maggiori risorse e meritano un'attenzione
particolare.
Un altro tema caldo è quello della lotta alla povertà. Il fondo
di inclusione è stato aumentano da 9 milioni a 11 milioni di euro,
2 milioni in più: questo significa che per la situazione così
delicata che tocca i nostri concittadini, che per vari motivi si
trovano in grosse difficoltà a causa della perdita del lavoro,
della chiusura delle attività commerciali o dell'incapienza, come
nel caso dei pensionati, c'è continua attenzione.
Non posso non ricordare poi le difficoltà che stanno incontrando
le nostre piccole imprese, soprattutto nell'edilizia e nel
commercio, sofferenti per una crisi epocale che le sta mettendo in
ginocchio, che non potranno che giovarsi degli investimenti fatti
nei diversi settori. Interventi che condividiamo e che sosteniamo
perché sicuramente potranno attenuare la criticità e fungere da
volano per una nuova ripartenza.
Concludo infine ricordando che la sfida passa anche attraverso
la promozione turistica della nostra regione, una regione che deve
essere in grado di offrire un prodotto unico, promuovendo il
territorio, la propria cultura e le proprie tradizioni, con un
sistema turistico capace di far rete tra i diversi soggetti
presenti sul territorio, in modo da rilanciare la Valle d'Aosta
come una meta ambita dai turisti di tutto il mondo e di tutte le
età. La chiave dell'economia regionale per il futuro deve essere
dunque la fiducia: fiducia nella capacità della nostra forza lavoro
e rivalutazione dell'autonomia regionale in chiave di opportunità,
non per le politiche di mero assistenzialismo, ma per sostenere la
trasformazione della nostra economia in un'economia sostenibile,
capace di creare risorse adulte, indipendenti come farebbe un buon
padre di famiglia. Grazie.
Presidente
- Invito i colleghi che vogliono intervenire a
prenotarsi. Ci sono interventi, colleghi? Siamo sempre in
discussione generale. La parola al Consigliere Fabbri.
Fabbri (UVP)
- Grazie Presidente.
Gentili colleghi, dopo avere discusso e analizzato in tutti i
suoi aspetti questo bilancio, siamo qui oggi riuniti per esprimere
alcune idee, alcune conclusioni sull'argomento. Su questo bilancio
preventivo, che dopo anni di continua contrazione vede anche per il
2016 un ulteriore aggravarsi della situazione a seguito della
mancanza di ben 79.000.000, le cui cause sono ben note a tutti, a
tutta l'Assemblea e a tutti quelli che ci stanno ad ascoltare,
purtroppo. È un bilancio che è ridotto all'osso e se finora il
sistema Valle d'Aosta, pur scricchiolando, ha tenuto, ora rischia
di collassarsi su sé stesso, è un bilancio che necessariamente
mette in difficoltà un po' tutti i settori della funzione pubblica
penalizzandone alcuni e risparmiandone qualcun altro. Ci
soffermeremo in seguito su alcuni aspetti di questa situazione.
Abbiamo finalmente visto che, seppur molto timidamente, si cerca
di attuare quello che da tempo come gruppo Union Valdôtaine
Progressiste andiamo sostenendo: usare la potenzialità e
l'opportunità che abbiamo di indebitarci per stimolare il PIL
regionale e questa è l'unica via di uscita dalla crisi,
abbandonando quei sogni di
grandeur
che non è più pensabile
portare avanti. Produrre lavoro e ricchezza per poi averne un
ritorno in entrate e poter così instaurare un circolo virtuoso che
rimetta in moto la macchina per uscire da questa situazione che si
sta facendo insostenibile. Il ricorso al debito spendibile in opere
che speriamo siano velocemente cantierabili è frutto anche
dell'insistenza che le opposizioni tutte hanno fatto in questa
legislatura affinché fossero chiuse e poi riviste, come dicevo
prima, nel futuro le cosiddette "grandi opere", diciamo: meglio
tardi che mai. La nostra opinione è che si potrebbe osare ancora
maggiormente, così come proponemmo lo scorso anno, immettere ancora
altro finanziamento per le piccole opere da affidare ad un cottimo
a rotazione, che avrebbero il vantaggio della rapidissima
cantierabilità. Nel fondo previsto dall'articolo 11 della legge si
fa un timido accenno a questa possibilità. Già del resto l'anno
scorso abbiamo usato questo fondo per mettere in cantiere queste
piccole opere, solo con una quota talmente minima che non ha avuto
effetto. Rimane comunque anche quest'anno quest'articolo 11 un po'
troppo nel vago, rimane nel vago questo Pozzo di San Patrizio a cui
diverse e numerose mani attingeranno non si sa come e non si sa con
quale logica.
Un'altra considerazione poi sull'indebitamento extra bilancio
per le spese correnti: questo, a nostro avviso, è un indebitamento
che graverà sul futuro della nostra economia e della nostra società
e che serve solo a risolvere i problemi momentaneamente, rimandando
al futuro la reale risoluzione dei problemi. È un debito, infatti,
che non si ripaga, sappiamo benissimo che il debito-investimento,
come ci ricordava l'Assessore, è un debito che, generando
imponibile, generando ricchezza, genera poi...questa ricchezza
verrà riversata poi sui bilanci futuri.
A nostro avviso, l'altra strada maestra per ripartire con la
nostra economia e con la nostra società è quella che ci deve vedere
attivi, protagonisti nel ribadire e definitivamente ottenere
dall'Amministrazione centrale quello che negli anni ci è stato
indebitamente tolto non rispettando il patto sul federalismo, che,
se fosse stato applicato nella sua totalità e fosse stato
ridiscusso nei tempi giusti, com'è stato fatto da alcune altre
Regioni, ridiscusso dunque nelle sue norme di attuazione, non ci
avrebbe ridotto così pesantemente le risorse. È vero quello che
dice il Presidente: che, essendo ancora nel regime del Patto di
stabilità, anche se ci fossero risorse ulteriori, purtroppo non
sarebbero spendibili, questo però speriamo che verrà a breve
risolto andando nel regime di contabilità poi ordinaria. Non
possiamo però subire passivamente in modo supino a livello
regionale e parlamentare il fatto che ci neghino ciò che a ragione
noi chiediamo e cioè il ripristino del gettito delle accise e la
loro completa compensazione e poi anche la possibilità di
esercitare la nostra autonomia anche nella gestione della fiscalità
locale. L'Union Valdôtaine Progressiste ha sollevato questa
questione fondamentale e invita tutti ad agire coralmente per
riuscire in quest'intento, anche il Presidente Rollandin ha fatto
rilevare ieri che questa è un'azione fondamentale che dovremo
perseguire nel futuro per poter uscire da questo stallo sia
legislativo, sia economico: ottenere questi obiettivi, che non sono
null'altro che l'attuazione dei nostri diritti costituzionali e
pattizi, riferendoci al patto del 2010, insieme allo stimolo
dell'economia, è il modo per uscire dal tunnel. Invitiamo dunque il
Governo a condividere questa nostra posizione e ad attivarsi su
questa strada, consci come siamo che siamo in un tutt'uno di un
sistema economico-politico non solo nazionale, non solo europeo, ma
addirittura mondiale. Ciò non ci esime però dall'essere parte
attiva di questi processi che ci coinvolgono e che la partita va
giocata su tutti questi tavoli. Se il Governo prenderà tale
direzione, non ci troverà passivi e inerti come del resto non lo
siamo stati finora.
Entrando nell'analisi più specifica delle varie funzioni
obiettivo del bilancio, non possiamo non allarmarci per alcuni
settori particolarmente colpiti. Tanti sono già stati analizzati,
altri ne verranno ancora analizzati nello specifico, io mi
soffermerò solo su alcuni aspetti. La contrazione di 10.000.000
sulla funzione obiettivo "Sanità", dopo anni di depauperamento, è
un altro colpo che sarà assorbito con estrema difficoltà, in parte
si riversa sulla pelle e sulle tasche dei cittadini, 3.000.000
previsti di tassazione mascherata pudicamente come
compartecipazione che vanno a depauperare ulteriormente tutti i
cittadini valdostani. L'Assessore parla di ticket moderatore, non è
così poiché tale strumento dovrebbe essere un contrasto ad uso
improprio e ad un abuso dei farmaci come lo è stato del resto
sull'uso improprio delle diagnosi strumentali e dell'accesso al
pronto soccorso; dicevo che non è così poiché noi siamo tra le
Regioni più virtuose e rientriamo completamente, anzi siamo al di
sotto della spesa prevista per la spesa farmaceutica. Si tratta
semplicemente di un modo per fare cassa molto rapido, molto
efficace, un po' come quando lo Stato centrale ha bisogno di fare
soldi e tassa un po' la benzina, aumenta le accise sulla benzina e
la cassa viene prontamente fatta. Dicevo, è un modo per fare cassa
che colpisce indistintamente tutti con la controindicazione che
coloro che non si cureranno adeguatamente perché non avranno la
possibilità di farlo ricorreranno ancora di più
all'ospedalizzazione con un ulteriore aggravio di spesa.
La mobilità sanitaria passiva che si intende giustamente
contrastare con la legge di bilancio è sicuramente condivisibile,
ma otterrà gli effetti auspicati solo migliorando i tempi di attesa
ed eliminando sempre più la burocrazia che blocca, purtroppo, la
velocità nell'avere i servizi che i cittadini richiedono, perché
lei, Assessore, sa meglio di me che questo tipo di fenomeno si
contrasta in parte con la legge, ma soprattutto si contrasta con
l'efficienza e l'efficacia. Tutto questo, però, Signor Assessore,
sono degli
escamotage
contabili, sembra ora che sia arrivato
il momento di mettere mano coraggiosamente alla riorganizzazione
interna dell'ospedale e di decidere cosa possiamo e cosa non
possiamo permetterci. Il piano di organizzazione aziendale dello
scorso anno, che pure ha previsto già un ridimensionamento delle
strutture, non sembra però essere stato così incisivo sui costi
della sanità poiché, a nostro avviso, non ha aggredito tutta la
sovrabbondanza di strutture che gravano sull'ospedale stesso.
Invitiamo dunque l'Assessore e i suoi uffici ad avere coraggio,
iniziativa e lungimiranza nell'affrontare quest'enorme problema
della gestione della sanità. Stranamente sparisce da questa legge
il governo del personale dell'USL, lo si demanda a delibere di
Giunta, poi ci vorrà spiegare più approfonditamente come avverrà
questo tipo di azione.
Altrettanto gravi saranno i problemi, come già del resto
evidenziato da altri colleghi, di gestione del sociale. La
diminuzione del finanziamento in questo settore passa dai 72 ai 53
milioni, sugli anziani da 27 a 9 milioni e questo in finanziaria
con la speranza di cavarsela quest'anno con gli avanzi di
amministrazione dei Comuni, con un escamotage di cui seguiremo
attentamente l'applicazione.
Una considerazione poi sull'allegato 1 alla legge n. 63 e anche
una considerazione e un'analisi sulle varie leggi regionali. Ce ne
sono una miriade che vengono tenute in vita con dei finanziamenti
minimi; a nostro avviso, questa parcellizzazione è un indice che il
sistema non è in grado di imprimere quella svolta necessaria
affinché ci sia un riordino incisivo in modo da liberare risorse di
bilancio da questi gravami che purtroppo, come dicevo, a pioggia
vengono dati su queste leggi, che, secondo noi, sono assolutamente
da rivedere. Si chiede se si vuole con questo mantenere e
finanziare tutta questa pletora di leggi per una necessità reale
oppure per una necessità clientelare.
Concludendo siamo nuovamente di fronte ad un bilancio attendista
con timidi segnali di reazione, ma sempre in attesa del
Deus ex
machina
che risolva i problemi. Bisogna però porre anche
l'accento, come ha detto il Presidente ieri, che finalmente si
intravvede una certa progettualità, una certa visione del futuro.
Dicevo, il Deus ex machina: ecco, purtroppo, il Deus ex machina in
questi casi non esiste, non sarà così, la situazione va affrontata
con maggiore determinazione nel volere cambiare un sistema ormai
insostenibile, se avrete il coraggio di farlo, ci troverete al
vostro fianco.
Il faut être courageux et défendre ce qui nous appartient,
c'est-à-dire notre autonomie qui survivra seulement si nous aurions
une indépendance économique et la volonté d'être autonomistes.
C'est une bataille que nous devons absolument combattre tous
ensemble pour pouvoir maintenir notre façon de vivre afin que notre
petite patrie ne devienne pas une petite banlieue d'une grande
province italienne. Merci.
Presidente
- Grazie Consigliere. La parola al Consigliere
Chatrian.
Chatrian (ALPE)
- Sì, grazie Presidente.
Noi pensiamo che un dibattito franco sulla finanziaria, sul
triennale sia necessario ed estremamente importante. Ieri abbiamo
ascoltato attentamente le diverse relazioni, faccio due
considerazioni sull'analisi che è stata fatta dal punto di vista
socio-economico legata alla situazione della nostra Valle:
permangono certe criticità, permangono certe carenze, dette e
scritte anche all'interno delle relazioni che sono state ieri
portate a conoscenza in quest'aula; dal nostro punto di vista, a
livello di analisi ci preoccupa parecchio che aumentino le
criticità legate allo spopolamento della montagna da una parte e ci
preoccupa parecchio chi in questo momento abita un po' più distante
dagli altri dal centro, da Aosta. Sinceramente a livello di analisi
vi diciamo tranquillamente leggendo questo bilancio che, per quanto
riguarda la popolazione valdostana, dovuto alla conformazione della
nostra regione, avendo anche meno risorse, tre sono i fattori che
ci preoccupano parecchio per chi abita ad una certa distanza dal
centro, da Aosta - dal centro perché ha più servizi, ha più
possibilità e ha più offerta -: in prima battuta i trasporti,
quindi i trasporti locali per chi deve muoversi senza mezzo
privato, non solo per chi abita nelle vallate laterali, ma per chi
sta a distanza dal centro di Aosta; due, le grosse difficoltà di
non pari opportunità legate alle scuole, sempre per chi abita
distante da Aosta, e in questi mesi ne abbiamo discusso diverse
volte, e queste criticità aumentano nel momento in cui le risorse
diminuiscono, e poi non dimentichiamoci una parte molto importante
che è legata alla sanità, poi entrerò nel merito più tardi
suddividendo poi anche, probabilmente, gli interventi. Farò un
primo intervento e un secondo intervento più tardi.
L'altro passaggio importante che riteniamo come gruppo...e nel
nostro piccolo abbiamo portato il nostro contributo e su questo noi
ci siamo, non solo ci siamo ma capiamo l'importanza capitale e
abbiamo apprezzato da parte del Presidente del Governo e della
maggioranza il fatto di aver approvato e scritto nero su bianco una
mozione, dal nostro punto di vista, molto importante qualche
settimana fa, per la prima volta dopo anni di battaglie anche
politiche, dove insieme abbiamo voluto prendere carta e penna e
sollecitare il Governo centrale, che è sempre più centralista e che
sempre più guarda di cattivo occhio le Regioni a Statuto speciale e
che comunque in grande difficoltà cerca di scaricare probabilmente
solo i problemi ai livelli periferici e tenersi magari la parte
forse più semplice.
Ho potuto, abbiamo potuto notare anche noi come gruppo ALPE che
dalla comunità tutta è stato apprezzato molto questo sforzo che
abbiamo fatto all'interno di questo Consiglio, cioè i cittadini, le
comunità periferiche hanno capito che qui non c'è un discorso di
battaglia tribale, personale nel momento in cui si deve e dobbiamo
difendere le nostre prerogative e quindi è un passaggio, dal nostro
punto di vista, importante e devo dire anche un po' capitale dopo
otto anni di battaglie in quest'aula fatte su dei temi
delicati.
Terza cosa: ascoltando soprattutto l'Assessore Perron e il
Presidente Rollandin nelle loro relazioni che ci hanno fatto ieri,
vorrei sfatare un po', ma l'hanno fatto già loro, soprattutto in
seconda battuta il Presidente...ne abbiamo ancora di disponibilità,
abbiamo ancora delle risorse, quindi...come dire? è inutile oggi di
nuovo citare l'accordo Berlusconi e l'accordo con Monti 2011 e
l'accordo 2014, lo stato dell'arte è questo, quindi proiettiamoci
al domani, al triennio 2016-2018, anche perché soldi, denaro,
risorse ce ne sono ancora. Ce ne sono talmente ancora che ieri
giustamente il Presidente ci faceva lo specchietto...per il 2016 lo
Stato non ci ha accordato l'azzeramento del Patto di stabilità,
sarà ancora per il 2016, probabilmente...per il 2017 speriamo che
non ci sia più, ma comunque il delta, la possibilità di utilizzare
quelle risorse che noi abbiamo deve ancora essere discussa dal
punto di vista politico e non tecnico, quindi un'apertura. Seconda
apertura è il discorso dell'armonizzazione 2016, ma che sarà poi
traghettato sul 2017...che non c'entra nulla col Patto di
stabilità, perché altrimenti facciamo della confusione, sul 2017
invece ci sarà il discorso, probabilmente, del bilancio
consolidato, dove dovranno entrare tutte le nostre società
direttamente o indirettamente...e lì sarà ancora un'altra
partita.
Vi è poi un'altra partita ancora importante che è il
famoso...dico famoso perché è importante quel passaggio: il
Presidente Rollandin e il Ministro hanno firmato il 21 luglio 2015
un accordo politico e l'articolo 7 ci dà la possibilità di liberare
delle risorse che oggi noi non abbiamo, cioè non possiamo
utilizzarle, una parte sono già state impegnate, qui dice che
serviranno per pagare debiti e impegni già assunti e poi ci sarà
una parte che sarà invece liberata, quindi disponibile. Il
Presidente, come al solito, è molto abile, non sarebbe qui da 40
anni altrimenti dentro quest'aula e soprattutto a fare il
Presidente, è molto abile e noi lo speriamo, come gruppo ALPE,
immagino che il Governo sia sulla nostra lunghezza d'onda, ma
sicuramente già a fine 2016, se non inizio 2017, avremo più
risorse. Ecco, questo penso che sia un dibattito che
poi...ascolteremo nella replica il Presidente, ma comunque sul 2017
probabilmente avremo qualche risorsa in più legata a questo fatto
dell'articolo 7 e a cavallo tra il 2017-2018 comunque la
possibilità di rinegoziare la compartecipazione. Comunque questo
per dire che nei prossimi due anni...sarà ancora un anno difficile
quello del 2016, parzialmente lo sarà anche quello del 2017 e poi
ci sarà comunque un'inversione di tendenza, ma importante, non di
qualche milione di euro, ma di cifre pesanti, dove si potrebbe
ridare linfa e...come posso dire? prospettiva a quello che noi,
come gruppo ALPE, diciamo è sistema pubblico, quindi garantire
anche quelle criticità che vi dicevo poc'anzi nel punto n. 1, dove
noi riscontriamo che chi in questo momento è più distante, le
comunità più distanti da Aosta soffrono maggiormente tutta una
serie di servizi che il pubblico ha garantito fino a pochi anni fa
o pochi mesi fa, come vi dicevo: trasporti, scuole e sanità,
l'ordine di grandezza.
Vorrei fare un quarto ragionamento. Abbiamo deciso come gruppo,
anche a seguito della scelta della maggioranza di liberalizzare
118.000.000 di euro, che erano stati preventivati per l'ampliamento
dell'ospedale, e quindi dirottarli su investimenti...e poi
discuteremo nel merito se siamo d'accordo, non d'accordo, ma, come
ho detto in commissione, l'unica novità, una delle novità di questo
bilancio è che la maggioranza ha deciso di congelare per adesso
l'ampliamento e liberare questi 118.000.000 di euro... Cosa fa il
gruppo ALPE? Come vi dicevo, sfatato il fatto che ci sarà ancora un
anno e mezzo forse da tenere duro e poi probabilmente ci saranno
quasi sicuramente delle risorse in più, è il momento dove bisogna
scrivere nero su bianco i percorsi: percorsi nuovi, semi nuovi o
quanto meno idee da tradurre dal punto di vista politico in legge o
comunque in idee che devono poi dare gambe e corso a quella che è
una visione, una traiettoria, un percorso, perché poi altrimenti
sono solo parole e io direi, noi diciamo dalle parole passiamo ai
fatti. Probabilmente non è più il momento di stare lì a
cincischiare e utilizzare magari anche degli specchi in modo da
guardare solo indietro, ma guardiamo soprattutto avanti; di
conseguenza, noi presenteremo - abbiamo dovuto tagliare perché
altrimenti staremmo dei giorni - numerosi ordini del giorno: non
saranno degli ordini del giorno solo di natura
economico-finanziaria, nel senso di reperire le risorse entro 20
giorni, entro 3 mesi, no, su dei temi ben precisi noi presenteremo
delle proposte: sul tema turismo, prima industria in Valle d'Aosta;
sul tema agricoltura, dal nostro punto di vista, importante non
solo per gli agricoltori, ma importante per il sistema Valle
d'Aosta tutto; presenteremo dei temi sul discorso - ogni tanto è
abusato in quest'aula, probabilmente ne abusiamo tutti -, sul tema
famoso della sburocratizzazione, presenteremo veramente delle
strade anche innovative o diverse che vanno in una certa direzione
a confrontarsi con la maggioranza, con il Governo regionale.
Oltre a questi tre-quattro temi che vi ho annunciato, poi,
essendo un movimento autonomista nato ormai quasi sei anni fa e
avendo fatto delle battaglie dal punto di vista anche di metodo e
soprattutto legato ad un discorso di autonomia locale e non,
presenteremo degli ordini del giorno per dire: "no, fermiamoci un
attimo, siamo capaci noi a decidere al nostro interno come vogliamo
tassare, come vogliamo detrarre, come vogliamo dedurre quelle che
sono comunque delle competenze che ad oggi la Regione autonoma
Valle d'Aosta non ha ancora". Faccio due esempi semplicissimi, non
voglio neanche citare il Trentino, il Südtirol o che cosa,
citiamoci noi, forse è il momento di dire: "fermiamoci un momento".
Addizionale IRAP, addizionale IRPEF di competenza regionale,
assumiamoci le nostre responsabilità e decidiamo noi come dedurre,
come poter far detrarre alle famiglie da una parte, perché poi i
due rami sono sempre gli stessi: da una parte, c'è il cittadino, la
famiglia e, dall'altra, ci sono le imprese e quindi il discorso in
questo caso...l'esempio potrebbe essere legato all'IRAP.
Oltre a questi esempi, indubbiamente rientreranno diversi ordini
del giorno legati alle società partecipate direttamente o
indirettamente, ma proprio per non farsi scavalcare dalla legge
Madia, oltretutto adesso a livello nazionale stanno cercando di
scrivere nero su bianco i decreti, che ad oggi non sono ancora
stati formalizzati e approvati e quindi cercare di mettere sul
tavolo delle idee, ma soprattutto delle proposte. Ho ascoltato i
colleghi che sono intervenuti poc'anzi, sono contento che
probabilmente ad oggi, da un punto di vista legislativo, non c'è
ancora un'approvazione, ma che si siano già fatti dei passi avanti
a livello di maggioranza, noi possiamo essere solo soddisfatti. Ho
sentito dai colleghi che si è già deciso a livello di maggioranza
di fare dei concorsi nelle società partecipate e controllate,
quindi delle selezioni pubbliche; ad oggi non c'è ancora una
normativa scritta nera su bianco approvata da questo Consiglio, ma
noi siamo ben contenti se si andrà in quella direzione. Gli esempi
però servono nel momento in cui si discute un bilancio così
importante, ce n'è uno in questo momento che è ancora un po' in
auge perché è un gioiello di famiglia di tutti i valdostani: è il
gruppo CVA, sappiamo - ce lo dite voi Consiglieri...più che i
Consiglieri gli Assessori della maggioranza - che lì non si tocca
il boccino perché lì è terreno esclusivo del Presidente. Vorrei
solo portare a conoscenza di questo Consiglio che dove noi abbiamo
più conoscenza del territorio non si stanno facendo delle selezioni
o dei concorsi, ma che tra breve ci saranno invece delle assunzioni
di peso e importanti in questa società, debiti comunque delle
comunali di qualche mese fa. Allora, ho ascoltato attentamente i
colleghi della maggioranza, oggi ci è stato detto che c'è la
certezza che si andrà in quella direzione...il nostro gruppo ci
sarà a "pancia piatta" perché per noi è fondamentale.
Per quanto riguarda altre proposte che andremo a fare negli
ordini del giorno, vi faccio altri tre esempi che voi conoscete
sicuramente meglio di me dal punto di vista
politico-amministrativo. Di banda larga si è discusso la scorsa
settimana, il Presidente ci faceva qualche riflessione in più e ci
dava qualche informazione in più; ebbene, per quanto riguarda le
tre vallate dov'è stato comunque cablato: la Valle del Lys, la
Valle d'Ayas e la Valtournenche, nella Valtournenche gli enti
pubblici ad oggi non sono ancora collegati e i privati ad oggi non
sono ancora collegati e ci sono delle difficoltà, ad oggi i privati
non hanno nessuna disponibilità.
Sempre sugli ordini del giorno, la SUA o il SUA, non so se è
maschile o femminile...la stazione unica appaltante, lei sa,
Presidente, che ha delle enormi criticità, tant'è vero che i Comuni
sono in grossissima difficoltà a utilizzare quest'apparato,
questo...come posso dire? sistema e i Comuni devono arrabattarsi
praticamente per poter quanto meno utilizzare le risorse prima del
31 dicembre 2015 per non fare andare in avanzo di amministrazione
le risorse per l'inefficienza e l'inefficacia del SUA. Al di là del
singolo che ci mette la buona volontà o che cosa, ma questa cosa
non funziona. Stesse difficoltà - e voi, colleghi del Governo
soprattutto, lo sapete meglio di noi - ci sono nel MEVA, dove, al
di là delle competenze singole che tutti cercano di mettere in
campo, alla fine il risultato per i Comuni è non negativo, ma
disastroso! Su questo quindi io penso che bisognerebbe comunque
entrare nel merito e cercare di poter incrementare e migliorare le
diverse criticità.
Oltre a questo, altre due considerazioni. Presentando, come vi
dicevo, numerosi ordini del giorno noi riteniamo che in questo
momento la parte innovativa debba fare la differenza quindi, al di
là di quello che è lo stato dell'arte, al di là di quello che è
l'impianto che è stato comunque confezionato all'interno del DL 63
e del DL 64, noi riteniamo che ci vada non solo un cambio di
marcia, come vi dicevo, ma una riforma forte sul cambio delle
regole: ecco perché abbiamo presentato numerosi ordini del giorno e
il secondo
volet
invece è la sfida del prossimo triennio
anche a seguito delle nuove disponibilità che ci saranno nel
2018.
Un'ulteriore considerazione. Noi riteniamo che la rapidità di
una macchina pubblica, la rapidità di un ente pubblico, che sia
Regione o che sia Comune, non sia in contrasto con la collegialità,
quindi un discorso è il metodo e un discorso è rivedere quella che
è la piattaforma e un discorso è rivedere comunque l'organizzazione
della macchina tutta regionale o che cosa, ma la politica, questo
Consiglio, nulla c'entra tutto questo con l'essere rapidi e, dal
nostro punto di vista, non è in contrasto con la collegialità. Noi
pensiamo che non sia il momento degli slogan, noi pensiamo che non
sia il momento che "è stato tutto fatto male", noi pensiamo che sia
invece il momento, vista la situazione, di proporre un percorso,
una visione, un'autonomia trasparente - rubo ad altri colleghi
questo passaggio -, ma se veramente crediamo in un'autonomia
trasparente, allora come Consiglio regionale dobbiamo dare gambe
agli annunci che si fanno qua dentro, perché altrimenti forse è
meglio stare zitti, non affrontare e discutere nessun tema, perché
poi se alla fine qua si annunciano certe cose e dietro se ne fanno
altre...alla faccia dell'autonomia...come posso dire?
trasparente.
Un ulteriore passaggio, che poi sarà affrontato all'interno
degli ordini del giorno, sempre legandomi alla disparità di chi non
ha quella fortuna di abitare a 10-15-20 chilometri dal centro di
Aosta, dal nostro capoluogo, è legato al discorso della sanità. Noi
faremo un ordine del giorno mirato, semplice, pulito, senza
fronzoli, senza di chi è colpa, perché non ci interessa ma
vorremmo...come dire? trovare una soluzione. Noi riteniamo che in
questo momento i nostri centri sul territorio (Donnas, Châtillon e
Morgex) debbano avere un medico H24. Se noi autonomisti, Consiglio
regionale riteniamo che la persona di Fontainemore, della comunità
di Valtournenche o della comunità di Gressoney non debba avere le
stesse possibilità di chi abita a 15 chilometri da Aosta...per
garantire la possibilità della vita, ecco, noi riteniamo che questa
sia una sfida a cui noi oggi in questi giorni dovremmo dare gambe e
corpo. Faccio un esempio perché dobbiamo fare degli esempi,
altrimenti parliamo di aria fritta, annunciamo dei grandi principi,
diciamo che siamo tutti autonomisti, diciamo che lo Stato è cattivo
e poi però le carte dicono altro. Ecco, noi pensiamo che sia il
momento dell'azione e che dalle fanfaronate o che chi è più
autonomista o chi in questo momento...è tutto stato fatto...a noi
queste cose non interessano: ecco perché le proposte che vi faremo
proprio semplicemente, ho citato, ho fatto degli esempi semplici,
quindi è importante sul discorso della semplificazione di questa
macchina...quindi andremo a sollecitare il Governo regionale: avete
già fatto qualcosa? Perché non possiamo nasconderci dietro un dito
e dire: "non si è fatto nulla". Avete fatto qualcosa? Dal nostro
punto di vista, dobbiamo fare tutti insieme di più. Dall'altra,
nelle audizioni diversi dirigenti,
in primis
Finaosta, la
nostra finanziaria madre principale, ci ha chiesto che ha bisogno
di teste pensanti e di personale. Bene, allora questo Consiglio
forse deve decidere di andare in quella direzione e possiamo
utilizzare meglio le risorse che abbiamo al nostro interno.
Termino cercando di riservarmi un ulteriore intervento nella
discussione generale perché gradiremmo, gradirei avere da parte del
Governo sicuramente qualche informazione in più e poi qualche
confronto franco, diretto. facciamo attenzione tutti insieme...io
penso che, nel momento in cui da una parte abbiamo meno
risorse...forse l'avere meno risorse ci obbligherà a traghettare
questi due anni, o quest'anno e mezzo ancora di una certa
difficoltà, ma sicuramente però rimettendo la barra dritta e avendo
una visione chiara di dove vogliamo portare, soprattutto garantire
quei servizi essenziali ai 130.000 abitanti tutti e non solo ad una
piccola...sicuramente è una sfida molto difficile, ma su quello non
dobbiamo scherzare e dobbiamo sicuramente trovare delle soluzioni.
Grazie.
Presidente
- Grazie Consigliere Chatrian. Se altri
colleghi vogliono intervenire, li invito a prenotarsi. La parola al
Consigliere Viérin.
Viérin L. (UVP)
- Sì, per mozione d'ordine Presidente.
Gradiremmo, almeno consigliamo, non sarebbe male, sarebbe
interessante magari che anche qualcuno della maggioranza prendesse
la parola per sentire anche un po' quali sono le sensibilità da
quelle parti. Grazie.
Presidente
- Grazie Consigliere Viérin. Per un corretto
svolgimento del dibattito, invito ad un'alternanza tra maggioranza
e opposizione. La parola al Consigliere Farcoz.
Farcoz (UV)
- Oui, merci Président.
Le bilan de prévision 2016-2018 présente une réduction par
rapport à l'année 2015 de 79.000.000 d'euros. À cet égard, par
conséquent, la logique a été celle d'éviter des coupes linéaires en
cherchant de procéder dans le sillon de la rationalisation du
système. À support du bilan de cette année il est bien de rappeler
qui entreront à régime le Fonds européen avec le financement au
soutien de l'agriculture, de l'environnement, de la culture, des
ouvrages publics, et cetera. En même temps on ne peut pas s'oublier
de la contribution de la Région à l'État, laquelle à partir du
2010, faute des différentes manœuvres
financières de l'État, a versé plus d'un milliard d'euros et, en
particulier, pour l'année 2016 206.000.000 d'euros, en passant donc
d'un bilan de presque 1.700.000.000 en 2010 à peu plus de
900.000.000 en 2016. Des numéros donc qui nous expliquent, mieux
que tant des mots, la situation financière de la Région à nos jours
et qui nous démontrent très clairement que la Région ne pourra plus
intervenir dans toutes les facettes de la vie des valdôtains.
Par conséquent, le remodelage des paradigmes qui déclinent le
système s'avère toujours plus fondamental: continuer sur la
réduction de la bureaucratie régionale, une collaboration toujours
plus forte entre public et privé, une unification de certaines
mesures octroyées par la Région, des investissements ciblés sur
certains secteurs stratégiques. Comme s'avère toujours plus
fondamental le pacte avec l'État qui puisse vraiment nous donner
des certitudes et, par conséquent, une programmation à long terme,
thématique déjà soulignée dans l'ordre du jour voté à l'unanimité
par ce Conseil il y a un mois. Sûreté qui paradoxalement se vérifie
beaucoup plus avec l'Union européenne et ses plans stratégiques de
cette année. Union européenne donc toujours plus présente dans la
vie des Régions et à laquelle les territoires donnent toujours plus
de confiance, parce que, même avec tous ses défauts structurels du
début plus ciblés sur des raisonnements macroéconomiques que sur
l'attention des réalités locales, existent quand même des espaces
dans lesquels les Régions peuvent s'organiser, coopérer en
maintenant leur identité et trouver des stratégies de développement
commun. Sensibilité qui paradoxalement l'État et sa classe
politique semblent avoir perdue, si on considère déjà en général
les réflexions toujours plus pressantes faites par les médias ou
par le Parlement italien, en particulier les contenus de la réforme
constitutionnelle, où les principes fédéralistes sont disparus sans
grande protestation de la part des Régions ordinaires, comme si
gérer les compétences représenterait plus des problèmes que des
bénéfices aux territoires administrés. Heureusement que les Régions
autonomes, au moins celles du Nord, ont su faire équipe, avec un
grand travail de diplomatie elles ont su sauvegarder et obtenir des
résultats très positifs jamais atteints dans l'histoire de notre
autonomie.
En revenant maintenant aux ressources mises à disposition, il
est bien de rappeler tous les investissements qui sont à la base de
ce bilan qui vont toucher toute une série de secteurs avec le clair
but de relancer l'économie valdôtaine.
A questo proposito pertanto risulta basilare ricordare le regole
del gioco alle quali l'economia valdostana deve attenersi.
Ricordando velocemente il patto sul federalismo fiscale che
sancisce per una buona parte la nostra fiscalità, i dieci decimi,
risulta necessario intraprendere iniziative che vadano nella
direzione di istituire meccanismi virtuosi per attrarre del tessuto
produttivo in Valle d'Aosta e allo stesso tempo istituire
meccanismi moltiplicatori delle entrate sugli investimenti come
degli incentivi agli stessi.
È utile invece ricordare i diversi passaggi fatti in II
Commissione alla quale va il merito di avere analizzato con estrema
serenità e serietà da parte di tutti l'intero assetto
economico-sociale valdostano. A questo proposito, è giusto
sottolineare l'internalizzazione e l'innovazione delle imprese,
come l'istituzione delle reti di impresa capaci innestare
meccanismi virtuosi sia dal punto di vista dello scambio delle
conoscenze e quindi della ricerca, come la condivisione di
strategie per aggredire i mercati. In particolare dovranno essere
rafforzati sempre di più i rapporti con i territori che diventano
sempre più strategici per l'economia valdostana: la Svizzera e nel
dettaglio il
Valais
, anche per rafforzare economie di
sviluppo comune. Per quanto riguarda lo stesso sviluppo economico
valdostano, oltre alla rete che dovrà essere fatta tra agricoltura,
cultura, artigianato e del turismo sulla quale tornerò dopo, deve
esserci un'attenzione particolare al connubio dell'economia della
montagna e attenzione alla cura del territorio e all'ambiente.
Sinceramente, nonostante gli evidenti interessi delle economie
in via di sviluppo che non potranno mai rinunciare alle fonti
fossili, pongo personalmente molta fiducia nelle linee guida che
usciranno dalla Conferenza del clima in questi giorni a Parigi ed è
per questo che progetti come quello della mobilità dolce, come il
progetto della Bassa Via, come la riduzione del consumo
energetico/termico delle strutture, del teleriscaldamento e della
banda larga rappresentano assi fondamentali per la nostra società.
Tutti aspetti che aiutano il marchio, il
brand
, l'immagine
percepita che la Valle d'Aosta nella sua interezza vuole dare. Per
questo risulta necessario unificare gli sforzi di collaborazione,
di sviluppo, di progetti, di promozione per i settori strategici
della nostra Regione a partire dall'agricoltura attraverso la
promozione dei suoi prodotti, all'accoglienza in un territorio ben
conservato, alla cultura attraverso i suoi beni culturali e le sue
culture specifiche, all'artigianato con i propri
know-how
e
la propria tradizione associati ad una forte innovazione, al
turismo attraverso le sue strutture private e non, alle offerte
sportive alla semplice, ma basilare offerta di paesaggi che la
Valle d'Aosta sa offrire. Settori che se, da un punto di vista
amministrativo, hanno bisogno di regie diversificate, dal punto di
vista promozionale, hanno bisogno di un'unica regia. Questi in
sintesi sono alcuni ragionamenti su questo bilancio che, se
associati ad una riorganizzazione dell'amministrazione pubblica,
come già avvenuto ultimamente, a partire dai Comuni per arrivare
alle partecipate e alla stessa Regione anche dal punto di vista del
personale, potranno fare uscire la nostra Regione dalla crisi.
Grazie.
Presidente
- Grazie Consigliere Farcoz. La parola al
Vicepresidente Rosset.
Rosset (UVP)
- Merci Président.
Buongiorno a tutti. Nei giorni scorsi ho riletto il mio
intervento dell'anno scorso. Potrei ripeterlo oggi parola per
parola, semplicemente aggiornando un triste quadro a tinte fosche,
con riferimento alle recenti ulteriori situazioni di crisi
concretizzatesi nel corso del 2015; non solo, ma anche delle ultime
ore, basti pensare alla crisi della Lavazza. Ora, la ripartizione
delle risorse resta un tema fondamentale, perché dalle scelte
votate da questo Consiglio si prefigurano indirizzi e priorità da
trasformare nell'azione quotidiana.
Fatta questa premessa, la costruzione di un bilancio,
riconoscibile come valido dalla collettività, passa dal ridare
credibilità ai processi decisionali politico-amministrativi che
governano la pubblica amministrazione e contribuiscono alla
formazione del bilancio come progetto di una comunità e non come
mero strumento contabile. Ora, riprendo il passaggio di un collega
che l'anno scorso nell'analizzare il bilancio diceva: "...
dai
numeri nudi e crudi si passa alla visione intesa come la capacità,
appunto, di prevedere, di interpretare i segnali in un'ottica di
lungo periodo..."come la proiezione di uno scenario futuro che
rispecchi i valori, gli ideali e le aspirazioni di chi fissa gli
obiettivi e incentiva l'azione"... Se conferissimo a questa legge
il crisma di documento di programmazione a lunga visione, cioè di
un documento che vada al di là del breve lasso temporale,
mistificheremmo la realtà
". Ebbene, condivido totalmente:
questo disegno di legge è privo di questa visione. Allora, in un
periodo straordinario quale quello attuale - caratterizzato dal
perdurare della crisi economica, dalla diminuzione delle risorse
pubbliche e da profondi cambiamenti socio-economici - il bilancio
della Regione dovrebbe essere lo strumento per definire progetti di
lunga visione: interventi e indirizzi innovativi, in grado non solo
di attuare o contrastare l'impatto della congiuntura sfavorevole,
in particolare nei confronti dell'occupazione e delle attività
produttive, ma anche di favorirne il superamento. Ad un periodo
straordinario cioè dovrebbe corrispondere un bilancio straordinario
in termini di progettualità.
Il nostro bilancio così condizionato non ha ancora questi
requisiti di prospettiva. È un bilancio difensivo, di transizione -
lo ha definito così ieri il Presidente della Regione nella sua
relazione - soggetto, come abbiamo detto, ad eventi esterni
difficili da accettare e ancor più da spiegare alla nostra
comunità, un bilancio obbligatoriamente fatto da tagli, molti dei
quali neanche condivisi all'interno delle forze politiche che lo
vanno a sostenere. Se confronto le due relazioni, la relazione del
relatore e la relazione dell'Assessore, emergono contraddizioni
nelle due relazioni. Un bilancio perciò di attese e di riflessione,
che deve introdurre con forza il concetto che, se c'è una
decrescita e se deve essere subita, questa deve avere almeno il
pregio di essere ristrutturante. Condivido con il relatore
quest'analisi e allora mi sono chiesto come amministratore e come
valdostano quali sono le considerazioni che debbo fare per essere
utile alla collettività nell'esame del bilancio della finanziaria
per valutare e pianificare il nostro futuro e su questa base ho
cercato di fare alcune riflessioni prevalentemente politiche,
sapendo che poi avremmo affrontato i singoli punti
successivamente.
Ora, parto dal contesto europeo in cui operiamo, lo scenario è
vasto e da cui non si può prescindere. L'Unione europea continua a
vivere una crisi d'identità, ma non si può negare che piano piano
stia crescendo la consapevolezza che tagli e austerità siano una
strada che non ha assicurato una ripartenza all'economia. Ora,
nonostante i proclami del Governo Renzi, la crisi perdura. È
notizia di questi giorni che la Commissione europea reputa
eccessivi gli squilibri macroeconomici dell'Italia e per questo
proseguirà nell'attività di monitoraggio della nostra politica
economica. Le criticità sono sempre le stesse: alto debito,
produttività inadeguata, scarsa competitività, eccetera. Inoltre
l'Esecutivo dell'Unione europea ha rimandato a febbraio una
valutazione sulla legge di stabilità italiana nel timore che possa
essere a rischio di conformità con il Patto di stabilità e di
crescita, le difficoltà sono comuni a molte altre Nazioni, questo
non è comunque un rassicurante pensiero sul futuro. Nel nuovo
rapporto sugli squilibri l'Italia è in buona compagnia: sono 17 i
Paesi a rischio, compresa la Germania, ma non è, come dicevo, una
consolazione. La situazione internazionale quindi è drammatica e
l'Europa è nel mirino degli estremisti, una situazione acuta che
sta gelando l'illusione di una ripresa dell'economia malgrado la
propaganda del nostro Presidente del Consiglio. Sul versante
europeo noi attendiamo di capire in concreto l'uso dei fondi
comunitari in Valle d'Aosta. Questi fondi spesso vengono utilizzati
un po' come il Pozzo di San Patrizio a cui attingere all'infinito,
ma sappiamo che purtroppo quest'anno non sarà così. Non solo, le
risorse destinate all'Italia e alla Valle d'Aosta sono state
diminuite per il settennato 2014-2020.
Se l'Europa è questa, in Italia la situazione è nota: il
centralismo finanziario e politico connota tutta la legislazione,
compreso il Patto di stabilità. Roma decide e incide sui nostri
bilanci e conseguentemente dei nostri Comuni. Non siamo fuori dalla
crisi e gli
slogan
tanto urlati creano quella stanchezza e
paura che paralizzano i consumi. La ripartenza, che inciderebbe
anche sul nostro riparto fiscale, non arriva; ormai la sfiducia
avvelena ogni impresa, piccola o grande che essa sia, basti pensare
in Valle la nostra crisi sull'edilizia. La disoccupazione è un dato
italiano e valdostano che ci deve terrorizzare. I giovani sono
ormai disperati e dire loro di fare qualcosa, qualsiasi lavoro, è
un modo anche nostro per nascondere le molte difficoltà e
l'incapacità a volte di reagire alla crisi. È una crisi, come
dicevo, che non è solo economica e sociale, ma è anche sfiducia
nelle istituzioni e quindi è urgente ricostruire una cultura dei
valori. Bisogna avere la consapevolezza che deve avvenire un
cambiamento culturale che coinvolga tutte le istituzioni e l'intera
società e che richieda a tutte le componenti della società civile
una partecipazione responsabile agli sforzi che la Valle d'Aosta
sta affrontando per riprendere quel sentiero della crescita. Per
fare questo, dobbiamo salvaguardare e rafforzare l'autonomia
finanziaria della Valle d'Aosta - è importante quella mozione
votata all'unanimità, ma non può essere sufficiente; dobbiamo avere
la forza di insistere - che richiede innanzitutto la rigorosa e
decisa difesa dell'assetto statutario, contrastando con gli
opportuni strumenti le manovre nazionali adottate in violazione
alle prerogative statutarie. Non dobbiamo cioè aspettare, accettare
passivamente le imposizioni del mondo della finanza e delle manovre
del Governo centrale in nome, peraltro, di una pretesa efficienza
mal definita. A tal proposito, voglio riprendere un passaggio del
relatore nella scorsa finanziaria, che denunciava: "
L'assioma
Statuto speciale uguale identità valdostana uguale autonomia
finanziaria è una realtà.
L'azione perciò dello Stato di
incidere sulla nostra autonomia finanziaria, gestionale e
amministrativa senza intese si traduce in un attacco indiretto alla
nostra identità e quindi per conseguenza in un'azione diretta
contro il nostro Statuto speciale. Possiamo noi accettare
questo?
...
Difendere la nostra autonomia speciale diventa
perciò il primo obiettivo della nostra azione politica
amministrativa e finanziaria, questo deve essere un messaggio
forte"
. Si pone la domanda finale: "
e
per quanto
tempo ancora possiamo reggere una politica centralista a danno
della nostra Regione?"
. Ora, pongo anch'io questa
domanda...
(nuova interruzione di alcuni Consiglieri, fuori
microfono)
...la pongo e vorrei riflettere insieme a voi. Vorrei capire e
vorrei chiedere al relatore della passata e delle passate relazioni
(il collega La Torre) che risposte ha avuto. La risposta gliela do
ed è pesantemente e oggettivamente condizionata dalla realtà dei
fatti. Oggi il nostro bilancio è impedito di essere un progetto per
il futuro di una comunità. Infatti, quali concetti di
programmazione seria, quali opportunità di sviluppo, di crescita
economica, quale continuità amministrativa possiamo garantire al
nostro bilancio senza un'intesa definitiva con lo Stato? Venendo
sempre meno agli impegni assunti con la Valle d'Aosta - e ricordo
il federalismo fiscale -, lo Stato continua ad emanare nuove
manovre finanziarie e patti di stabilità sulla base di parametri
iniqui per la Valle d'Aosta, fortemente coercitivi e generanti
incertezze nei confronti delle nostre scelte. Quali saranno gli
effetti perversi che il perdurare della decrescita economica e i
continui attacchi alla nostra autonomia finanziaria produrranno al
sistema Valle d'Aosta? Occorre reagire, occorre rompere con il
pessimismo diffuso, ribadendo la forza e le opportunità di una
Regione, la nostra, che ha ancora energie e risorse - lo dichiarava
anche il collega Chatrian poc'anzi - da spendere per valorizzare il
nostro futuro. Il relatore citava a tal proposito: "
tutto ciò
comporta l'intervento cosciente e determinato della volontà
politica
.
È un sentiero duro, difficile e pieno di insidie
quello che ci prepariamo a percorrere insieme, ma è l'unico che ci
porterà a scollinare questa lunga crisi".
Condivido totalmente.
Oltre al danno, invece la beffa e non solo per i soldi che vengono
a mancare, ma addirittura per l'esistenza stessa di istituzioni
valdostane autonome. Se un tempo i peggiori nemici lavoravano nella
speranza di ridurre la specialità ai livelli delle Regioni
ordinarie, oggi siamo al fuoco amico di chi dovrebbe esserti
alleato e parla invece senza pudore di Limonte, cioè della morte
politica di una Valle d'Aosta assorbita dal Piemonte assieme alla
Liguria. Questa sarà la fase 2 dell'attuale riforma costituzionale,
che cadrebbe come una ghigliottina su di una Valle d'Aosta già
coscientemente impoverita e svuotata di poteri e competenze. Questo
è un problema politico così serio da riguardare il futuro più di
quanto sia mai avvenuto sin ora. È una percezione dello stato di
salute dell'autonomia negativa, condizionata fortemente dalla crisi
economica che ormai tocca tutti i livelli della società e
soprattutto anche in Valle d'Aosta. Tutto questo purtroppo coincide
con periodi di profonda antipolitica, che investe noi stessi e le
istituzioni che rappresentiamo. Non può non far riflettere
profondamente tutto questo. Questo è un malessere profondo che
richiede una pronta ed efficace risposta da parte della politica,
delle istituzioni - lo diceva anche la collega Fontana -, cioè da
parte nostra, la Valle d'Aosta infatti non fa certo eccezione. Una
situazione quindi che non va sottovalutata, da affrontare con
coraggio, non sono più ammessi menefreghismo e incapacità di dare
risposte. Temo però che la malattia sia grave, non risolvibile con
logiche di espiazione fatte di continui ridimensionamenti dello
status
degli eletti. Su questo, Presidente del Consiglio,
dovremo fare una seria analisi, fare chiarezza con dei dati
concreti e reali: dico questo perché il pozzo è davvero senza
fondo.
In crisi è la democrazia rappresentativa, anche per questo mi
permetto un'osservazione. Il contrarsi delle risorse a disposizione
della comunità implica un confronto vero e partecipato su come
allocare le risorse e su dove devono operare le economie. Questo va
fatto per definire una manovra forte e stringente di
razionalizzazione, di qualificazione della spesa pubblica,
incentrata su di un processo di modernizzazione del sistema
pubblico regionale in grado di supportare una trasformazione
complessiva degli enti pubblici e dei rapporti dell'Amministrazione
con i cittadini e le imprese. Meno finanza regionale e forte crisi
economica impongono logiche di governo nuove, scelte coraggiose,
che non rinneghino certamente il passato, ma che inducano un vero e
radicale cambiamento che possa dare risposte leggibili a tutti i
cittadini, alle imprese, in tutti i settori sociali:
dall'agricoltura all'allevamento, al commercio, al turismo,
all'industria, rappresentando con forza che questa Regione vuole
reagire. Vuole reagire, ne ha le qualità! Ed è in grado di mettere
in campo una classe - ne sono convinto - manageriale e politica
all'altezza della situazione, dimostriamolo!
Noi riteniamo che ci siano tante cose fatte, ma che ci siano
altrettante cose che non vanno e lo abbiamo detto in tempo utile e
con una logica di dialogo. Ora, il bilancio 2016 è un documento
contabile di una Regione che resta nell'incertezza, nell'attesa di
chiarire con lo Stato le rispettive posizioni e acquisisce con
forza questo ruolo di documento di riflessione, di transizione -
ripeto: lo citava ieri il Presidente - utile a far comprendere a
tutti come sia arrivato il momento di sgomberare il campo da
ipocrisie e reciproche accuse alimentate da interminabili analisi
di "come era bello", "di chi è la colpa" e "non sarà più come una
volta". È arrivato il momento di guardare al futuro, di
ricominciare, di comunicare fiducia alla popolazione e di agire per
costruire un nuovo sistema Valle d'Aosta ancora forte delle sue
potenzialità, sostenendolo con un nuovo progetto politico,
ripensare la politica. Al centro di questa strategia ci potrebbe
essere anche la rivendicazione di un ruolo diretto della Regione,
come già avviene per la Provincia di Bolzano, nella riscossione
delle imposte - l'abbiamo già proposto, ne abbiamo parlato; ne ha
parlato nella relazione, se non erro, anche il relatore - in modo
da contrastare efficacemente l'evasione fiscale, segnando
ulteriormente il carattere e l'originalità della nostra autonomia,
in cui molte funzioni possono essere gestite direttamente su scala
regionale. Si può così rafforzare il profilo della responsabilità,
mettendo in forte relazione le due esigenze di esercizio
dell'autonomia di spesa e di reperimento delle risorse necessarie
per finanziare la spesa pubblica, questo sarebbe
importantissimo.
Il bilancio della Regione, inoltre, nel momento in cui si
chiedono pesanti sacrifici alla comunità valdostana, dovrebbe
prioritariamente prevedere una riduzione delle spese,
in
primis
dell'apparato amministrativo pubblico, dovremmo essere
capaci di sburocratizzare. Ne abbiamo sempre parlato, Presidente,
abbiamo fatto delle mozioni, dobbiamo con forza arrivare a
sburocratizzare, è un sistema che non sta più in piedi! Dobbiamo
rivedere il discorso delle società controllate e partecipate e dei
costi della democrazia - ribadisco - con dati, con affermazioni
concrete. Operata questa
spending review
regionale, sulla
base delle risorse disponibili a livello di sistema, si dovrebbero
poi indicare chiaramente le priorità, basta pensare soltanto a
tagli! Noi dobbiamo ripensare la politica dove andiamo a metterla:
istruzione, cultura, sanità,
welfare
, politiche sociali e
operare quelle scelte che, salvaguardando l'identità e le
peculiarità, siano in grado di promuovere lo sviluppo
socio-economico della Valle. I dati di bilancio oggi evidenziano
che l'incidenza delle spese correnti si attesta all'89,11 percento,
mentre la quota destinata agli investimenti è del 12,13
percento.
Come dicevo, l'importante è sembrato tagliare per abbattere i
costi, poi quel che sarà sarà e allora si taglia la sanità, non è
un segnale di...si va ad intaccare il sistema socio-assistenziale,
si azzera quasi l'agricoltura, che da sempre è stata una delle voci
che ha sostenuto l'economia così fragile della nostra Regione.
Vedo in prospettiva qui due questioni: la prima è quella del
sistema delle autonomie locali. È un tema questo che mi sta a
cuore, l'ho affrontato per 13-20 anni. Credo che su questo si debba
essere fra noi molto chiari, perché credo che in futuro, pur nel
limite del possibile - perché so che dobbiamo risparmiare, è ovvio
questo - ma, com'è stato fatto dal 1993 in poi, ci debba essere una
capacità di inventiva, una rapidità dei tempi, che ci consenta di
avere un sistema democratico che si rifaccia a quello spirito
federalista in cui crediamo. Non possiamo continuare a lamentarci
con Roma di un cattivo comportamento se con i Comuni assumiamo
degli atteggiamenti simili a quel centralismo e credo che ci siano
qui energie di tutti gli ambiti, compresi i molti che vengono dal
mondo delle autonomie locali, che potranno aiutare il Governo
regionale in un rapporto franco tra Esecutivo e Consiglio e a
trovare delle soluzioni ragionevoli. Non dimentichiamo l'importanza
del sistema delle autonomie locali, se crolla quello, crolla tutto
il sistema Valle d'Aosta. Le risorse che la legge n. 48 destina
agli Enti locali devono essere - l'abbiamo detto - riviste,
rivedute. Non entrerò nel merito di come e quando, credo che al più
presto si possa essere coinvolti in una discussione su questa
ripartizione. Tutto questo avviene in momenti difficilissimi. Ad
essere generosi, possiamo definire confusa l'azione amministrativa
per cui ogni giorno si contraddistingue in tutto questo il
capoluogo regionale - faccio un passaggio su questo - quando Aosta
dovrebbe essere il traino dell'economia, non è una grande
soddisfazione vedere quello che sta avvenendo. Dovrebbe essere il
traino dell'economia e della cultura regionale, quindi mi auguro al
più presto che il Comune di Aosta si riappropri di questo
ruolo.
L'altra questione riguarda lo Statuto di autonomia. So che, fino
a quando non avremo sancito nell'articolo 116 dello Statuto il
principio dell'intesa, sarà molto difficile abbandonare, come una
navicella nel mare procelloso della politica italiana, un nuovo
testo di Statuto, ma credo, sulla base dei lavori che sono stati
fatti a partire dagli anni '90, che una riflessione per essere
pronti in qualunque momento di affrontare i cambiamenti sia
necessaria, dobbiamo quindi da subito prenderlo in considerazione.
Il nostro Statuto, è vero, è una creatura meravigliosa, è come un
messaggio infilato nel 1948 dai Padri dell'autonomia e dai
Costituenti dentro una bottiglia e ogni tanto scopriamo in questo
Statuto che è cangiante nella logica dell'autonomia dinamica
qualcosa di nuovo e di importante che arriva come un messaggio dal
nostro passato per essere vissuto nel presente.
La prima priorità è la difesa dell'autonomia. È un argomento
conosciuto - lo ribadiamo ogni finanziaria che attiviamo - e già da
me ampiamente trattato negli anni passati e quindi non intendo
dilungarmi su esso, lasciando al dibattito politico gli
approfondimenti che riterrete necessari. Sottolineo solo il fatto
che occorre urgentemente ridefinire con lo Stato italiano un
rapporto di rispetto politico - è importante, ribadisco, quella
mozione che abbiamo votato unanimemente - basato sul principio
dell'intesa e, se non ascoltati - e qui esprimo una mia valutazione
personale -, dobbiamo essere pronti a fare anche manifestazioni in
piazza, sostenuti con gesti pacifici ma significativi. Insomma, la
stagione delle riforme è partita male e più che andare avanti si
sta andando indietro e ciò appare deprimente e obbliga anche a
ripensare, specie in "aria autonomista", agli approcci verso il
popolo valdostano per scuoterlo da questo torpore! Noi dobbiamo
agire, il regionalismo rischia grosso e il nostro, a difesa
dell'ordinamento valdostano, deve essere un atteggiamento offensivo
e non difensivo, a protezione semmai dello sviluppo delle nostre
prerogative, cioè deve essere offensivo come fanno con abilità sul
piano finanziario Trento e Bolzano. Dobbiamo quindi avere
consapevolezza che è bene reagire. Insomma, la cornice entro cui
definire interventi non conoscendo né il punto di arrivo, né il
punto di tragitto stabilito...dico la mia su alcune piccole
questioni, non so se il tempo me lo permetterà, semmai non
riprenderò il secondo intervento, continuo su questo onde evitare
di troncare a metà...
Presidente -
Prego Vicepresidente.
Rosset (UVP)
- ...non posso non fare due considerazioni
sul mondo agricolo e sulle scelte fatte in questi ultimi anni. Qui
si certifica, ma non è una cosa nuova, il declino dell'agricoltura.
La riduzione, ormai 9 decimi degli stanziamenti che c'erano nel
2010, è un fenomeno assolutamente devastante e noi continuiamo
intanto a creare e mantenere matriosche burocratiche, qui veramente
dobbiamo in qualche maniera avere il coraggio di affrontare questa
burocrazia.
Altro aspetto: i trasporti. La ferrovia è agonizzante, il
trasporto su gomma non garantisce una continuità di collegamenti
con il resto del mondo, per non parlare dell'autostrada, in
compenso sempre più cara, rischia di diventare un misero
hard
discount
di bassa qualità, ormai è un pianto: è un pianto
soprattutto sui costi. Dico queste cose, attenzione, non
nell'ottica di una polemica, ma nell'ottica di capire e guardare
con realtà qual è la nostra situazione. Questo è il
carrefour
dell'Europa, l'abbiamo sbandierato per anni...è
una regione chiusa in sé stessa, ma soprattutto inavvicinabile per
gli altri che dovrebbero costituire fonte per il turismo, è
importantissimo avere i trasporti che funzionano. Ci stanno
salvando, invece, le nostre montagne, ma temo che non saranno
sufficienti per il nostro futuro. Sarebbe importante evidenziare
almeno un grande progetto per gli anni a venire, in grado di
rilanciare il sistema Valle d'Aosta. Quale sarebbe? Il progetto di
una "accessibilità" della Valle, declinato in tutti i suoi
molteplici aspetti, lo lancio come un messaggio di proposta.
Credo che questo sia il momento, il luogo adatto per fare
qualche riflessione sulle controllate e sulle partecipate. Ne
abbiamo parlato per anni, non dobbiamo sempre aspettare che arrivi
la relazione della Corte dei Conti a darci dei segnali. Dobbiamo
avere questa capacità di essere realisti. Occorrerà aprire
ragionamenti analizzando costi, benefici e traendone adeguate
conseguenze, auspico su questo un tavolo di confronto.
Vorrei fare alcune considerazioni anche su un settore che è di
vitale importanza: il turismo, che dovrebbe essere il motore della
nostra economia, per il quale la materia prima è costituita dal
nostro patrimonio ambientale, storico, culturale e architettonico.
Nel 2015 il turismo è ancora una sfida. È un settore che richiede
un costante lavoro di pubblicità e di promozione, oltre che
infrastrutture moderne ed efficienti e che vede sensibilmente
ridotti i fondi a disposizione. Capisco le difficoltà di bilancio,
ma gli investimenti nel settore del turismo sono fondamentali,
dovrebbero porsi come obiettivi economici, ma io parlo anche di
informatizzazione, di banda larga, il settore necessita di questi
interventi e quindi andare a toccare principalmente i potenziali
turisti che portano richiesta nella nostra regione. Un altro
fattore che può incidere è senz'altro quello dell'accoglienza:
ospitalità, professionalità, qualcosa si è fatto, ma molto rimane
da fare.
Avviandomi alla conclusione, in Valle d'Aosta un giovane su
quattro non ha un posto di lavoro. Il tanto decantato modello, che
solo fino a pochi anni fa era portato ad esempio di buona
amministrazione, sta dimostrando tutti i suoi limiti. Il numero di
imprese è in calo, chiudono aziende, come Lavazza ahimé, ma non
solo, aumenta la precarizzazione degli avviamenti e la
disoccupazione schizza in maniera esponenziale. In un momento di
grave difficoltà e preoccupazione è ancora più insopportabile che
non si adottino metodi di assunzione trasparenti al di sopra di
ogni sospetto. Dalle partecipate in giù non sarebbe male, anzi
sarebbe auspicabile che assunzioni a tempo o consulenze finissero
per essere affidate a giovani laureati, a persone di provate
capacità. Occorre dare attenzione alla meritocrazia e non ancora ad
ex dirigenti, ad ex politici e tutti quelli che si possono
sistemare, questo è il sistema che deve essere scardinato per
ridare credibilità ai nostri giovani, ai cittadini, che ormai hanno
perso la speranza di vivere in un ambiente trasparente in cui regna
la meritocrazia e che inevitabilmente se ne andranno da altre parti
(già avviene dato che molti vanno in Svizzera) a cogliere le
opportunità che qui, se non cambieranno le cose, saranno riservate
a pochi - soliti e conosciuti -, senza possibilità di crescita e di
migliorare. Anche per quanto riguarda gli appalti pubblici,
Assessore, non è il momento di interpretare a piacimento il Codice
dei contratti. Il dinamismo e gli stimoli possono arrivare dalle
imprese e dal territorio, ma non ci devono essere scorciatoie per
nessuno e discriminazioni di alcun genere.
Di fronte alla più grave crisi che la Valle sta vivendo dal
dopoguerra, non possiamo commettere l'errore di credere che i tagli
a rigore del bilancio, l'iperattivismo di Finaosta, gli interventi
istituzionali decisi quasi in maniera unilaterale e senza
partecipazione possano tirarci fuori dalle difficoltà. È il
momento, invece, della politica, se è vero che il problema sta
innanzitutto nella crisi della politica, è a questa che spetta
recuperare la propria dignità: dimostrare capacità progettuale,
mobilitare l'interesse e la partecipazione, a noi questo ruolo
tocca. Noi ci auguriamo che anche questa manovra del Governo
Rollandin, come peraltro le ultime fatte di difficoltà per
cittadini, famiglie, Enti locali, segni la fine di un metodo, non
possiamo più aspettare la ripresa. Di nuovo non possiamo scaricare
al destino le sorti della nostra comunità con un modo di ragionare
attendista e immaturo, come se in fondo, sfiancata l'autonomia
speciale, non resti che guardare ad un miracolo per risorgere. In
politica ci possono essere dei giochi di prestigio, ma non esistono
i miracoli: dato politico e non solo finanziario. Il dato cioè è
politico e l'impressione è che l'opinione pubblica, per quanto
distratta, cominci sempre più a capire quanto noi abbiamo detto in
questi anni e che la pazienza sia allo sfinimento. Presidente, si
renda conto che così non possiamo continuare, dobbiamo cambiare:
pensiamo alla Valle d'Aosta, ai giovani, alle persone in
difficoltà. È arrivato il momento di guardare al futuro, comunicare
fiducia e agire per costruire il nuovo sistema VdA sostenendolo con
un nuovo progetto politico. Lo dicevo prima: riappropriamoci della
politica e ripensiamola insieme. Qualcuno ieri diceva: "
proviamo
con una reazione politica alta
all'idea strisciante del
superamento della specialità, con un rilancio della
popolazione
...
", ma ha concluso: "
se queste logiche
non saranno adeguatamente contrastate, l'autonomia è destinata ad
indebolirsi significativamente facendo di noi tutti solo dei
consumatori di politica e non più dei produttori di politica
regionale
"
.
Grazie.
Presidente -
Altri? Ci sono altri colleghi che intendono
intervenire? Vicepresidente Rosset vuole intervenire di nuovo? Ci
sono altri interventi? Colleghi, per evitare queste pause nel
dibattito, chi vuole intervenire è invitato a prenotarsi, lo ripeto
ancora. Ricordo sempre che gli ordini del giorno vanno consegnati
al tavolo della Presidenza prima della chiusura della discussione
generale. Ci sono altri interventi? Allora, se ci sono colleghi che
desiderano intervenire sia dai banchi dell'opposizione che dai
banchi della maggioranza, rinnovo l'invito all'alternanza, che era
stato sollecitato prima, lo chiedo ancora una volta, dopodiché
chiudo la discussione generale, perché anche chi ascolta se rimane
dei minuti senza vedere nessuno che si prenota ed interviene...non
credo che questo aiuti a seguire il dibattito.
Ci sono interventi da parte di qualche collega? La parola al
Consigliere Grosjean.
Grosjean (UVP)
- Merci Monsieur le Président.
Noi crediamo che, per realizzare un bilancio, bisognerebbe
partire un po' da lontano. Io parlo del settore dell'agricoltura e
credo sia importante veramente - ed è da un po' che lo chiediamo -
rivedere un attimino quella che può essere la programmazione
dell'agricoltura. Abbiamo visto un bilancio che non è stato
tagliato di tanto, come qualcuno ha detto, ma non c'era più niente
da tagliare, perché altrimenti si poteva anche chiudere e finiva
lì. Abbiamo constatato in commissione, purtroppo, veramente la poca
attenzione verso il settore agricolo. Intanto è stata considerata
solo una categoria, beh, i sindacati non si sono fatti vedere e
sarà una debolezza del settore, non lo so, ma, come organizzazioni
di categoria, è stata audita esclusivamente l'AREV. Diciamo che poi
è stata un'audizione piuttosto drammatica, ma quello che veramente
ha fatto male, e non abbiamo voluto intervenire apposta a chiedere
altre audizioni...l'anno scorso era stato fatto: erano state audite
le altre categorie e quest'anno nessuna...ma neanche quelle
organizzazioni che ricoprono un'importanza strategica: le
cooperative, tramite la Federazione, i consorzi. È un anno che si
discute di consorzi, di finanziamenti ai consorzi, non
finanziamenti, miglioramenti fondiari, una storia e un'altra, e, in
un momento strategico come la realizzazione di un bilancio, non si
audiscono queste categorie, anche perché, tutto sommato, andiamo a
proporre dei metodi nuovi di gestione: passiamo dai finanziamenti
ai mutui e non spieghiamo loro neanche qual è l'obiettivo, qual è
la strategia: questa mi sembra veramente una mancanza di attenzione
al settore.
L'unico che è stato audito, il Presidente dell'AREV,
dell'Associazione allevatori, dal quale abbiamo visto semplicemente
una grande rassegnazione, forse è stato, come ha detto già il
collega Nogara, un po' indirizzato su certe dichiarazioni
fuorvianti su quella che è veramente l'agricoltura e si è limitato
a parlare di un settore molto molto limitato. Vede, Assessore, la
mia impressione - è una riflessione che voglio fare - è che
l'azione che sta facendo il suo Assessorato è più un'azione da
camera di commercio: tante manifestazioni, presentazioni,
partecipazioni a fiere, una storia e l'altra, ma lei dovrebbe
occuparsi di più della crescita del settore e della produzione più
che della commercializzazione. Mi dica quali sono le azioni che nel
suo mandato sono rivolte alla crescita della produzione, fino
adesso ne ho viste ben poche. Vede, noi le avevamo dato uno spunto
con una mozione - che, tra l'altro, è stata votata dalla
maggioranza, quindi tutti i Consiglieri erano d'accordo - di
rivedere il settore di gestione delle stalle, lei ci ha risposto
con una delibera dove si è preso la bellezza di 18 mesi per dare
delle risposte, 2 sono già passati e fa 20, un paio ne passeranno
ancora prima che si inizi praticamente la sperimentazione...beh, le
nostre vacche avranno il tempo di fare ancora due, se non tre,
vitelli prima che si diano delle nuove indicazioni nelle
stalle.
Veniamo un attimino più all'argomento del giorno: innanzitutto
il PSR. Il PSR, si parla di 138 milioni,
okay
, ma lordi,
agli agricoltori va solo il netto, bisogna ricordare che su questo
PSR abbiamo inserito ben 47 milioni, che non vanno agli
agricoltori, ci sono ben 26 milioni che vanno a sostituire le leggi
di settore, ricordiamoci che sono state cancellate tutte le leggi
di settore. C'è poi tutta una serie di altri milioni che vanno per
altre attività nel mondo, nel settore dell'agricoltura, ma non
direttamente agli agricoltori, ai quali rimangono più o meno 90
milioni di euro divisi però in sette anni. Il premio medio per le
nostre aziende quindi crolla a 6.000-6.500 euro all'anno. La realtà
dei conti, purtroppo, è questa e noi siamo qui a dire 138
milioni... Nell'altro PSR, giusto per ricordarci, c'era più o meno
la stessa cifra, in più c'erano i 50 milioni di
Top-up
e in
più c'erano le leggi di settore, giusto per definire il numero
concreto, perché 138 milioni per gente un po' agricola come me...è
difficile da realizzare quanti sono...6.000 euro, se gestisci
un'azienda agricola, sono poca cosa.
L'altro problema a parte non aver audito...è quello relativo
alle benedette cooperative. Avevamo chiesto all'Assessore un elenco
e ci aveva detto che era pronta ormai la tabellina con i nuovi
affitti, ricalcolati, rivisitati, rivisti, abbiamo avuto quelli del
2014: 580 mila euro più o meno che le aziende agricole, cioè che
gli agricoltori ritorneranno alla Regione come affitto. È vero, lei
ci ha detto: "tramite il
de minimis
", però il rebus è per il
2015, ci sono solo 180.000 euro, camuffati, almeno se abbiamo
capito bene, per questa...perché si parla di produzioni agricole e
di affitto delle strutture, quindi sarà molto meno del 50 percento
di quello che è realmente l'affitto, o almeno speriamo che, prima
di passare tutto il malloppo a
Valle d'Aoste Structure
,
possiamo rivedere ancora concretamente quanto sarà l'affitto del
2015, o questo lo lasciamo già decidere a
Valle d'Aoste
Structure
?
Per i consorzi 800.000, ma vede qual è il problema, Assessore?
Non c'è più nient'altro, fino ad un po' di anni fa c'era una cifra
per le spese di gestione dei consorzi, che poi in percentuale
veniva divisa ed eravamo a delle cifre piuttosto importanti per le
spese di gestione pure e semplici. A tutte queste spese si
aggiungono tutti i piccoli interventi perché non ci sono più altre
possibilità, quindi chiaramente non oso immaginare quale sarà la
percentuale di sostegno, e noi tentiamo comunque di raccontare che
ci sono non so più quanti milioni di mutui. Beh, credo che saranno
un po' più pazzi quelli che fanno i presidenti dei consorzi, perché
non c'è altro termine per definirli, ma che siano pazzi al punto di
andare ad accendere dei mutui, magari mettendo i propri beni a
garanzia...non credo. Vedo quindi un po'...come si può dire? una
luce strana, cioè facciamo loro vedere che ci sono dei soldi e poi
diremo: "non siete stati capaci ad utilizzarli, quindi non è colpa
nostra, noi vi avevamo messo 3.000.000 all'anno di mutui", vedremo
quale sarà la risposta.
Il settore zootecnico in questo momento ha un grosso problema
proprio a livello di periodo, di tempo: stanno nascendo i vitelli,
un dramma, fino ad un po' di anni fa era una fortuna, perché era la
crescita dell'azienda, adesso è un dramma, bisogna trovare un
commerciante olandese, piuttosto che danese, che ti dà 50 euro,
sennò non sai cosa fare di questi vitelli. Io credo che questa sia
veramente la cosa più assurda, il futuro è un problema, noi
dovremmo veramente iniziare a lavorare seriamente sulla
valorizzazione delle nostre carni, delle nostre razze, del nostro
modo di allevare questi animali, facciamo venire la carne
dall'Argentina, piuttosto che da non so dove, e non siamo capaci ad
utilizzare le stesse tecniche e quindi allevamento all'aria aperta,
al pascolo, con delle soluzioni migliori. Lo so che lei,
Presidente, ha dei dubbi, ma, per esempio, in Vallese con la razza
d'Hérens, che è più o meno come la nostra nera, che è la peggiore
di tutti a sentire qualcuno, hanno una grossa richiesta di carne
locale. Avranno altre norme, avranno altre esigenze, avranno altre
possibilità anche legislative, però di là la carne di
race
d'Hérens è rinomata, noi qui non riusciamo concretamente a fare
niente.
Una delle richieste che gli allevatori mi hanno fatto in questi
giorni è: "perché non possiamo immaginare di nuovo di poter
macellare qualche animale e venderlo direttamente?", ci saranno le
norme sanitarie, ma vediamo di dare concretamente questa
possibilità, in percentuale un 10-20 percento, mettiamo dei
regolamenti precisi dove indichiamo cos'è, se è carne valdostana,
di razza valdostana, cioè mettiamo dei riferimenti precisi e
proviamo a dare veramente la possibilità di allevare più animali.
Adesso è il periodo in cui si riempiono i congelatori e potrebbe
essere una buona soluzione. Un altro problema che ci segnalano, ed
è un ulteriore esempio di come si inseriscono le innovazioni senza
una programmazione, è la ricetta elettronica che fa drizzare i
capelli ai nostri allevatori.
Vi parlerò poi anche un po' del settore della viticoltura, della
frutticoltura, dei piccoli frutti, delle erbe officinali e
dell'orticoltura. Quest'anno non abbiamo fatto nessuna audizione,
questi contano poco, meno di 1.000 ettari su 55 mila ettari
coltivati, così ci è stato detto, quindi veramente poca cosa... Io
credo invece che questi settori vadano rilanciati, perché sono
settori, anche se con superfici più limitate, che hanno
un'importanza notevole per quanto riguarda la parte agricola
produttiva sicuramente, occupazionale, per quanto riguarda
l'immagine della Valle, le nostre bottiglie girano il mondo e sopra
c'è scritto: "Valle d'Aosta", quindi fanno anche pubblicità, come
altri prodotti, quindi sicuramente ci va un po' più di attenzione.
Le superfici di reimpianto purtroppo in questi ultimi anni a
malapena sostituiscono le superfici di abbandono, non c'è nessuna
indicazione, non c'è un bilancio, non c'è una riflessione su quello
che bisognerebbe fare per rilanciare questi settori. Bene, l'altro
giorno ho sentito al Forte di Bard grandi proclami per la
viticoltura del futuro, il nuovo PSR, vedremo, noi presenteremo
delle proposte e vedremo se ci sarà la voglia di cambiare passo per
il rilancio del settore agricolo.
Presidente
- Grazie Consigliere Grosjean, altri? La
parola alla Consigliera Morelli.
Morelli (ALPE)
- Merci Monsieur le Président.
L'intervento quasi da statista del collega Rosset mi ha un
pochino chiamato in causa, perché anch'io mi sentivo di sviluppare
un po' le stesse riflessioni. Cercherò di essere più sintetica,
anche perché la mattinata sta volgendo alla fine e rischiamo di
diventare un po' pesanti anche per chi ci ascolta da casa.
Volevo esordire ringraziando il collega La Torre, che mi
dispiace di non vedere in aula, per aver fatto un gesto che
sembrerebbe normale in un rapporto normale di dialettica politica,
ma che in questo Consiglio regionale, in questa legislatura non è
per niente scontato e mi riferisco al fatto che la relazione
accompagnatoria ci è stata fornita con ben tre giorni di anticipo
rispetto allo svolgimento del dibattito, dandoci dunque la
possibilità di analizzarla a fondo, di capirne anche certi risvolti
politici e anche poi naturalmente di confutarne le argomentazioni
qui in aula. Il collega La Torre ha scoperto le sue carte con largo
anticipo e questo non è da tutti in una relazione che è una
relazione di accompagnamento alla legge di bilancio, quindi una
relazione che riteniamo essere scritta con coscienza, con
cognizione di causa, pesando anche le parole.
Per quanto riguarda il merito della relazione, abbiamo voluto
cogliervi anche l'intenzione di svolgervi un'analisi onesta, un po'
edulcorata com'è giusto che sia da parte di chi siede in
maggioranza, non tanto quanto quella molto ottimista della
Consigliera Fontana, ma comunque un'analisi che riteniamo onesta,
dove si colgono anche delle note di autocritica espresse magari in
modo velato, non proprio aperto, ma pur sempre presenti al punto
che a me è venuto da chiedermi se queste riflessioni siano delle
riflessioni personali del collega La Torre o se siano state
effettivamente condivise in maggioranza e quanto siano state
condivise da una maggioranza che in realtà non ci è mai parsa
propensa all'autocritica.
Vi è all'interno di questa relazione un'affermazione nella quale
personalmente mi ritrovo: laddove si dice che l'autonomia speciale
sul piano locale viene vissuta stancamente in difesa, nel tentativo
di continuare a resistere nel vortice di leggi enorme e centralista
dello Stato. Perché in questa regione, che è una culla
dell'autonomismo e dell'autogoverno non da oggi, da secoli - il
fatto di essere regione intramontana ci ha posto nell'obbligo di
far prova di autogoverno -, siamo arrivati a vivere stancamente e
in difesa il nostro rapporto con l'autonomia? In fondo ci sembra
che chi lo vive più stancamente di tutti è proprio l'Union
Valdôtaine e la freschezza, la sintesi e la serietà dell'intervento
del collega Farcoz non sono bastate ad invertire questa sensazione.
Perché siamo arrivati a pensare che la lotta con lo Stato, con
un'opinione pubblica nazionale che ci vuole, che ci definisce
spreconi, che ci definisce privilegiati sia una lotta impari e
quindi ci sentiamo perdenti in partenza e pronti a cedere, a
rinunciare a qualcosa? In parte può essere perché siamo coscienti
dei nostri limiti, anche numerici, ed è giusto essere coscienti dei
propri limiti, ma io in questa stanchezza leggo anche altro e sono
certa che anche il collega La Torre vi leggesse altro perché nella
relazione evoca la necessità di "
logiche di governo nuove, di
scelte coraggiose che non rinneghino certamente il passato ma che
inducano ad un vero e radicale cambiamento
". Sono parole forti
da parte di un relatore di maggioranza, che evoca la necessità di
logiche di governo nuove. Beh, io vi leggo l'inadeguatezza di un
modo di rapportarsi con il Governo centrale, che è superato, che è
anacronistico, che è un modo di agire da subordinati, fondato sulle
concessioni che graziosamente lo Stato e i suoi rappresentanti del
momento ci accordano con magnanimità e naturalmente sempre in
cambio di qualche rinuncia da parte nostra, per cui si va a Roma,
si incontrano i vertici e si accettano
obtorto collo
condizioni penalizzanti anche dal punto di vista simbolico. Si
accetta di vedersi appioppare come Sindaco della città simbolo
della nostra Regione, addirittura la definiamo capitale
dell'autonomia, il più alto rappresentante nella regione del
partito nazionale, che, contrariamente a qualche anno fa, si sta
oggi rivelando nei fatti, nelle leggi che approva il partito più
centralista e meno rispettoso delle autonomie degli ultimi decenni:
nei fatti, perché sono i fatti poi quelli che contano, non nelle
parole che si possono pronunciare negli incontri o nelle gite tra i
vertici. Questo lo dimostra chiaramente la riforma approvata dal
Senato nell'ottobre scorso dove la Valle d'Aosta è appesa al filo
della clausola di salvaguardia.
Cari colleghi, l'autonomia non è vecchiume da rispolverare
soltanto il 26 febbraio o nelle feste comandate, è un diritto che è
costato caro alla Valle d'Aosta, che va esercitato, difeso con
convinzione, salvaguardato, coltivato e naturalmente - questo noi
lo sosteniamo da sempre - va accompagnato, va sostenuto da una
politica di governo regionale e di amministrazione irreprensibile e
lungimirante: lungimirante soprattutto per sé, per la Regione che
di quest'autonomia è portatrice oggi più che mai e deve ovviamente
corrispondere ad un'autonomia finanziaria fondata su certezze, non
su alee e su negoziazioni, invece noi ancora andiamo, anzi voi
andate, perché poi vi sono anche dei ruoli, a Roma a trattare con
il Governo con l'atteggiamento quasi di chi non merita ciò che ha.
Siamo i primi a sentirci quasi di non meritare ciò che abbiamo e i
risultati poi si vedono. Mi pare che il tavolo sull'AREA sia
emblematico di questo comportamento quasi...come dire?
inconsapevole. Al tavolo delle trattative sul rispetto
dell'autonomia deve sedere la Valle d'Aosta intera. Finalmente lo
hanno ricordato un po' tutti e siamo arrivati alla condivisione di
una risoluzione in difesa, a sostegno della nostra autonomia,
finalmente, ma quanto tempo ci è voluto, quante discussioni per
arrivare a quel risultato!
Nella relazione viene evocato il fatto che si sono susseguiti in
questi anni continui interventi all'insegna della straordinarietà -
ed è un pochino sempre il
refrain
che viene riproposto anche
giustamente -, interventi che hanno minato il nostro sistema più
pesantemente che altrove, ma più che un'attenuante questa dovrebbe
essere considerata un'aggravante a carico vostro, a carico della
maggioranza, a carico di chi si è reso responsabile di errori
strategici gravi nei rapporti con lo Stato. Se altre Province e
Regioni speciali hanno ottenuto risultati diversi, ebbene,
prendiamoci le nostre responsabilità come Valle d'Aosta. È perché
hanno messo in atto politiche negoziali più efficaci che non siamo
stati in grado di mettere in atto. Se la Provincia di Bolzano
avesse subito proporzionalmente le stesse nostre restrizioni, oggi
avrebbe un bilancio di 3.000.000 di euro, invece del bilancio di
5.500.000, pardon...
(interruzione dell'Assessore Perron, fuori microfono)
...sì, assolutamente, 5.500.000.000 è questo che volevo dire,
giustamente l'Assessore Perron mi riprende sui numeri che non sono
secondari, ed è un bilancio il loro che è addirittura in crescita
rispetto a quello dell'anno scorso. Per di più il nostro è un
sistema più fragile degli altri, meno strutturato, ma perché lo
sappiamo bene che nei decenni non siamo stati in grado di
strutturare e credo che di questo possiamo essere responsabili
tutti, anche culturalmente, anche come valdostani. Noi del gruppo
ALPE non siamo fra coloro che affermano che il riparto fiscale ci
ha portato troppi soldi, anche se c'è stato un tentativo negli anni
scorsi di strumentalizzare la nostra visione, siamo però fra coloro
che ammettono che con i soldi di cui la nostra Regione disponeva
fino a quattro bilanci or sono si sarebbe dovuto fare una politica
di investimenti che desse basi stabili e solide alla nostra
economia, in che modo? Ragionando innanzitutto sulla sostenibilità
successiva delle opere realizzate. In commissione qualcuno ha
evocato il modello delle innumerevoli sale polivalenti ed è
abbastanza emblematico. Avremmo poi dovuto investire sul capitale
umano, sulla materia grigia, su una politica educativa che facesse
diventare la Valle d'Aosta una fucina di idee, di innovazione e di
cultura; quelle idee, quella cultura, quell'innovazione che poi
servono a fronteggiare i momenti di crisi e di cui noi oggi
dobbiamo riconoscere non abbiamo a sufficienza. Ora, oggi, saremo
capaci di ristrutturare, di trovare le soluzioni per ristrutturare
tutto quanto mostri, come viene riportato nella relazione,
"
inadeguatezza, sterile ripetitività e pigrizia mentale
"?
Non sono parole vuote, sono parole pesanti. Saremo capaci di fare
di necessità virtù come afferma il relatore La Torre? La decrescita
ristrutturante, che poi io sintetizzo con il fare di necessità
virtù, è un concetto affascinante, ma vorremmo capire se è un
semplice auspicio o se effettivamente viene declinata in azioni
concrete, individuabili all'interno di questi disegni di legge,
dove per il momento francamente noi constatiamo
obtorto
collo
molta decrescita, ma quanto a ristrutturazione
francamente ci manca ancora un po'.
Fa piacere leggere nella relazione che la principale
exit
strategy
per la Regione starebbe oggi nell'esercizio di una
responsabilità finanziaria trasparente. Fa piacere, ma suona un
pochino strano a fronte di una costante e ancora permanente opacità
nella gestione di tante società in capo alla Regione di cui anche
la Corte dei Conti fa rilevare l'opacità. Credo che sulla non
trasparenza della gestione di CVA o del Casinò, così come
sull'ambiguità, sulla mancanza di chiarezza attorno a certi
dossier, come quello della riduzione dei costi della politica, ci
sia molto da dire ancora, dossier su cui dovremo tornare con un po'
più di serietà e un po' più di pragmaticità di quanto è stato fatto
finora perché ne va della dignità veramente di questo Consiglio
regionale. Non parlo nemmeno più di credibilità perché credo che in
questo momento parlare di credibilità della politica sia veramente
difficile. Dopodiché - qualcuno l'ha già detto - cerchiamo di
guardare al futuro, ma non senza essere consapevoli degli errori
del passato perché soltanto facendo un'analisi degli errori del
passato si può guardare al futuro per evitarli e per costruire una
via nuova. I colleghi che mi hanno preceduto hanno già anticipato
che noi più che una serie di emendamenti abbiamo preferito
predisporre per questa discussione degli ordini del giorno che
vadano nel senso di tracciare delle linee per contribuire, per
quanto sta nelle nostre forze, a cambiare questo sistema.
Grazie.
Si dà atto che dalle ore 12,05 assume la presidenza il
Vicepresidente Rosset.
Rosset (Presidente)
- Ci sono richieste di intervento? Ha
chiesto la parola il Vicepresidente Follien, ne ha la facoltà.
Follien (UV)
- Merci Président.
J'interviens à mon tour pour donner une petite contribution à la
discussion de la loi financière et du bilan de prévision 2016-2018.
Un bilan qui a été construit et conçu pour donner des réponses à ce
moment économique qui est encore délicat, caractérisé sûrement par
une fragilité et une instabilité même du cadre macroéconomique,
avec une Europe qui, au-delà des difficultés financières de
certains États comme l'Italie, et pas seulement, est encore
sûrement affaiblie d'une manque de condivision, de stratégies
communes, avec une incapacité de transformer une union monétaire
dans une union européenne des peuples avec un parcours qui devra
être commun et fait de valeurs, de principes et jusqu'à quand
chaque État suivra son chemin sans considérer la route des autres,
certains problèmes complexes et mondiaux, comme l'immigration, la
défense commune, politique et économique, n'atteindront pas les
résultats qu'on attend.
Dans ce cadre global il y a sûrement un bilan régional qui se
confronte même avec une situation de difficulté de l'économie
italienne, qui donne quand même quelques faibles signaux de
reprise, nous devons l'avouer, mais nous devons même avouer qu'en
Italie dans ce moment les Régions à Statut spécial n'ont pas
beaucoup d'amis, ont est toujours perçues comme des réalités de
privilèges et comme des anomalies.
Le Regioni a Statuto speciale, soprattutto quelle del Nord,
hanno pagato e pagano tuttora un prezzo alto nei rapporti
finanziari con lo Stato. Dal Governo Monti in poi lo Stato ha
individuato nelle Regioni a Statuto speciale dei centri di spesa
inefficaci ed inefficienti e, complice anche un certo tipo di
stampa nazionale, certi
mass media
, si è voluto comunicare e
trasmettere il concetto che le Regioni a Statuto speciale sono
delle anomalie. Noi in questo Consiglio bene abbiamo fatto e
facciamo a riaffermare, anche attraverso delle risoluzioni, i
nostri valori fondanti, le nostre prerogative e le nostre tutele
costituzionali e lo sforzo che dobbiamo fare tutti insieme è quello
di trasmettere e continuare a portare ad esempio il nostro modello,
che avrà certamente qualche errore, i suoi difetti, qualche
distorsione, ma è stato certamente un esempio di buon governo
rispetto al panorama nazionale e alla gran parte delle altre realtà
regionali. La nostra Regione con il suo sistema di Enti locali è
stato ed è un esempio di federalismo, quello vero, non quello
scimmiottato da certe forze politiche un giorno federaliste e
l'altro centraliste. Federalismo che, ahimè, ormai è un tema che è
scomparso dal dibattito politico nazionale.
Un bilancio di previsione che, come abbiamo ascoltato
nell'esaustiva relazione del Presidente La Torre, nelle relazioni
dell'Assessore Perron e del Presidente Rollandin, è stato costruito
per cercare di dare risposte concrete e puntuali a questo momento
di crisi, cercando di effettuare dei risparmi che sono stati
ragionati, non vi sono stati dei tagli lineari, puntando a fare
investimenti mirati, cercando di programmare. Bilancio che ha
subito delle riduzioni, certamente, per quanto riguarda le entrate,
determinate anche dal riflesso degli effetti delle pronunce della
Corte costituzionale, questione delle accise, piuttosto che sempre
un'importante cifra di accantonamento per il contributo al
riequilibrio della finanza pubblica. Tutto ciò crea chiaramente una
disponibilità delle risorse al bilancio ancora più ridotta nel
prossimo triennio.
Per il 2016 si è cercato quindi di attuare politiche di
riduzione delle spese, si è cercato di massimizzare l'utilizzo dei
fondi comunitari, che rappresentano il futuro in molti settori e si
cerca di porre in essere politiche mirate all'occupazione e al
rilancio di settori che sono stati particolarmente colpiti dalla
crisi degli ultimi anni. La scelta anche di andare verso piccoli e
medi interventi cantierabili cerca sicuramente di dare risposte
incisive in settori che hanno delle difficoltà.
Entrando nel merito di alcuni settori del bilancio - senza
citare numeri, cifre, che molto meglio di me saprà citare chi
interverrà poi nel proseguo della discussione, e sono state già
citate e ben esposte dall'Assessore e dal Presidente -, mi permetto
di fare alcune brevi considerazioni. Le contrazioni al nostro
bilancio hanno sicuramente inciso anche su quello che è il nostro
sistema sanitario e il nostro
welfare
, welfare che ha sempre
rappresentato in Valle d'Aosta un'eccellenza sia nei servizi agli
anziani che nei servizi alla persona, piuttosto che nei servizi
all'infanzia. In questo bilancio ci troviamo ad affrontare una
sfida: quella di rimodulare questo welfare, cercando di garantire
ancora elevati standard quotidiani, nel sociale e nei servizi
sanitari. Servizi sanitari che da sempre spesso sono presenti in
Valle d'Aosta e non ci sono confronti con altre realtà al di fuori
della nostra regione, spesso solo realtà più grandi di noi con
bacini di utenza più importanti dei nostri si hanno certi tipi di
servizi sanitari, però noi vogliamo continuare a mantenerli e in
taluni casi a svilupparli operando una rimodulazione e, se
vogliamo, una riorganizzazione. Il tutto, è chiaro, va fatto
sicuramente tramite un percorso di condivisione e di concertazione
con le parti sociali e gli operatori del settore per guidare questa
trasformazione. Sui temi, ad esempio, dell'infanzia, su cui si è
molto discusso durante questo Consiglio - e credo che se ne
discuterà ancora -, anche lì ci sono stati dei cambiamenti, delle
scelte che non sono state facili, si è comunque cercato di
rimodulare il sistema, si è cercato di portare una maggiore
flessibilità, si è cercato attraverso l'introduzione di fasce ISEE
di reddito, di più fasce...si è cercato quindi di fare delle
modifiche, si sono introdotti nuovi rapporti educatori-bambini. Ma
non voglio entrare nello specifico, quello che credo che dobbiamo
annotare è che anche in questo settore la sfida da vincere e anche
in quella del servizio agli anziani è quella di creare un sistema
dove al centro vi è la cura, i servizi sicuramente a queste
persone, ma il tutto deve essere fatto garantendo una sostenibilità
economica per enti pubblici e per famiglie. È la sfida del futuro e
ci dobbiamo sicuramente impegnare
in primis
come maggioranza
e come Giunta a garantire che si arrivi a questo.
Per quanto concerne la cultura, settore fondamentale e motore
straordinario per le attività della nostra regione, vi è in questo
bilancio un'attenzione, un sostegno alle nostre lingue, al nostro
patois attraverso il finanziamento e la garanzia del finanziamento
di tutta una serie di eventi; vi è sicuramente ancora un'attenzione
importante alle esposizioni artistiche garantite
dall'organizzazione di mostre da parte dell'Assessorato e da parte
dell'attività culturale dell'Associazione del Forte di Bard,
sfruttando questo splendido sito che è diventato fondamentale
riferimento per la Bassa Valle ed è diventato un grande polo di
attrazione per turisti e residenti. Voglio rimarcare anche
l'attenzione nel settore degli investimenti sui nostri beni
culturali, che sono una risorsa della nostra memoria, del nostro
passato, ma soprattutto sono una risorsa fondamentale per la nostra
economia sulla quale la Regione crede e lo dimostra investendo,
grazie a finanziamenti europei e con investimenti straordinari,
risorse finanziarie necessarie per interventi mirati alla tutela e
valorizzazione dei nostri siti, dei nostri castelli e dei nostri
monumenti. Credo che la scelta di effettuare manutenzioni
importanti ai nostri beni culturali, ai nostri monumenti, oltre che
le decisioni di continuare nelle opere di recupero, restauro e
valorizzazione degli stessi finalizzati chiaramente a renderli
fruibili a tutti, a residenti e soprattutto a turisti, porta a
sviluppare quel binomio cultura-territorio che è alla base anche
del nostro turismo e che può essere incrementato e contribuire a
dare fiato all'economia e a dare anche risposte in termini di
occupazione.
Il turismo è da sempre una nostra grande risorsa, dove si deve
cercare sempre maggiori percorsi di integrazione con la cultura,
con il territorio, con la nostra agricoltura di qualità, con la
nostra enogastronomia, che è in crescita, cercando di ampliare le
offerte, sostenere nei limiti del possibile gli operatori del
settore dopo che, nonostante la crisi, quest'Amministrazione
regionale negli anni ha saputo fare comunque investimenti
importanti che stanno dando dei risultati: penso gli investimenti
nel campo turistico, ce ne sono stati tanti, chiaramente penso alla
scommessa vinta dalla
Skyway
, sicuramente un'opera
importante che adesso viene apprezzata da tutti, e continuando con
il sostegno alle nostre manifestazioni più importanti, quest'anno
arriverà la Coppa del mondo femminile di sci, Coppa del mondo che
torna in Valle d'Aosta, attesa da tanti anni, il sostegno ad eventi
come il
Tor des Géants
, che permettono anche di
destagionalizzare molto spesso il nostro turismo e che comunque
portano lontano l'immagine e la promozione della nostra
regione.
In tutti questi settori: turismo, attività produttive,
agricoltura si deve continuare con una spinta - l'hanno già detto
molti colleghi - alla sburocratizzazione, da sempre una delle
richieste più importanti fatta dagli imprenditori e non solo,
burocrazia che spesso, ahimè, diventa un freno e un costo per lo
sviluppo di molte idee. È chiaro che su questo tema si deve
continuare a lavorare, si è già fatto, ma si deve fare di più, ma
soprattutto è fondamentale trasformare poi gli impegni che spesso
vengono assunti in questo Consiglio oppure dalle forze politiche
molto spesso, anche l'Union Valdôtaine nel tempo aveva organizzato
un congresso sulla sburocratizzazione, c'era l'attenzione anche da
parte delle forze politiche, la difficoltà a volte poi è passare
alle azioni concrete...comunque io credo che l'Amministrazione
regionale stia andando nella buona direzione.
En conclusion, en révisant les interventions même sur le bilan
de l'année passée, je me suis arrêté sur une phrase du Conseiller
Laurent Viérin qui disait en synthèse après un raisonnement: "ma
génération est grandie avec le concept de l'autonomie comme
éternelle". Moi je suis d'accord avec cette affirmation et j'en
vois le concept d'une génération, même la mienne, qui a vu un
bien-être croissant, qui croyait et qui croit dans des principes et
dans un modèle d'autonomie et de Vallée d'Aoste qu'on pensait pour
toujours, un ensemble de valeurs qui était et qui est à la base de
notre Région et qui ressemblent beaucoup d'entre nous, même dans
cette salle.
Moi-même à mon tour plusieurs fois je me demande que sera de
l'autonomie de demain. Je me pose la question: on sera capables de
regarder au futur de notre autonomie avec des yeux nouveaux? Quelle
sera la Vallée d'Aoste que nous laisserons pour nos fils? Je n'ai
pas des réponses simples et claires et je n'ai pas la présomption
de donner des réponses à ces questions qui sont extrêmement
engageantes, surtout dans une discussion faite ici dans ce siège si
important, mais je crois quand même que nous devons partir en nous
posant une réflexion: il y a sûrement une faiblesse due au risque
d'un manque peut-être dans le futur d'une autonomie financière, qui
pourra miner encore davantage notre autonomie, mais je crois quand
même que nous devons réaffirmer la validité de certains modèles qui
étaient et sont, à mon avis, un exemple à niveau national et même
avoir encore la force de réaffirmer certains principes comme celui
du fédéralisme, qui sont à la base d'un modèle d'autogouvernement,
dans lequel on croyait et nous croyons.
Je crois que faire des choix et réinventer un système qui a la
moitié de l'argent qui avait il y a quelques années n'est pas
facile et sûrement douloureux. On doit chercher d'agir avec
équilibre entre la nécessité de couper et l'obligation de chercher
à investir, mais je crois qu'on pourra le faire toujours mieux s'il
y aura toujours plus de dialogue et de condivision dans les faits
et les actions, pas seulement même dans les paroles, entre la
majorité et l'opposition et, si on aura la force de dialoguer
encore davantage, peut-être on retrouvera la force même d'affirmer
et défendre encore plus notre spécialité. Avec la collaboration et
les énergies de tous, chacun avec sono rôle, son parcours et ses
prérogatives, on pourra affronter les émergences de tous les jours.
Il n'y a plus rien de simple et prévisible et nous devons quand
même être réalistes et continuer à lutter. Il n'y a rien de
parfait, mais quand même ce bilan régional, à mon avis, regarde au
futur avec une vision et une programmation claire. Merci.
Presidente
- Grazie. Ha chiesto la parola la Consigliera
Certan, ne ha la facoltà.
Certan (ALPE)
- Merci Président.
L'intervention du collègue Follien a été très intéressante,
surtout dans la partie terminale où parlait de l'autonomie. Je
crois qu'on pourrait dire que nous n'héritons pas la terre de nos
ancêtres, mais nous l'empruntons à nos enfants, ce concept à été
exprimé par Saint-Exupéry et il a été très exploité, très employé
en effet. Il pourrait être employé aujourd'hui aussi en disant que
nous n'héritons pas les ressources d'une communauté, de nos
ancêtres, mais nous l'empruntons à nos enfants, si nous y croyons,
et entre les ressources d'une communauté on pourrait mettre aussi
notre autonomie, nos idéaux, notre culture. Souvent ces passages
apparaissent très naïfs, peu concrets, tandis que je pense que la
responsabilité et la correspondance concrète avec laquelle nous
devrions aborder notre autonomie, l'administration de notre
territoire, de nos ressources, de notre identité devrait être
celle-ci et devrait avoir ces principes.
Siamo in discussione di bilancio, io lo definirei un bilancio
filosofico. Ieri - l'hanno citato già i miei colleghi - il relatore
collega La Torre ha fatto veramente un
excursus
molto
completo e molti passaggi sono non solo condivisibili, ma anche
apprezzabili, si potrebbe dire che è una relazione quasi ispirata
da un manuale di estetica della filosofia, dove veramente alcuni
principi cardine sono proprio stati toccati ed enucleati molto in
profondità. Dico un bilancio filosofico perché, al di là dei
numeri, che certo in un bilancio e in una discussione di bilancio
sono determinanti, anzi direi fondamentali, vorrei però entrare ad
analizzare alcuni dettagli, le idee di fondo che dovrebbero esserci
dietro ad una programmazione e chiaramente ad un bilancio
triennale, che onestamente non abbiamo trovato.
Il collega Rosset ricordava che lo scorso anno il Presidente
Rollandin ci disse che era un bilancio di transizione, ecco, anche
quest'anno l'ha detto e siamo abbastanza punto a capo, che sia lei,
Presidente Rollandin, che ci annuncia che dal 2018 vedremo un po'
di sole è alquanto significativo e sicuramente di buona speranza.
Lo ricordiamo anche spesso, ma credo sia giusto perché non lo si
dimentichi, che nel buio ci siamo finiti nel 2010 e che gli accordi
con il Berlusconi di turno non li abbiamo fatti certo noi del
gruppo ALPE o della minoranza, lo ricordiamo bene, c'eravate
proprio voi - anche lei, Assessore Perron - che oggi, in questi
giorni ci spiegate i difficili rapporti con lo Stato lagnandovi
anche spesso che il contributo - anche in commissione è successo -
della Regione nei confronti dello Stato, questo debito che la
Regione deve versare, continua ad essere forte; lei lo ha definito
così: "
è
un contributo forte che la Regione deve
continuare a dare
",
en attendant le soleil
...
Credo che lo Stato abbia capito bene che in Valle d'Aosta ha
trovato un interlocutore debole, poco credibile, al quale si può
chiedere, ecco, noi crediamo proprio che stia succedendo questo e
per doversi motivi. Noi non sappiamo quali siano gli scheletri che
ci sono nell'armadio, ma ci sembra davvero che la credibilità...la
collega Morelli parlava prima anche della dignità della nostra
Regione siano un po'
pietinées
in questo periodo, forse
proprio per questa debolezza e poca credibilità che in questi anni
il Governo ha sicuramente trovato in Valle d'Aosta. Ci sono alcuni
segnali, faccio qualche esempio: beh, il fatto che un Parlamentare
si renda conto che non riesce a far passare gli emendamenti che un
Consiglio regionale all'unanimità - perché la risoluzione è stata
approvata dal Consiglio regionale all'unanimità, non solo dai
gruppi di minoranza e da qualcuno -, che non riesce ad essere
promotore nei confronti di questo Governo di questa risoluzione di
un Consiglio regionale intero...e però, nonostante quello, come se
niente fosse, vota la fiducia, è un esempio di questa
debolezza.
A mio avviso, c'è un altro aspetto che possiamo guardare sotto
una duplice luce: sia positiva, chiaramente per voi, ma anche un
po' preoccupante. Questo è stato l'anno delle intese, non so se ne
vedremo ancora da qua alla fine dell'anno, ma il 2015 è stato
caratterizzato da intese, chi conta in questo Governo ha firmato
intese, non so, mi sembra anche un po'...in patois si dice: "
a
bolliardòn
" in certi momenti, perché poi queste intese sono
state siglate, sono stati scritti articoli, messi giù punti, poi
abbiamo scoperto che probabilmente dovranno essere di nuovo fatte
altre intese, ecco, "
a bolliardòn
", un po' a sproposito, è
un po' in questo senso.
La sintesi di questo bilancio credo l'abbia fatta lei, Assessore
Perron, in commissione, ci ha detto: "
abbiamo guardato ciò che
c'era e ciò che è indispensabile per continuare il funzionamento di
certi settori
". Vero, è un'analisi molto concreta, molto reale,
abbiamo fatto lo stato dell'arte e poi abbiamo cercato di non
fermare questo funzionamento ed è anche nobile come obiettivo, è
anche molto comprensibile. Certo, è normale che un Governo debba
fare funzionare i servizi e i vari settori, noi però, come gruppo
ALPE, abbiamo sempre chiesto...anche come minoranza in questi anni
abbiamo sempre sollecitato quello che, Assessore Perron, chiedono
ancora oggi i valdostani: un cambiamento di prospettiva, una
programmazione diversa, un modo diverso di fare politica, la
politica deve ritrovare la sua vera essenza, cioè l'essere a
servizio dei cittadini e non al mantenimento di certe logiche. Un
bilancio, a nostro avviso, può cambiare questa prospettiva ed è
veramente quello che può dare: una prospettiva, una programmazione
diversa. Devo dire la verità che speravamo di vedere questo
cambiamento con l'entrata in maggioranza del PD-Sinistra VdA, pur
non condividendo il percorso e i salti mortali che hanno fatto per
entrare in maggioranza, saremmo stati comunque lieti e riconoscenti
se fossero stati capaci veramente di cambiare in sede di
programmazione futura. Ripeto: il bilancio è triennale, quindi
sicuramente le prospettive potevano essere cambiate, per ora
abbiamo visto nulla, se non come ho detto all'inizio, questo è un
bilancio di filosofie. Registriamo qualche contentino, a volte
anche quasi personale, qualche aiutino fittizio per poter ostentare
e fare vedere che, insomma, non si è proprio qua senza far nulla,
però nulla di più, nessun cambio di metodo.
La presentazione di tanti emendamenti anche in questi
giorni...continuiamo a vedere arrivare documenti ("Obiettivi
prioritari"...) uno dietro l'altro in questi giorni in sede di
discussione, sono tutti utili, ma io non mi ritengo così capace di
leggere approfonditamente un documento in discussione mentre
ascolto i colleghi, quindi a volte ci sono dei documenti che non
possono essere presentati all'ultimo momento per essere poi
analizzati. Ecco, questa cosa qui continua a perdurare e ne
prendiamo atto, leggeremo nei prossimi giorni, pian piano
approfondiremo, diamo certo una lettura superficiale, ma rimane una
lettura superficiale. Dicevo, quindi nessun cambio di metodo: una
presentazione continua di emendamenti, di cui forse neppure la
maggioranza stessa è a conoscenza.
Registriamo, Assessore Perron, un suo tentativo lodevole di
coinvolgerci come gruppi di minoranza nella commissione, è venuto
spesso in commissione, questo lo riconosciamo, è stato sicuramente
positivo, però non abbiamo registrato nulla di significativo, non
basta venire in commissione e dire: "ma per ora sappiamo che la
situazione è questa e non è facile, faremo in modo di...cercheremo
di...", non basta venire dieci volte in commissione e portare
praticamente poche novità. Quest'analisi è stata fatta anche dai
sindacati, ci sono le audizioni che lo dimostrano, dai
rappresentanti di categoria, da persone che comunque operano sul
territorio e che quindi hanno anche forse ben chiaro quali sono le
problematiche della nostra regione.
Analizzando poi la legge finanziaria nello specifico - ed ecco
perché l'ho chiamato bilancio solo filosofico -, ho trovato
interessante la premessa alla relazione che avete fatto al disegno
di legge n. 64, dove dite: "
la redazione del bilancio 2016-2018
è stata guidata da quattro linee di indirizzo, coerenti con il
2015, ma alcune di esse affrontate con maggiore incisività
" e
fra queste quattro linee di indirizzo troviamo: "
massimizzare
l'utilizzo dei fondi europei
", ad esempio, l'agricoltura credo
sia nutrita per i prossimi anni solo dai fondi europei, perché è
stata completamente abbandonata, e meno male che ci sono i fondi
europei, che sono 7 milioni, come ricordava il collega Nogara.
Comunque mi permetto anche di dire che, per poter avere fondi
europei, si richiede chiaramente il rispetto dei criteri, dei
parametri, eccetera, che sappiamo a volte stridere un po' con
quella che potrebbe essere la necessità di una politica agricola,
comunque tutta la massimizzazione dell'utilizzo dei fondi...o non
tutto ma una buona parte è lì.
Il secondo punto, la seconda linea di indirizzo che date è:
"
attivare azioni anticongiunturali al fine di sostenere
ulteriori e qualificanti interventi di investimento diretti al
sostegno e allo sviluppo economico e sociale del territorio
regionale, per favorirne l'attrattività...
- turismo, quindi,
non c'è nulla -
la sicurezza e la riqualificazione, mediante
l'ammodernamento delle infrastrutture a servizio della
collettività
". Io fra le infrastrutture a servizio della
collettività leggo - poi ditemi se sbaglio -: ferrovia e se questa
è una linea di indirizzo...voi dite di attivare azioni performanti
riguardo all'ammodernamento delle infrastrutture, se in questo
bilancio troviamo queste caratteristiche, beh, segnatemele, perché
mi sono sfuggite. Ferrovia, aeroporto, autostrada credo che siano
allo sbando totale, altro che "
attivare azioni al fine di
sostenere ulteriori e qualificanti interventi...mediante
l'ammodernamento delle infrastrutture
"! Abbiamo, cosa ereditata
dagli scorsi bilanci, cinque treni bimodali, che forse tra tre anni
arriveranno, basta. Ci arrivano dei materiali, ma non delle
infrastrutture, a meno che non ci sia poi il coniglio da tirar
fuori all'ultimo dal cilindro, per ora non lo abbiamo visto. Nessun
intervento sulle infrastrutture, ripeto che noi leggiamo: ferrovia,
aeroporto, autostrada nelle infrastrutture al servizio della
collettività.
Per quanto riguarda il
welfare
, credo che i servizi alla
prima infanzia, gli asili nido, le microcomunità siano state già
ampiamente
à la une
e credo che il modo in cui sono
stati...è stato distrutto questo servizio che era stato costruito
negli anni ed era un servizio di eccellenza...credo che l'abbiamo
già evidenziato.
Vi è poi un altro punto: "
agevolare l'occupazione per il
tramite delle iniziative nel piano di politica...
", ecco,
siccome l'Assessore Donzel un giorno mi ha tirato le orecchie
perché mi ero permessa di dire che la disoccupazione in Valle
d'Aosta non andava bene e poi è stato fatto appositamente un
intervento un po'
strong
per dimostrare che noi stiamo
meglio del Sud Italia, beh, io riporto degli articoli di tre
giornali diversi: "
Italia in ripresa, ma in Valle la
disoccupazione aumenta
"; "
Altro che ripresa, sale la
disoccupazione
"; "
Dati ISTAT: aumenta la
disoccupazione
", queste sono notizie di settembre, quindi non
così lontane ma sono recenti, quindi spero che veramente ci sia
stata un'inversione adesso nei mesi di novembre e dicembre, ma per
ora queste grandi politiche dell'occupazione non le vediamo e
purtroppo non le vediamo neanche sul bilancio triennale, quindi il
bilancio per i futuri anni. La notizia di questi giorni della
probabile chiusura dello stabilimento della Lavazza, ma la Feletti,
ma altri...non dimentichiamo che ad esempio...credo che 400 sia il
dato di piccole imprese agricole che hanno chiuso durante l'anno,
credo siano dei dati che non possiamo far finta di non
richiamare.
Dicevo, un bilancio performante e una vera
programmazione...quindi, oltre questi principi filosofici buttati
lì, belli, sono scritti bene, però poi dovrebbero avere anche la
conseguente concretezza nelle risorse che vengono investite.
Registriamo delle sforbiciate, l'Assessore Perron ci ha rassicurati
dicendo: "non abbiamo fatto tagli un po' lineari su tutti i settori
e abbiamo cercato, insomma, di tenere...", beh, noi invece vediamo
che i settori sui quali bisognava investire sono stati tagliati,
anzi definisco meglio questo "tagliati", è stata fatta una terapia
di mantenimento, cioè è stato tenuto in vita, la terapia che è
stata fatta per questi settori è di mantenimento in vita, cioè
senza nessuna idea nuova, senza nessun intervento significativo, è
stata messa al paziente una flebo ed è stato lasciato lì a
vegetare. I settori con difficoltà sono stati tenuti in vita, cioè
c'è una flebo che li mantiene in vita e poi noi speriamo che nel
2018, in questo 2018 fabuloso, si riprenda anche il malato e che la
flebo quindi di mantenimento di questi anni sia servita.
Per quanto concerne le politiche del lavoro, ne ho parlato,
crediamo che non sia cambiato nulla e che in questo bilancio non ci
sia nessuna azione che inverta questa tendenza, che ogni giorno noi
ci ritroviamo ad affrontare, non so voi della maggioranza, ma noi
ogni giorno siamo fermati, chiamati e ogni giorno la problematica
riguardo al lavoro è
à la une.
Due parole anche sulle politiche culturali e scolastiche: beh,
su quella scolastica facciamo in fretta perché ne abbiamo parlato
tantissimo, per ora è nel limbo, in questo bilancio anche qui c'è
un mantenimento del settore, ma è nel limbo, nel senso che non
siamo
ni ici, ni au-delà
perché per ora la legge n. 107
della Buona scuola dobbiamo ancora adattarla alla Valle d'Aosta,
siamo nel limbo.
Per quanto riguarda le politiche culturali, lo ricordava il
collega Follien, oltre alla politica degli eventi, con tutte le
varie manifestazioni, che vengono organizzate, beh, c'è un
investimento sicuramente significativo per quanto riguarda i beni
culturali e per la ristrutturazione dei monumenti, senza poi però
nessuna prospettiva e nessuna programmazione. Speriamo di capirla e
di vederla piano piano, per ora sappiamo che sicuramente c'è un
intervento molto significativo sui beni culturali, che non è un
aspetto secondario e non è da sottovalutare, però ci chiediamo se
in questo momento fosse questa la priorità delle politiche
culturali, ma sicuramente potremo fare altre valutazioni.
La stessa situazione di limbo la registriamo per i cosiddetti
"costi della democrazia", alla fine è arrivato da parte anche della
maggioranza un piccolo segnale, per ora nulla di fatto, però almeno
a parole una dichiarazione per la quale si faranno delle economie e
verrà applicata l'autoriduzione. Per ora l'unico gruppo che si è
autoridotto concretamente l'indennità è il nostro gruppo, che senza
troppi proclami, visto come era l'andazzo, ha deciso di farlo, e
che poi volontariamente sceglie comunque di destinare delle proprie
risorse a terzi, quindi questo è poi nella facoltà di ognuno. Per
ora però di fatto registriamo positivamente il fatto che, seppur
piccolo, è stato fatto un piccolo passo: registriamo che
l'emendamento che l'Ufficio di Presidenza ha predisposto è stato
portato poi dall'Assessore Perron, quindi anche la maggioranza ha
condiviso quest'emendamento sulla riduzione per i prossimi, per
ora, tre anni, perché è una riduzione temporanea dei vitalizi, poi
comunque su questo ci sarà l'emendamento e quindi potremo parlarne
poi approfonditamente...
(interruzione dell'Assessore Perron, fuori microfono)
...forse è stato poco attento, Assessore Perron, perché ho detto
proprio questo: che alla fine è stato positivo il fatto che sia
arrivato l'emendamento da parte sua per la maggioranza, ripreso
dall'Ufficio di Presidenza, quindi, appunto, sono stata molto
precisa nel riconoscere a lei, Assessore, questo.
Ci dispiace un po' dover registrare che anche questo bilancio è
un bilancio che non passerà sicuramente alla storia per il coraggio
delle azioni di questa maggioranza, passerà, ripeto, alla storia
come bilancio sicuramente filosofico, con buoni principi, ma di
mantenimento in vita di tutti i settori. A nostro avviso, un po'
poco per essere degno di essere chiamato un bilancio che guarda al
futuro e che guarda in prospettiva.
Presidente -
Grazie. Considerata l'ora, credo che
possiamo chiudere i lavori mattutini e riprendere nel pomeriggio
alle ore 15,30 e vi auguro buon appetito.
---
La seduta termina alle ore 12,53.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK