Consiglio Regionale della Valle d'Aosta - Oggetto del Consiglio n. 878 del 30 novembre 1989 - Resoconto
Vai al contenuto principale
Oggetti del Consiglio
Invia
Stampa
Documenti
Resoconto
Classificazione
(Nessuna classificazione presente)
Precedente
Successivo
Resoconto integrale del dibattito dell'aula
Oggetto del Consiglio n. 878 del 30 novembre 1989 - Resoconto
OGGETTO N. 878/IX - Parere sul disegno di legge statale
recante il nuovo ordinamento regionale. (Approvazione di
risoluzione).
Presidente - Do lettura della risoluzione in oggetto:
RISOLUZIONE
Il Consiglio regionale della Valle d’Aosta
Esaminato il disegno di legge del Ministro Maccanico sul nuovo
ordinamento regionale, approvato dal Consiglio dei Ministri il 14
aprile 1989 e presentato alle Camere l’11 maggio
1989;
Considerato che il disegno di legge in questione, pur contenendo
novità di rilievo per le regioni a statuto ordinario, come
l’allentamento di quei vincoli di spesa che
attualmente riducono a livelli minimi l’autonomia
finanziaria di tali Regioni e la riduzione dei controlli
amministrativi, costituisce, per le Regioni a statuto speciale, un
ulteriore tentativo di livellamento e di normalizzazione secondo
una linea di tendenza già chiaramente emersa nel corso della
manovra finanziaria 1990;
RIilevato in particolare che:
- l’articolo 11 del disegno di legge, nel dettare
una disciplina generale degli interventi sostitutivi dello Stato in
caso di inerzia degli organi regionali, estende tale possibilità
anche ai casi di inosservanza degli atti governativi di indirizzo e
di coordinamento, trasformando così un istituto non previsto dalla
Costituzione in una sorta di potestà di ordinanza dello Stato in
materie di competenza regionale;
- l’articolo 24 del disegno di legge, nel
regolare i rapporti tra leggi statali e leggi regionali, riduce le
Regioni ad enti strumentali dello Stato, fissando un termine
perentorio di 90 giorni per adeguare la legislazione regionale a
quella di principio dettata dallo Stato e prevedendo per
quest’ultimo, in caso di inerzia della Regione, la
possibilità di disciplinare nel dettaglio la materia;
- l’articolo 26 del disegno di legge,
nell’estendere le disposizioni in esso contenute
alle Regioni a statuto speciale ed alle Province autonome, risulta
ambiguo in quanto fa riferimento a principi non meglio individuati
e comprime di fatto l’autonomia statutaria;
Esprime
il proprio dissenso rispetto al disegno di legge sul nuovo
ordinamento regionale presentato dal Ministro Maccanico, ribadendo
nel contempo la validità delle motivazioni che stanno alla base
della specialità della Valle d’Aosta, delle altre
Regioni a statuto speciale e delle Province autonome di Trento e
Bolzano;
Delibera
di trasmettere la presente risoluzione ai Presidenti della
Camera e del Senato, al Ministro per gli Affari regionali, al
Presidente della Commissione Bicamerale per le questioni regionali,
ai Capigruppo parlamentari, al Senatore e al Deputato
valdostani.
Bich (Presidente del Consiglio)
- Di questo argomento il
Consiglio si è già ampiamente occupato. In diversi organi dello
Stato, nel Parlamento nazionale, nella Commissione bicamerale per
le questioni regionali e in particolare nelle conferenze dei
Presidenti delle Giunte e dei Consigli regionali si è discusso del
disegno di legge governativo presentato dal Ministro Maccanico
concernente il riordino dell’assetto regionale nel
nostro paese.
Su questo punto è stato votato dalla Conferenza dei Presidenti
dei Consigli regionali e dall’Assemblea delle
Province autonome, riunite a Bari il 20 e 21 ottobre, un documento
rilevante sul disegno di legge. Il documento è già stato fornito ai
Consiglieri nella documentazione del Consiglio.
Questo disegno di legge viene approfondito nei suoi diversi
aspetti; il documento è stato formulato da una sottocommissione
formata da cinque Presidenti di Consiglio di Regioni a statuto
ordinario (Marche, Toscana e Puglia) e Regioni a statuto speciale
(Trentino-Alto Adige e Sicilia). Ne è uscito un documento che è un
compromesso fra le varie esigenze e le varie posizioni delle
Regioni presenti.
Proprio per avere la possibilità di esternare ufficialmente la
posizione del Consiglio regionale della Valle
d’Aosta, ho chiesto alla Commissione per la
revisione dello statuto e per le riforme istituzionali di
esprimere, attraverso un documento ufficiale, una posizione che
verrà discussa stamani in aula. Questo per dare al sottoscritto ed
alla rappresentanza del Consiglio il potere di esternazione in
questa delicata materia, sia nelle sedi competenti sia
all’opinione pubblica, perchè si possa sottolineare
la posizione della Regione autonoma rispetto a questo importante
momento di discussione sull’ordinamento
regionale.
Darei la parola al Consigliere Louvin, che ha elaborato una
proposta di documento da portare alla discussione di oggi.
Louvin (UV)
- Je me dois de résumer le sens de la
réflexion que nous avons faite dans la Commission spéciale pour les
réformes institutionnelles, qui s’est réunie le 16
octobre dernier sur demande du Président du Conseil pour exprimer
un avis informel, mais un avis quand même raisonné et réfléchi, sur
le projet de loi du Ministre Maccanico concernant le nouveau
système régional.
Les réflexions que je soumets à votre attention sont le fruit
d’une très large majorité qui s’est
dégagée à l’intérieur de la Commission et le
document que je vous proposerai par la suite a eu
l’adhésion de la Commission dans son ensemble.
Le projet de loi en question, a sans doute le mérite
d’aborder un thème délicat et important et surtout à
un moment où les Régions paraissent de plus en plus en difficulté.
Il est d’ailleurs de ces dernières semaines un
sondage promu par un organe technique de la Conférence des
Présidents du Gouvernement, le Cinsedo, où dans lequel on peut
constater que dans l’ensemble le système régional
n’est pas perçu trop favorablement par les citoyens,
que de nombreuses perplexités demeurent de la part des citoyens sur
l’identité politique des Régions.
Le projet du Ministre Maccanico s’insère donc
dans un moment où il faut donner un nouvel élan aux Régions.
Cependant, malgré le titre, le projet en question demeure à
notre avis plutôt modeste, se bornant, surtout pour ce qui est du
noyau central du problème, celui des rapports financiers, à
introduire un régime transitoire pour la finance régionale,
éliminant - et dans cela nous décelons un aspect sans doute positif
- certaines limitations aux dépenses, qui atténuent sensiblement le
niveau d’autonomie financière des Régions dans leur
ensemble.
Les contrôles administratifs également sont légèrement
assouplis, ce qui est aussi apréciable, mais qui demeure encore
insuffisant par rapport aux tendances que l’on a pu
vérifier dans d’autres pays, voire en France, à ce
sujet, au cours des dernières années.
Il ne s’agit donc pas, dans
l’opinion de la Commission des réformes
institutionnelles, d’un véritable projet de réforme:
l’autonomie régionale demeure en effet atténuée et
souffre toujours de l’attitude du Gouvernement
central de décharger en quelque sorte sur les Régions une large
partie des frais de la manoeuvre économique qui tend à réduire le
déficit de l’Etat.
Nous avons donc devant nous un projet dans lequel nous avons des
côtés positifs surtout dans la mesure où il pose
l’accent sur l’autonomie de
planification attribuée aux Régions et dans certains autres aspects
concernant une plus grande concertation entre l’Etat
central et les Régions.
D’autres aspects, par contre, paraissent moins
positifs, tels que l’article 7, concernant
l’accès à la
"Cassa Depositi e Prestiti"
, qui
a été considéré par la plupart des membres de la Commission comme
une assimiliation supplémentaire aux collectivités locales, qui
dans une certaine mesure ferait encore diminuer la différence de
qualité que l'on devrait garder entre l’entité
régionale et les collectivités locales.
La disposition contenue à l’article 11,
concernant les interventions substitutives de l’Etat
par rapport aux Régions, a suscité des vives inquiétudes dans la
mesure où cette possibilité serait reconnue également pour
l’hypothèse d’un manque
d’adhésion des régions aux dispositions des
"atti
governativi di indirizzo e coordinamento"
.
Il s’agirait là, d’après la
Commission, de la création d’une sorte de pouvoir
ordonnateur de l’Etat dans les matières étant du
ressort spécifique des Régions.
L’article 24 du projet, fixant un terme de 90
jours pour normaliser la législation régionale à celle de
l’Etat et conférant le pouvoir également à
l’Etat d’intervenir directement, par
décret, dans les matières du ressort des Régions, paraÎt également
contraster l’esprit de la constitution et notamment
l’esprit de nos propres statuts spéciaux.
Une dernière remarque concerne tout spécialement les régions de
droit spécial et l’article 26 du projet Maccanico,
là où on établit que les dispositions de ce projet
s’appliqueraient aux Régions à statut spécial
compatiblement à ce qui est prévu dans chaque statut, qui devrait
être modifié dans le délai d’un an pour adhérer aux
principes de cette loi, que nous soulignons ne serait
qu’une loi ordinaire, et cela devrait se faire
évidemment avec les procédures et les modalités prévues par les
statuts spéciaux eux-mêmes.
Notre inquiétude est forte à ce sujet, parce que nous estimons
qu’il s’agisse là surtout, dans cette
uniformisation assimilation progressive des régions spéciales aux
autres régions d’un énième attaque visant à
homogénéiser notre particularité institutionnelle à celles des
régions à statut ordinaire. Il serait souhaitable
d’après la Commission qu’il y ait une
dynamique différente amenant les régions ordinaires, elles, à
élever leur niveau d’autonomie et à le porter au
niveau des régions spéciales, et non pas qu’il ait,
comme il paraît transparaître dans ce projet, une tendance
contraire.
C’est pour cette raison que la Commission pour
les réformes institutionnelles m’a chargé de
présenter un projet de résolution, que j’ai déjà
remis au Président du Conseil, dont nous demandons à ce Conseil de
bien vouloir discuter le contenu et, s’il y adhère,
de donner son approbation.
Presidente
- Ha chiesto di parlare il Consigliere Tonino,
ne ha facoltà.
Tonino
(PCI)
- Per la verità vorrei capire su che
testo di risoluzione siamo chiamati ad esprimerci e su quale testo
vogliamo votare.
Dico questo in apertura del mio intervento perchè, pur avendo
trovato nella presa di posizione della Conferenza dei Presidenti
dei Consigli regionali e delle Province autonome alcune valutazioni
che condivido profondamente - e mi riferisco in particolare a
quella parte del documento che sottolinea una viva preoccupazione
per lo stato del rapporto fra Regioni e Stato, e che denuncia una
tendenza neocentralistica che rischia di accentuare
l’anomalia di uno Stato che di fatto è profondamente
in contraddizione con il volere della stessa Costituzione - e pur
approvando la parte del documento in cui si riconosce la necessità
di una riforma profonda del sistema politico, che vuol dire riforma
dei partiti e riforma della legge elettorale, posizione su cui come
sapete siamo particolarmente impegnati, non condivido di quel
documento il passo in cui si definisce il progetto Maccanico in
sostanza come la riforma possibile oggi.
Può essere che quel disegno di legge, per quanto riguarda la
parte relativa alla programmazione, al rapporto fra Regioni e
Stato, introduca alcuni elementi di novità ed anche di chiarezza,
però a me pare che sugli altri temi ci debba essere un confronto
delle Regioni assai più impegnato e assai più combattivo in una
fase in cui le condizioni per riprendere un ragionamento di questo
tipo sono possibili. Ho ascoltato con interesse ieri sera le parole
del Presidente della Giunta al TG3 su una spinta che ormai è una
spinta che non riguarda l’Ovest, ma riguarda anche
l’Est, e che partecipare a questo grande processo
che investe l’Europa significa prima di tutto
partecipare con una più grande consapevolezza a livello regionale,
a livello locale; in questo senso è ancora più contraddittoria la
situazione che si va creando nel nostro paese.
Quindi, per sintetizzare, non può che venire dalla Regione
autonoma della Valle d’Aosta una indicazione forte
verso questa esigenza. In questo senso chiedo che si esprima il
Consiglio regionale della Valle d’Aosta.
Nel merito della proposta, come ricordava il Consigliere Louvin,
abbiamo esaminato anche nei contenuti il disegno di legge Maccanico
nella Commissione speciale per le riforme istituzionali e il testo
stesso della risoluzione approvata dalla Commissione esprime,
rispetto al disegno di legge, le giuste valutazioni sulle parti che
sono positive e sulle parti che ancora sono ambigue; sottolinea
giustamente alla fine come la questione della specialità sia
trattata in quel disegno di legge in modo del tutto
insufficiente.
Voglio dire quella che è la mia impressione. In effetti quella
proposta, per quanto riguarda la gestione e in una certa parte
anche il sistema dei controlli, può essere una cosa utile per le
Regioni a statuto ordinario oggi, stante la situazione davvero
deludente del rapporto fra Stato e Regioni. La parte relativa alla
specialità è lì messa in modo "appiccicaticcio" nel senso che nel
fare poi il testo si sono accorti che qualcosa doveva comunque
essere salvaguardato dell’esperienza delle Regioni a
statuto speciale e quindi ne risulta un testo che non riveste per
noi un particolare interesse.
Ho fatto le mie valutazioni per quello che abbiamo potuto vedere
in quel provvedimento; chiedo in conclusione che se questo
Consiglio regionale deve esprimere una posizione, non sia una
posizione omologata a quella delle altre Regioni a statuto
ordinario, ma sia una presa di posizione che tenga conto e della
particolare negatività del momento politico generale che
attraversano le Regioni nel nostro paese, e della necessità di
ribadire la peculiarità della specialità della nostra Regione e
delle altre Regioni a statuto speciale.
Presidente
- Ha chiesto di parlare il Consigliere Aloisi,
ne ha facoltà.
Aloisi (MSI)
- Penso che su un argomento di questa
importanza sia opportuno che una forza politica quale è la nostra
chiarisca bene quelle che sono le mie posizioni sul piano politico
e sul piano ideologico.
Mi sono associato e quindi ho sottoscritto il documento
elaborato dalla Commissione per le riforme istituzionali, perchè è
stato soprattutto un documento di critica nei confronti del disegno
di legge Maccanico. Però voglio evidenziare in questo intervento la
nostra posizione in merito a questo disegno di legge, e soprattutto
in merito a quelle che sono state le realtà regionali in questi
ultimi anni, anche perchè ci tengo a ricordare che
l’unico partito che nel 1970 votò contro la
costituzione delle Regioni è stato il Movimento Sociale Italiano.
Pertanto ritengo opportuno qui chiarire le nostre posizioni ed
illustrare quelle che sono le nostre alternative.
Uno dei nodi da sciogliere per il rinnovamento delle istituzioni
negli anni ’90 e perchè le istituzioni esprimano e
servano ai bisogni della nuova società è quello di un organico
riassetto degli enti locali e una diversa struttura e funzione
delle regioni.
La premessa è quella di un diverso rapporto fra Stato, regioni
ed enti locali, che comporta una sistematica revisione dei compiti,
delle funzioni amministrative, delle materie di competenza al di là
della sommaria elencazione, oggi anacronistica ed insufficiente,
contenuta nelle stesse norme della Costituzione.
L’avvento nel 1970 delle Regioni a statuto
ordinario ha ancor più squilibrato una situazione che mancava di
rinnovamento normativo ed istituzionale, adeguati al diverso
momento storico e alle mutate necessità di una società in profondo
cambiamento: cambiamento di costume, di cultura, di struttura
sociale ed economica.
Sotto questo aspetto le Regioni sono state un corpo estraneo in
un sistema istituzionale che non era stato adeguato a
riceverle.
Le esperienze delle cinque Regioni a statuto speciale, fra cui
la nostra, si erano sviluppate sotto la spinta di contingenti
esigenze particolari in tempi diversi ed il loro bilancio a nostro
avviso non si presenta certamente positivo.
Le Regioni nacquero male ed incompiute, del resto avevano un
male originario: figlie di un compromesso
all’Assemblea costituente, non erano nè istituzioni
federative nè istituzioni di decentramento, erano e sono una
anomalia istituzionale.
La domanda che oggi si pone la gente è questa: "Funzionano le
Regioni"?
Il processo alle Regioni può riassumersi in un elemento
preminente: il diverso modo di amministrare non c’è
stato; anzichè enti di governo e di amministrazione, le regioni
sono tuttora organismi di gestione diretta, con un centralismo
regionale che è stato, per certi aspetti e per certi comportamenti,
peggiore di quello centrale. La politica della spesa regionale è
stata dispersiva e settoriale, a volte peggio di quella dello
Stato.
La riforma delle Regioni a nostro avviso deve essere
l’occasione per restituire allo Stato la vera
immagine e la funzione centrale nella società, quale espressione
unitaria, organizzazione suprema della nazione, anche attraverso
quelle vitali articolazioni territoriali cui lo stesso Stato,
riconoscendole o promuovendole, conferisce autonomia, perchè nulla
esiste fuori dallo Stato, nulla preesiste allo Stato, che è nella
società attraverso il principio del decentramento.
Questa riforma contiene una contraddizione di fondo, che meglio
ancora documenta la confusione di linee del provvedimento e la
carenza di un principio ispiratore.
La pressione della pubblica opinione è concentrata oggi
soprattutto sull’efficienza. Le Regioni, così come
gli enti locali, sono caratterizzati da una generale inefficienza e
spesso sono addirittura paralizzati. Bisogna dunque conquistare
l’efficienza, ma questo discorso attraversa il
deprecato ordinamento podestariale fascista, che non può certo
essere citato e tanto meno recuperato in questa repubblica
antifascista. Allora bisogna quasi furtivamente potenziare
l’esecutivo e l’organo monocratico
che lo presiede, annullare sostanzialmente il potere
dell’assemblea elettiva e rimuovere
l’intralcio dei controlli, semplificandone al
massimo il sistema.
In altri termini, si tratta di mantenere per gli organi
democratici un rispetto formale e di concentrare il potere nelle
mani dei presidenti e delle giunte. In sostanza, un colpo di mano
in senso autoritario, senza pagare alcun prezzo alla
democrazia.
La declassazione dei consigli, ridotti a poco meno di consulte,
appare troppo evidente; essi si trovano praticamente fuori dal
circuito decisionale nonostante il lungo elenco delle loro
competenze.
Comprendiamo molto bene la necessità di porre gli esecutivi in
condizione di affrontare e risolvere celermente i problemi della
collettività: la politica ha oggi bisogno di ritmi più veloci
perchè sono pressanti le domande sociali, perchè più tempestive
devono essere le decisioni. Ma nel momento in cui si restituisce al
governo potere e responsabilità, si deve conferire
all’assemblea un più incisivo potere di controllo e
si devono porre in atto tutti quei contrappesi utili a bilanciare
la spinta di autorità richiesta dall’efficienza con
l’irrinunciabile esigenza di libertà e di
partecipazione, altrimenti si resta nella grande contraddizione di
chi vuol salvare la democrazia nelle apparenze, smentendola poi nei
fatti.
Oggi anche il nostro Consiglio regionale si appalesa sempre più
vuoto di contenuto, di prerogative, di prestigio; basti considerare
che, pur essendo fino ad oggi riservate al Consiglio le decisioni
su quasi tutte le materie e di certo su tutte quelle più
importanti, tali decisioni vengono sistematicamente adottate dalla
Giunta con i poteri del Consiglio attraverso la delibera
d’urgenza che, riservata dalla legge ai casi
eccezionali, è ormai entrata nell’uso comune e
corrente.
In conseguenza di ciò, il Consiglio, già qualitativamente
debole, viene esautorato ed avvilito fino a diventare strumento
passivo di ratifica delle decisioni dell’esecutivo.
Queste considerazioni sono condivise da molti altri gruppi in
questa assemblea, quindi non sono campate in aria.
D’altra parte, la totale assenza della
rappresentanza delle competenze ed il rigido inquadramento dei
gruppi consiliari nella disciplina di partito, tolgono a questo
organo, sempre più isolato dalla pubblica opinione e sempre più
screditato, ogni autonoma volontà e perfino ogni vigore
dialettico.
Da queste amare constatazioni prende le mosse la nostra proposta
che, volendo garantire la libertà del cittadino e il metodo della
rappresentanza, vuole al tempo stesso restituire funzionalità
all’ente regione ed efficienza ai tre organi che lo
governano, cioè il Consiglio, la Giunta e il Presidente del
Consiglio.
Il Consiglio: se il difetto del Consiglio è nella crisi della
rappresentanza e quindi nella sua struttura squisitamente politica,
nella sua inadeguatezza a rappresentare l’interà
comunità, il rimedio non può che incidere nella struttura stessa,
che deve essere aperta alla piena partecipazione civica. Così,
senza togliere valore alla rappresentanza politica eletta a
suffragio universale, si chiede di integrare
l’assemblea con la rappresentanza delle categorie
produttrici, cioè delle categorie economiche, sociali e culturali,
effettivamente operanti nel territorio della Regione. Si realizza
in tal modo, con la fusione della politica e delle competenze, la
rappresentanza totale del cittadino e dei suoi interessi
nell’ambito dell’assemblea, dove
appunto ha ingresso l’individuo come espressione
politica e come rappresentante di categoria.
La Giunta regionale: l’attuale sistema di
elezione dell’organo esecutivo è fuori da ogni
logica e da ogni corretta regola amministrativa. Non è infatti
pensabile che un organo chiamato ad amministrare la comunità sotto
la guida del Presidente venga eletto senza il concorso determinante
di chi tale organo deve presiedere e deve guidare. La scelta dei
collaboratori, cioè, non può avvenire dal basso in modo disarmonico
e contraddittorio, ma deve essere riservata a colui il quale,
assumendo l’onere di governare, ha interesse a
circondarsi di persone capaci e responsabili, tese al comune
impegno di lavoro. Persone che il candidato eletto dal popolo
sceglie nel ricco vivaio della intera comunità, quindi anche al di
fuori del ristretto ambito del Consiglio, di modo che, mentre da un
lato la Giunta nominata porta ad una maggiore snellezza e rapidità
di decisioni e ad un più alto spirito di collaborazione fra i
prescelti, dall’altro diventa strumento per
acquisire all’ente le migliori energie e le più
qualificate competenze, estraendole da quel fecondo ambiente
ignorato dalle liste dei partiti, o nel quale queste sono
riluttanti ad entrare. Del resto, la nomina della Giunta da parte
del Presidente appare come la logica conseguenza della elezione
popolare diretta del capo dell’amministrazione.
Il Presidente della Regione: da molto tempo è scomparso al
vertice delle amministrazioni locali la virtù civica; competenza e
amore per la comunità sono ricordi di amministratori di altri
tempi, oggi il Presidente, così come il primo cittadino, non è che
il frutto di combinazioni e compromessi fra le varie forze
politiche di fronte ad una comunità del tutto esclusa. La nomina di
un presidente della regione è ridotta ad un fatto privato fra
alcuni leader locali e lo stesso intervento del Consiglio si riduce
ad una pura formalità; in questa contesa privata non prevale mai la
persona più idonea e preparata.
Agli inizi della vita unitaria dello Stato italiano il sindaco
veniva scelto fra i consiglieri comunali residenti nel comune, ma
la nomina era riservata al Re, secondo un saggio principio di
sintesi fra autorità e libertà; libertà garantita dalla elezione
del Consiglio, funzionalità ed autonomia dell’organo
assicurate dall’intervento
dell’autorità. Il primo cittadino, che rimaneva in
carica tre anni, trovava cioè il massimo dell'investitura, quella
del popolo e quella dello Stato, in un felice incontro che,
limitando ed esaltando al tempo stesso libertà ed autorità, gli
conferiva la più completa dignità ed il più alto prestigio. In
seguito, con legge 30 dicembre 1888, si affidò
l’elezione del sindaco al consiglio comunale,
limitatamente ai comuni capoluoghi di provincia o con popolazione
superiore ai 10mila abitanti, e solo con legge del 29 luglio 1896
il principio della elettività della carica fu esteso a tutti i
comuni.
Nel 1926 fu attuata la riforma podestarile: il podestà, nominato
dal Re, assumeva le attribuzioni del consiglio e della giunta. Dopo
un'esperienza di trent'anni si ritenne di mutare radicalmente
l’assetto delle amministrazioni locali con un
ritorno alle origini, cioè con il capo
dell’amministrazione nominato
dall’alto, ma questa volta senza la preventiva
elezione popolare degli amministratori.
E’ interessante richiamare i motivi addotti a
sostegno della riforma rileggendo relazione
dell’Onorevole Maraviglia alla Camera dei Deputati
sulla legge del ’26, motivi che, a parte le
concezioni del nuovo regime, traevano origine dalle miserevoli
condizioni degli enti locali, soprattutto dei piccoli comuni, che
oggi si riproducono spesso ingigantite rispetto ad allora.
Al termine dell’ultimo conflitto,
l’ente locale venne provvisoriamente affidato ad
amministratori nominati dal prefetto fino alla ricostituzione delle
amministrazioni su basi elettive, sancita nel 1946. Respinta in
blocco la lunga esperienza podestarile, si restaurava, senza
modifiche, il sistema di fine ottocento, si rifiutava cioè
totalmente una esperienza che, pur negli inconvenienti del siste-ma
e negli inevitabili errori delle scelte, aveva lasciato tracce di
illuminate ed oneste amministrazioni. Le conseguenze di tanta
miopia politica sono evidenti.
Senza divagazioni, il Movimento Sociale Italiano - Destra
Nazionale oggi vuole concentrare la propria battaglia sui
tradizionali punti forza della propria idea riformatrice, idea che
si basa sulla riforma dello Stato in senso presidenzialista; quindi
elezione diretta del presidente della regione, nomina delle giunte
da parte dei capi eletti dal popolo con potere di scelta fuori dai
consigli, integrazione delle assemblee elettive con una
rappresentanza delle categorie produttrici.
Di questa basilare riforma hanno subito bisogno i comuni, le
regioni e le province e tutti gli altri enti locali sui quali dovrà
calarsi il principio presidenzialista quale moderna forma di
democrazia diretta, integrata da un tipo nuovo di democrazia
rappresentativa. Poi, da questa base potrà svilupparsi la grande
riforma di tutto il potere territoriale, dalle regioni al più
piccolo ente locale.
Questo sistema, colleghi Consiglieri, ha il pregio di assicurare
stabilità nel governo della regione, sottraendo presidenti e giunta
ai patteggiamenti dei partiti ed alle crisi determinate dalle
rotture degli equilibri di potere. Anche il ruolo dei gruppi di
pressione economici e finanziari ne risulterebbe fortemente
ridimensionato per la maggiore capacità decisionale del presidente
e soprattutto della volontà dei cittadini.
Sono stato forse troppo lungo, ma in questo momento ritenevo
doveroso, su un argomento così importante, illustrare la nostra
posizione. E’ una posizione che mi onoro di
rappresentare e che si differenzia dalla posizione degli altri
partiti. In questa occasione ritenevo opportuno evidenziarla.
Presidente
- Ha chiesto di parlare il Consigliere
Lavoyer, ne ha facoltà.
Lavoyer
(ADP)
- Esprimiamo un parere
complessivamente negativo sul disegno di legge in esame. Fra le
poche note positive vogliamo comunque sottolineare in primo luogo
il riferimento effettuato dall’articolo 1 alla
partecipazione degli enti locali territoriali alla individuazione
ed elaborazione dei piani annuali e pluriennali per lo sviluppo
della collettività regionale.
Tale riferimento agli enti locali territoriali si pone in
diretta sintonia con le norme costituzionali, che prevedono come le
funzioni regionali vadano esercitate mediante delega agli enti
locali territoriali.
Tale concetto è positivamente ribadito dal comma I
dell’articolo 8, per il quale il presidente della
giunta regionale promuove la stipulazione di accordi di programma
con le amministrazioni pubbliche aventi particolari competenze,
prevedendo la partecipazione ai predetti accordi degli enti
interessati. In particolare poi è l’articolo 10 del
disegno di legge a stabilire che le regioni debbono esercitare le
funzioni amministrative mediante deleghe e subdeleghe agli enti
locali.
Al di là delle norme di cui si è fatto cenno, appare difficile
riscontrare nel disegno di legge in esame la presenza di elementi
idonei a legittimare una valutazione positiva dello stesso. Anche
l’articolo 1, cui si è fatto cenno prima, prevede
che l’individuazione dei piani di sviluppo regionali
avvenga nell’ambito delle direttive degli organi
statali. L’articolo 2 prevede poi che i progetti di
sviluppo regionali devono essere concordati dalla Conferenza
Stato-regioni, avvalendosi dei nuclei tecnici già previsti dalle
leggi vigenti. Nuovamente si verifica una svolta accentratrice, per
di più basata su valutazioni tecniche e non politiche.
Penalizzanti appaiono anche le norme in materia di controlli, in
particolare l’articolo 14, che va a prevedere un
controllo eventuale di legittimità su atti emessi in esecuzione di
piani e programmi che, stando al dettato della legge, avrebbero
dovuto essere già preventivamente concordati a livello di
Conferenza Stato-regioni.
Inquietante poi è secondo noi il dettato
dell’articolo 26, facente riferimento agli statuti
delle regioni autonome. Mentre il primo comma sembrerebbe fare
salve le particolarità delle stesse, sancendo che le disposizioni
della legge Maccanico sarebbero applicabili soloo ove compatibili
con gli statuti speciali, invece il secondo comma sembra concedere
alle regioni autonome un anno di tempo per adeguare il loro statuto
ai principi della legge in esame. Sarebbe opportuno pertanto che il
testo di tale articolo venisse interamente mutato, sancendo
espressamente l’intangibilità delle prerogative
delle regioni autonome ed anche delle leggi ordinarie dello Stato
concernenti le stesse.
Infatti le norme sul riparto fiscale contenute in leggi
ordinarie rischiano pericolosamente di essere superate dalle
finanziarie della presente legge, da considerarsi quale grande
riforma nazionale.
Significativo esempio dell’ottica centralista, e
comunque incurante dei singoli particolarismi regionali, che permea
l’intero disegno di legge, è il dettato del primo
comma dell’articolo 17. Quest’ultimo
prevede per il ministro la possibilità di convocare apposite
riunioni dei presidenti delle commissioni di controllo, al fine di
favorire comuni indirizzi nell’attività di
controllo. Sembra proprio una vera dichiarazione di guerra ai
particolarismi da schiacciare sotto un uniforme apparato di
controllo, facente capo al ministro e quindi centralizzato.
Per questi motivi, nel concordare con quanto previsto nella
risoluzione proposta, ribadisco il giudizio negativo del nostro
gruppo. E’ necessario un sereno ripensamento da
parte del ministro legislatore ai fini di una riforma
autenticamente regionalista e valorizzatrice
dell’ente regionale, e non volta, come traspare dal
presente disegno di legge, ad omogeneizzare le regioni anzichè a
valorizzarle.
Presidente
- Ha chiesto di parlare il Consigliere Gremmo,
ne ha facoltà.
Gremmo
(UAP)
- Presidente, colleghi, il documento
che è stato presentato è condiviso da chi vi parla quasi
interamente; quindi non avevo intenzione di intervenire perchè mi
pare che con pacatezza e fermezza dica molto bene tutte quelle che
sono le motivazioni che ci spingono ad essere largamente
preoccupati, come ha ben detto il Consigliere Lavoyer, per una
tendenza di centralizzazione che l’esecutivo statale
mette in atto.
Però, dopo l’intervento "giocoso" del nostro
Consigliere missino, evidentemente qualche osservazione mi sento di
farla. E’ vero che i due terzi del suo soliloquio
inascoltato erano fuori tema, ma è anche vero che quelle poche cose
che erano in tema erano largamente antiautonomiste, antivaldostane
e direi frutto di una concezione della gestione dei rapporti fra
regioni e governo centrale estremamente desueta, arretrata e
sicuramente fuori tempo.
Non voglio intervenire più di tanto sul fuori tema, voglio solo
rilevare che nella concezione in qualche modo efficientista della
tesi del Consigliere del MSI-DN viene ripristinato non solo il
podestà, il pugno di ferro, l’uomo della provvidenza
quando c’era lui, caro lei... non solo questa
concezione, ma anche la vecchia Camera dei fasci e delle
corporazioni, perchè a questa riconduce tutto il discorso che è
stato fatto sulle categorie che irrompono nella politica.
Questo è veramente il qualunquismo più becero e inaccettabile,
cioè pensare che i politici in astratto sono dei mezzi rimbambiti e
che ci vogliono gli imprenditori, i commercianti con la forza delle
loro capacità imprenditoriali. E’ la vecchia idea
che aveva Giannini nel 1946 quando diceva che sarebbe bastato un
ragioniere per far girare la macchina, che non c’era
bisogno di tutto quello sciarpame politico. In effetti a questo si
riferiva in qualche modo il Consigliere Aloisi quando diceva che in
quest’aula il calibro politico è quello che è, e
riecheggiava il vecchio discorso dell’aula sorda e
grigia che qualcun altro con più forza di lui diceva a suo
tempo.
Quindi rilevo questa concezione desueta, sbagliata della
critica; critica che va fatta ai partiti, ai sistemi sbagliati, a
delle istituzioni che non hanno dato il meglio.
Quello che mi preoccupa non è il fatto che queste tesi le
sostenga il Consigliere Aloisi; quello che mi preoccupa è che un
partito sicuramente democratico come il partito craxista qualche
volta ripeta cose che in qualche modo assomigliano a quelle del
Consigliere Aloisi: il presidente o il sindaco eletto dal popolo,
la riforma elettorale con lo sbarramento perchè danno fastidio i
liberali, i repubblicani, che in quanto piccole forze bisogna
spazzare fuori. Quando certe tesi erano patrimonio del MSI erano
giustamente una barzelletta, quando sono sposate da altre forze
come il partito craxista diventano una preoccupazione per la
democrazia.
Ma, ripeto, questo riguarda il fuori tema del Consigliere
Aloisi, e lo possiamo dibattere in altra occasione. Nel merito, a
me sembra veramente inaccetabile dal punto di vista politico il
tipo di critica che il Consigliere Aloisi ha fatto
dell’istituto delle regioni.
E’ vero quello che ha detto il Consigliere
Aloisi: le cinque regioni a statuto speciale sono nate perchè nel
dopoguerra il governo centrale è stato costretto a cedere qualcosa,
e non perchè c’era una particolare sensibilità
democratica. In realtà si aveva paura di fermenti che potevano
minare una concezione centralizzatrice dello Stato.
E’ vero che le regioni, anche quelle ordinarie,
non funzionano, sono a pezzi, sono organismi che non hanno dato il
meglio di quello che dovevano, ma la conclusione politica mia è
esattamente l’opposto di quella del Consigliere
Aloisi: le regioni non funzionano non perchè
l’organismo delle regioni è sbagliato, ma perchè
sono state tarpate fin dall’inizio nelle loro
possibilità di sviluppo dalla mancanza di una serie di
strumenti.
Le regioni sono nate monche perchè sono nate senza le
possibilità di gestire i loro soldi, cioè di avere una capacità
impositiva, di avere la possibilità di amministrare i loro soldi e
quindi le loro potenzialità; sono nate male perchè sono nate con
dei vincoli, con dei controlli, con delle grosse imposizioni; sono
nate male perchè non avevano e non hanno nessuna capacità e
possibilità di incidere direttamente sulle cose che contano nel
proprio territorio. Le poche competenze delle regioni a statuto
ordinario arrivano lentamente, vengono centellinate, vengono date
poco e male.
Ma qual è il problema? Il problema è che mentre questa è la
situazione delle regioni a statuto ordinario, nelle regioni e
province autonome dell’arco alpino la situazione è
diversa. Consigliere Aloisi, lei non può dire che la situazione
della Regione autonoma Valle d’Aosta è come quella
di Roma o come quella di Napoli o come quella
dell’Abruzzo o come quella della Puglia; lei non può
omologare, in una critica superficiale, una situazione come quella
della Valle d’Aosta, del Sud Tirolo, del Trentino e
del Friuli-Venezia Giulia a quella delle regioni a statuto
ordinario. Io dico invece che in tutto lo sfascio istituzionale che
purtroppo registra la Repubblica italiana si salvano proprio solo
la Valle d’Aosta, il Sud Tirolo, il Trentino e in
parte il Friuli-Venezia Giulia, perchè qui il modello, il tipo di
rapporto ed anche le possibilità operative delle autonomie -
autonomie vere, autonomie reali- potrebbero, al limite, essere
invece l’esempio per altre regioni per superare le
situazioni.
Lei sa molto bene, Consigliere Aloisi, che io fuori della Valle
d’Aosta, in Piemonte, continuo a sostenere che per
tirare fuori il Piemonte dallo sfascio in cui i partiti, anche il
suo, l’hanno ridotto, l’unica strada
è quella di imparare dall’autonomia della Valle
d’Aosta.
Allora, per tornare al tema della risoluzione, è molto grave
questo tentativo del Ministro Maccanico di andare a creare
ulteriori problemi alle regioni autonome. E’ molto
grave questo tentativo, lo ricordava il Consigliere Lavoyer, di
inserire delle nuove istanze di controllo, delle nuove istanze che
in qualche maniera dovrebbero bloccare le possibilità operative
delle regioni a statuto speciale. E’ molto grave
soprattutto il fatto che lo Stato voglia in qualche modo cercare di
riacquistare, di allargare, come se già non ne avesse abbastanza,
la sua voglia di essere censore delle scelte locali.
E’ molto grave che stia venendo fuori una tendenza
di questo tipo ed è molto grave che venga fuori dopo che i partiti,
l’esecutivo, il governo, il Presidente del
Consiglio, continuano a fare "i gargarismi" con
l’Europa, con le autonomie, con le regioni, con il
collegamento fra i popoli: fanno i gargarismi su questo e poi i
fatti smentiscono i loro gargarismi. I fatti dicono che a loro
delle peculiarità anche istituzionali locali importa poco, che
vogliono mettere il bavaglio e vogliono avere la possibilità di
controllare il più possibile.
Allora, la domanda a questo punto non è più al collega Aloisi,
ma è alle forze politiche che hanno una presenza istituzionale nel
Governo di Roma e che sono rappresentate qui, cioè al Partito
Socialista, al Partito Repubblicano e alla Democrazia Cristiana,
per riferirmi alle forze di maggioranza, che secondo me dovrebbero
fare una riflessione su questa situazione. Queste forze non possono
continuare a definirsi autonomiste, a essere
nell’esecutivo autonomista della Valle
d’Aosta, e poi non mettere in campo tutta una serie
di azioni, che vadano ben al di là di questa risoluzione, che
aprano un contenzioso rispetto ai loro partiti che a Roma fanno
certi discorsi e poi qui ne fanno altri.
Credo che il grosso discorso si gioca proprio su questo, cioè
sulla capacità di avere una visione di riforma istituzionale che
non deve umiliare le autonomie, come riecheggiano questo ma anche
altri tentativi: ad esempio le manovre che vengono fatte sul
riparto fiscale, il tira e molla sulle questioni importanti come il
Parco del Gran Paradiso.
Apro una parentesi: sul Parco del Gran Paradiso ad Aosta le
forze politiche dicono una cosa, ma a Torino le stesse forze
politiche dicono esattamente il contrario. Io dico certe cose qui e
dico le stesse cose a Torino in sostanza, specie su questioni di
grande rilevanza come la regionalizzazione del Parco, come la
possibilità e la volontà che i cittadini, non solo della Valle
d’Aosta, ma anche delle valli piemontesi che sono
dentro al Parco, non siano più ingabbiati da dei vincoli che li
riducono ad essere gli indiani in riserva.
Su tante cose i partiti presenti qui in Valle dovrebbero fare un
ragionamento, perchè mentre fortunatamente le forze autonomiste,
l’Union Valdôtaine, gli ADP, la persona che vi parla
nella sua modestia personale, hanno coerentemente da sempre
sostenuto un progetto di riforma federalista dello Stato, che veda
la possibilità per le regioni autonome di mantenere quello che
hanno, ma di estendere il loro potere, continuo a pensare che uno
dei grossi problemi della Valle d’Aosta è quello di
non avere la possibilità di dialogare alla pari, direttamente,
senza vincoli, senza tutori, senza padrini, ad esempio con il
Vallese, con la Savoia, con regioni con cui un dialogo ormai in una
visione di tipo europeo è maturo. Non è possibile neanche fare
questo perchè ci sono dei vincoli che in un discorso europeo, in un
discorso federale non hanno più senso. Credo sia molto più facile,
più importante, più utile che il nostro Presidente dialoghi con il
Vallese, che non con altre regioni dello Stato italiano che hanno
dei problemi diversi.
La strada da percorrere qual è? Se si parla di riforme
istituzionali, se si parla di volontà di modificare le cose, la
strada è quella di avviare un processo federale serio, che veda
l’estensione dei poteri delle regioni e delle
province autonome dell’arco alpino.
Credo che nel dibattito politico bisogna già cominciare ad
inserire una distinzione fra le tre regioni autonome
dell’arco alpino e le regioni insulari; le isole
hanno sicuramente dei problemi diversi da quelli di queste tre
regioni. Le isole hanno un problema di insularità, quindi di ponte
fra, ad esempio, il nord del continente africano e
l’Europa. Le tre regioni autonome
dell’arco alpino hanno un ruolo diverso.
Quindi bisogna cominciare ad inserire un ragionamento che veda
queste tre regioni proiettate di più e meglio verso
l’Europa, ma anche, permettetemi di dirlo perchè in
qualche modo è presente nella risoluzione, favorire il fatto che
quelle che oggi sono solo regioni a statuto ordinario, acquistino
più autonomia. Ho sempre detto, ho sempre pensato e continuo ad
essere convinto che il termine della questione non è quello di
centralizzare di più a Roma, come diceva Aloisi, nelle mani di un
solo capoccione eletto dal popolo.
Credo che l’unico modello di democrazia forte che
esiste oggi sia il modello svizzero, che non è un modello di
centralizzazione nelle mani dell’uomo della
provvidenza; è semmai al contrario un modello di massima
decentralizzazione, di massima partecipazione dei cittadini. Un
uomo solo, può essere "Rambo" o tutto quello che volete: non
risponde alla concezione moderna della democrazia.
L’esecutivo non è forte perchè concentrato in poche
mani: è forte perchè gode di una vasta adesione popolare, perchè ha
una base di consenso diffusa.
A me spiace che non sia presente oggi il deputato della Valle
d’Aosta, perchè avrebbe potuto recepire meglio i
termini del dibattito che stiamo avviando, però mi sembra giusto e
corretto che alla fine si dica che si vuole fare del documento uno
strumento di dibattito con gli organi istituzionali di Roma, perchè
su questo la Valle d’Aosta deve essere molto
ferma.
Mi dispiace rilevare la voce di dissonanza del Consigliere
missimo, ma è logico che sia così, perchè se prevale nel suo
ragionamento la logica di partito, ha ragione di dire che ama e
vuole questo stato assoluto, e io dico invece che non è questa la
logica. Lo Stato non è un’entità astratta; lo Stato
si può concepire in due maniere e una è quella espressa dal
Consigliere Aloisi, cioè un blocco che dall’alto
cala la grande saggezza del tutto e dell’assoluto, e
questo ha fatto fallimento dappertutto, ha fallito in Russia, ha
fallito durante il Ventennio, ha fallito in altri paesi del
Sudamerica. Mi spiace che un partito come quello socialista qualche
volta riecheggi tesi di questo tipo.
Penso invece ad uno Stato quale quello prefigurato nella
concezione democratica costituzionale, perchè non è vero che certi
discorsi sono campati per aria, sono invece costituzionalmente
fondati, perchè il discorso delle regioni è stato fatto tardi e
male in quanto la costituzione prevedeva la nascita delle regioni
fin dall’inizio. Ma i costituzionalisti più
intelligenti - e i valdostani sono stati precursori con il grande
messaggio che venne lanciato dalla Carta di Chivasso - che
ripresero molte tesi della Carta di Chivasso, pensavano che lo
Stato non doveva essere una specie di papà intelligente che
prendeva a scappellotti i bambini discoli che in periferia, negli
angoli dell’impero, davano fastidio, ma doveva
essere una somma di intelligenze locali.
Questa è l’idea che non traspare dal progetto del
Ministro Maccanico, ma al contrario questa è l’idea
che chi crede in uno stato moderno e quindi federale, democratico,
autonomista e partecipativo, dovrebbe far sentire.
Credo che questo documento possa essere un primo passo; sono
sicuro che il Presidente, anche nella sua veste di coordinatore
della Conferenza dei presidenti delle regioni, ed il deputato
valdostano avranno la possibilità di farsi sentire su questo,
perchè, ripeto, non vedo altre strade se non quella di insistere
meglio per l’estensione dell'autonomie anche ad
altre regioni per il rafforzamento delle autonomie esistenti.
Uno Stato molto autonomista è uno Stato non solo molto libero ma
anche molto funzionale; uno Stato centralizzatore dimostra solo di
essere un qualcosa che i cittadini non amano e di cui hanno
paura.
Presidente
- Ha chiesto di parlare il Consigliere
Milanesio, ne ha facoltà.
Milanesio
(PSI)
- La discussione che ha introdotto
la risoluzione presentata dal Consigliere Louvin, quale Presidente
della Commissione speciale per le riforme istituzionali,
evidentemente ha suscitato un certo interesse ed ha portato ad una
serie di prese di posizione che, se per un verso mi sembrano
estremamente utili ad aumentare il dibattito di questo Consiglio,
per un altro verso, in riferimento ad alcuni interventi di alcuni
Consiglieri, mi sembra abbiano sortito l’effetto di
chi "fa la pipì fuori dal vaso".
Per intendersi, l’oggetto della discussione era
il disegno di legge del Ministro Maccanico e mi pare che su questo,
egregiamente, il Consigliere Louvin ha espresso le perplessità, le
valutazioni, le indicazioni che sono emerse nella Commissione per
le riforme istituzionali e che sono state oggetto di una
approvazione a larghissima maggioranza, con la presumibile
astensione o voto contrario del MSI, che fa parte di questa
Commissione e che in questa circostanza si è sentito in dovere di
farci presente qual è la teoria del MSI sullo Stato, sulle riforme
istituzionali, sull’ordinamento regionale, ecc..
Tratterò brevissimamente la prima parte, vale a dire la
risoluzione presentata dal Consigliere Louvin, e poi, per ragioni
di decenza, dovrò anche intervenire sulle polemiche che sono state
fatte su questo argomento.
E’ chiaro che ci troviamo di fronte ad alcuni
problemi grossi; dico noi in riferimento alle regioni e dico noi in
riferimento anche al Parlamento. Intendo dire che il corpo politico
del nostro Paese si trova di fronte ad un bivio. da un lato, dare
corpo fino in fondo al dettato costituzionale, e
dall’altro, tenuto conto che in questi anni si è
realizzata una Costituzione materiale diversa da quella scritta in
più di un caso, cercare di modificare la Costituzione e dare corpo
ad indicazioni che stanno emergendo, sia pure confusamente, a
livello nazionale. Da qui il compiere un passo avanti e magari
farne due indietro, o di fare due passi avanti o di farne uno
indietro; questo è esattamente quello che ha fatto il Ministro
Maccanico nel presentare il nuovo ordinamento regionale.
Le osservazioni fatte dal Consigliere Louvin a nome della
Commissione sono pregnanti; c’era un piccolo
documento elaborato che viene riassunto nella risoluzione.
Non ho molto altro da aggiungere, voglio solo ricordare che
rimane irrisolto l’atteggiamento dello Stato nei
confronti delle autonomie speciali. C’è una
pericolosa tendenza alla omologazione; questo viene lamentato
chiaramente nel nostro ordine del giorno, e quella Repubblica che
venne dichiarata come "una e indivisibile", ed è la sola
costituzione di uno Stato moderno che prevede questa dizione,
mutuata dalla costituzione francese, è una Repubblica che però
nella stessa Costituzione fonda sulle regioni a statuto ordinario e
a statuto speciale la sua articolazione, la sua espressione.
Quindi, il primo nodo da sciogliere in qualche modo è che tipo
di autonomia vogliamo riconoscere oggi, a quaranta e più anni dalla
Costituzione, alle regioni: se vogliamo che questo Stato sia uno
Stato unitario ma su basi regionali, o se vogliamo che sia uno
Stato centralista con articolazioni amministrative regionali.
Ebbene, la Costituzione ha già dato una risposta: si tratta di
fare in modo che oggi il Paese e la coscienza politica siano
all’altezza di questa risposta e vogliamo ritornare
in qualche modo alla Costituzione, perchè molte cose sono già state
dette allora e oggi potrebbero essere utilmente riprese e usate per
andare nella direzione di uno Stato che dà sempre più importanza e
peso alle regioni, alle autonomie locali. Questo senza far venir
meno il carattere unitario dello Stato italiano che non è
certamente in discussione da parte di nessuno, probabilmente
neanche del Consigliere Gremmo.
Quello che mi preme aggiungere sono poi alcune considerazioni su
un dibattito che mi sembra stia venendo fuori in modo un
po’ fuorviante, perchè da un lato abbiamo avuto il
Consigliere Aloisi che ha fatto una illustrazione di una posizione,
legittima, per carità, ma che mi pare un pezzo di archeologia
politica. Non vorrei offendere nessuno quando dico che la posizione
del Consigliere Aloisi mi sembra brutalmente mutuata da esperienze
che abbiamo fatto nel passato, per poi impiegare tanto tempo per
scrollarcele di dosso e per allontanarci da queste esperienze
stesse.
Non mi pare che quel tipo di considerazioni possano essere oggi
decentemente riproposte all’attenzione di un
consesso regionale o del dibattito politico come un fatto
innovativo, come una pensata straordinaria ed eccezionale, frutto
del parto della destra politica, rispettabile sia ben chiaro, ma
della destra politica.
Non mi sembra che sia un parto originale, non mi sembra che sia
uno sforzo di approfondimento di quelli che sono i veri problemi
che stanno sul tappeto, che sono certamente quelli di coniugare
l’efficienza e la risposta in tempi reali delle
istituzioni, dello Stato, però con il bisogno di democrazia che è
presente. Così come non mi pare, Consigliere Gremmo, che il tipo di
risposta che lei dà al Consigliere Aloisi sia la migliore per poter
introdurre un dibattito sereno e responsabile, di alto profilo, su
queste questioni. Per intenderci, non possiamo in
quest’aula portare come verità politiche dei luoghi
comuni, fare della discussione una specie di dizionario
"des
idées reçues"
su quello che si legge sui titoli dei giornali,
perchè il rischio che corriamo è quello di sentire delle cose che
vengono estrapolate dai titoli dei giornali e nemmeno da una
lettura attenta degli articoli stessi.
Ebbene, credo che sia necessario che quando approfondiremo, e lo
dovremo approfondire, il discorso istituzionale, perchè la
Commissione sta lavorando e quanto prima presenterà delle analisi e
delle proposte, mi auguro che il tipo di discussione che ne seguirà
non sia quella basata sui luoghi comuni. E voglio sfatare un paio
di luoghi comuni qui presenti. Uno è quello avanzato dal
Consigliere Aloisi, per cui se si concentra in una sola persona
tutto il potere decisionale, questo viene visto come una
risoluzione a tutti i mali che ci affliggono.
Non posso però assentire con il Consigliere Gremmo quando dice
che questa è, a un di presso, la posizione del partito craxista.
Premesso che il partito craxista è il Partito socialista e che
Craxi ne è il suo leader riconosciuto e democraticamente eletto,
devo anche dire che la proposta del partito socialista è una
proposta di ingegneria istituzionale che mira a dare dei contenuti
di efficienza, ma anche di profonda democrazia alle
istituzioni.
Quindi, tale proposta non può essere confusa o individuata nella
elezione diretta del Presidente della Repubblica o del presidente
della giunta o del sindaco in modo così semplicistico; presuppone
invece tutto un discorso di revisione di comportamenti, di
atteggiamenti, di ridefinizione di organi e comporta un momento
democratico estremamente importante quale è quello di fare decidere
dai cittadini, per esempio, chi debba rivestire (non in modo
"ducesco") la carica più importante, vale a dire chi debba essere
il capo dell’esecutivo di questa o di
quell’altra amministrazione.
Questo discorso non può essere invocato neppure come un discorso
di carattere sudamericano o di un presidenzialismo fine a se
stesso: è una strada che hanno percorso consolidate democrazie
occidentali e che può essere utilmente percorsa, purchè il
dibattito che precederà questa decisione sia un dibattito di alto
profilo culturale e istituzionale, e non un dibattito fondato sui
luoghi comuni. E ce ne sono tanti, troppi, di luoghi comuni.
Non mi pare altresì opportuno che in questo Consiglio nasca una
specie di contrapposizione, lo dico molto onestamente, fra il
Consigliere Aloisi, che deve rappresentare per forza, per ruoli
assegnati, il Movimento Sociale e la Destra storica, e il
Consigliere Gremmo, che tende a rappresentare un regionalismo, mi
si consenta, esasperato, direi quasi secessionista. Credo che in
questo Consiglio regionale ci siano tante posizioni molto più
ricche, più sfumate, più pregnanti, più meditate e che, se non si
evita questa contrapposizione quasi macchiettistica, finiamo per
impoverire il dibattito culturale e politico
all’interno del Consiglio regionale.
(... Interruzione del Consigliere Gremmo ...)
Assolutamente, sono anche uno di quelli che ha detto che non è
il caso di mettere in discussione tutta la legge elettorale, solo
perchè la legge elettorale ha consentito a Gremmo di entrare in
Consiglio regionale.
Però l’invito che vorrei fare in questo caso al
Consigliere Aloisi e al Consigliere Gremmo è di non venire qui a
rappresentare in modo volutamente antitetico (forse per essere
ripresi dalla stampa e dai giornali) posizioni che sono superate,
vecchie e che hanno bisogno di una grande limatura e di un grande
confronto in questo Consiglio regionale, ma, ripeto, non già sul
dizionario delle idee ricevute o sui luoghi comuni, ma sulle cose
quali esse sono. Per esempio, mi sembra una forzatura polemica
quella del Consigliere Gremmo quando dice che i partiti nazionali
che operano a livello locale devono dire quello che pensano e poi
devono indurre atteggiamenti coerenti e conseguenti nelle forze
politiche a livello nazionale.
Vorrei dire al Consigliere Gremmo che noi ci facciamo un vanto e
un merito di essere al contempo una forza radicata in questa realtà
e di avere anche dei compagni che operano al di là di
Pont-Saint-Martin, al di là di Torino....
( ... Interruzione del Consigliere Gremmo ...)
Ci arrivo! Ci arrivo! Arrivo anche lì! Ebbene, le voglio
dimostrare, Consigliere Gremmo, non per assurdo ma con un fatto
concreto, come il suo tipo di ragionamento, se portato alle estreme
conseguenze, crei proprio quelle situazioni.
Siamo interpreti, in sede locale, di una posizione politica,
però noi ci facciamo carico dei problemi di questa Regione e
cerchiamo di farcene carico indipendentemente da indicazioni o
scelte che potrebbero anche venire decise a livello nazionale,
anche perchè riteniamo che il cemento ideologico e politico che
accomuna noi con altri socialisti italiani ed europei è un cemento
che può prescindere anche da dissensi, da discussioni e da opinioni
diverse su alcuni argomenti specifici.
Innanzitutto, noi purtroppo siamo una entità che esula dai
confini della nostra Regione, però attenzione, Consigliere Gremmo,
perchè è più facile certamente, quando si è di fronte a questi
problemi, vederli dall’ottica sua. Però lei mi deve
dire quanta legittimità secondo i Piemontesi, ha la posizione che
hanno assunto i Piemontesi, perchè anche loro in questo momento
stanno facendo un discorso di difesa, sbagliato secondo me, di una
certa visione unitaria del Parco, che certamente deve essere
garantita, ma che non è inficiata dalla decisione assunta dalla
Commissione paritetica. Non è assolutamente inficiata da quella
decisione, però glielo vada a spiegare!
Noi abbiamo alle spalle uno statuto speciale che dice certe
cose, quindi abbiamo diritto ad una tutela e ad una considerazione
di un certo tipo; là in questo momento c’è solo un
localismo male inteso, quello che però il Consigliere Gremmo
cavalca spesso e volentieri per dare dignità...
(...Interruzione del Consigliere Gremmo...)
Bich (Presidente del Consiglio)
- Consigliere Gremmo, è
uso e consuetudine evitare la polemica fatta in modo così rabbioso
e così insolente.
Proprio per portare a buona conclusione questo dibattito che mi
sembra interessante, pregherei il Consigliere Milanesio di
proseguire e il Consigliere Gremmo di non interrompere.
Milanesio (PSI)
- Chiedo scusa al Presidente del
Consiglio, se non mi si interrompe arriverò rapidamente alle
conclusioni.
Mi sembra che abbiamo legittimità e non ci sia contraddittorietà
fra forze che, ispirandosi ad un’idea generale, che
ha riferimenti non solo nel nostro Paese, ma anche a livello
europeo e direi mondiale, portano avanti battaglie autonomiste,
dentro il proprio partito e, se sarà necessario, anche contro il
proprio partito.
Ciò detto, e chiedo scusa al Consiglio se mi sono dilungato,
perchè poi mi lascio prendere anche dalla foga polemica, mi auguro
che in avvenire i dibattiti sui temi importanti quali quelli delle
riforme istituzionali siano sottratti alla polemica da cortile,
alle piccole provocazioni. Sotto questo profilo invito i
Consiglieri Aloisi e Gremmo a non farsi dei biechi portatori di
posizioni, che sono certamente in antinomia, e di non esasperare
queste posizioni, perchè chi ne perde in chiarezza è il dibattito e
il lavoro di questo Consiglio.
Pertanto esprimo voto favorevole, senza riserve, alla
risoluzione presentata a nome della Commissione dal Presidente
della Commissione per le riforme istituzionali sul disegno di legge
del Ministro Maccanico sul nuovo ordinamento regionale.
Presidente
- Ha chiesto di parlare il Consigliere
Riccarand, ne ha facoltà.
Riccarand (NS)
- Cercherò di limitarmi ad alcune rapide
osservazioni sul testo della risoluzione che è stata presentata
alla nostra votazione da parte del Consigliere Louvin, senza
allargare il discorso che effettivamente rischia di coinvolgere
molti aspetti ed anche di portarci abbastanza lontano.
Di questa risoluzione condivido le critiche che sono rivolte al
disegno di legge del Governo sul nuovo ordinamento regionale,
perchè si tratta di un disegno di legge che prefigura una riforma
che è scarsamente incisiva e scarsamente innovativa rispetto alla
situazione attuale. Crediamo che di ben altro ci sia bisogno, se
vogliamo fare effettivamente dell’Italia uno Stato
delle autonomie, così come più volte si è affermato. Non basta
sicuramente questo disegno di legge per porre fine ad una
impostazione sostanzialmente centralistica del nostro Stato ed
avviare la creazione di uno Stato che abbia più caratteristiche di
federazione, o anche, meglio ancora, di confederazione.
C’è, quindi, il problema non solo, e forse
neanche tanto, di una riforma dell’ordinamento
regionale, ma c’è il problema profondo di una
riforma dello Stato, di tutta l’ingegneria
istituzionale che caratterizza il nostro Stato. Quindi, sotto
questo aspetto concordo con l’ordine del giorno e
sono d’accordo là dove si esprime il dissenso
rispetto al disegno di legge del Ministro Maccanico fatto proprio
dal Governo.
Ci sono però nella risoluzione anche alcune osservazioni che non
condivido e che non sono sicuramente marginali; e voglio
esplicitare queste mie notazioni critiche in modo che sia chiaro il
discorso. Di questa risoluzione non condivido le osservazioni che
si fanno là dove ci si preoccupa di mantenere le distanze fra
regioni a statuto ordinario e regioni a statuto speciale, e si dice
no al livellamento.
Facciamo attenzione: credo che dobbiamo dire no al livellamento
se è un livellamento al ribasso, se questo significa portare tutte
le regioni, comprese quelle che hanno più autonomia, a livello
delle regioni a statuto ordinario; ma sono perfettamente favorevole
se si tratta di un livellamento verso l’alto, cioè
se si tratta di portare le regioni cosiddette a statuto ordinario
ad un livello di autonomia che sia sostanzialmente simile a quello
delle regioni a statuto speciale. Invece nella risoluzione questo
discorso del livellamento e della omologazione viene fatto con
l’ottica di mantenere le distanze.
Se ci definiamo autonomisti e sappiamo qual è il significato, il
valore e l’utilità dell’autonomia,
dobbiamo sollecitare un processo che estenda a tutte le regioni dei
forti livelli di autonomia, e non preoccuparci del fatto di
mantenere le distanze. Mi chiedo per quale motivo
l’abitante della Valle d’Aosta deve
avere un’autonomia di serie A e
l’abitante del vicino Piemonte deve avere
un’autonomia di serie B, e perchè mai dobbiamo
sottolineare e rivendicare ....
(... Interruzione del Consigliere Gremmo...)
Il Consigliere Gremmo sta fuori, entra all’ultimo
momento, sente l’ultima parola ed interviene senza
neanche aver sentito quello che dicevo prima. Se avesse ascoltato,
invece di uscire, si sarebbe già dato la risposta da solo.
Non ha ascoltato evidentemente.
Da un sistema che è sostanzialmente centralistico e che aveva
ancora, quando è stato disegnato il nostro Stato costituzionale,
questa ottica fondamentalmente centralistica e che
nell’immediato dopoguerra, in quella contingenza
particolare, anche sulla base di pressioni di carattere
internazionale, aveva dovuto accettare alcuni strappi alla logica
rappresentata dalle regioni a statuto speciale, dobbiamo passare ad
una scelta che sia cosciente, meditata ed istituzionalmente ben
definita, di uno Stato delle autonomie. Autonomie che però sanno
anche federarsi fra di loro e sanno anche delegare a istanze
federali, quindi ad istanze superiori, compiti importanti che
esulano e vanno al di là degli aspetti unicamente locali.
Sotto questo aspetto esprimo delle riserve a questa risoluzione,
anche se voterò a favore, perchè fondamentalmente ritengo che la
critica al disegno di legge del Governo sia giusta, sia valida,
però chiedo anche che assumiamo un atteggiamento rispetto alla
questione delle regioni che non sia, questo sì, di conservazione di
quello che c’è e quindi di visione vecchia, ma che
sia una visione dinamica per arrivare a fare effettivamente una
riforma dello Stato italiano, in modo da passare da uno Stato
fondamentalmente centralistico, con alcune concessioni, con alcune
prerogative che vengono lasciate a poche realtà ai confini, a uno
Stato che si dà una struttura federale o meglio ancora confederale.
Quindi esprimo voto favorevole alla risoluzione con queste
riserve.
L’ultima cosa che volevo dire brevemente è
questa. Negli interventi che mi hanno preceduto è più volta
riemersa la questione del Parco del Gran Paradiso, che è attinente
ad una discussione sui temi dell’autonomia, delle
competenze delle regioni, ecc.. Non voglio affrontare qui questo
problema, però voglio sottolineare questo aspetto: si sta
discutendo nel Consiglio regionale del Piemonte, a livello
parlamentare, un po’ dappertutto, il problema del
testo della Commissione paritetica; questo problema lo vogliamo
affrontare anche nella sede che dovrebbe esprimere un suo parere di
competenza, che è il Consiglio regionale della Valle
d’Aosta? Oppure tutta questa discussione deve
rimanere all’esterno del Consiglio?
Chiedo che su questo testo predisposto dalla Commissione
paritetica, su cui il nostro giudizio è totalmente negativo, ci sia
una discussione in Consiglio in tempi rapidi, in modo che non vada
avanti una impostazione che avrà sicuramente una larga maggioranza
all’interno di questo Consiglio, su cui però questo
Consiglio non si è mai espresso. Così come avviene da altre parti,
facciamo qui la discussione su questo argomento che, ripeto, ha
delle grosse rilevanze.
Presidente
- Ha chiesto di parlare il Consigliere Aloisi,
per dichiarazione di voto, ne ha facoltà.
Aloisi
(MSI)
- Mi sembra che sia opportuno fare un
breve intervento per chiarire certe osservazioni che sono state
fatte in merito al mio precedente intervento. Innanzitutto non
rispondo alle osservazioni che ha fatto il Consigliere Gremmo
perchè, quando uno è sordo e non vuole sentire, è inutile ripetere
che sempre sordo rimane.
Però le osservazioni che sono state fatte dal rappresentante del
partito socialista mi hanno lasciato alquanto esterrefatto, perchè,
pazienza per il Consigliere Gremmo che non vuol capire, ma per il
rappresentante del Partito socialista, che sicuramente conosce
quella che è la nostra posizione perchè da qualche anno a questa
parte si è appropriato delle nostre alternative e delle nostre
impostazioni politiche, certe affermazioni ritengo siano fuori
luogo.
Qui tengo a fare un piccolo inciso per chiarire bene qual è la
nostra posizione per coloro che sono stati fuorviati
dall’intervento del Consigliere Gremmo, che anzichè
intervenire sul progetto di legge Maccanico, è intervenuto
esclusivamente sulle mie dichiarazioni; oltretutto tengo a ribadire
una cosa molto importante, cioè qui rappresentiamo varie forze
politiche, varie ideologie, varie impostazioni, quindi sarebbe
assurdo che ognuno di noi la pensasse allo stesso modo. Ho voluto
illustrare in questo dibattito, che ritengo un dibattito di grande
importanza su questo argomento e soprattutto in questo momento in
cui si dibattono questi aspetti della riforma istituzionale, quindi
anche della riforma della Regione, la nostra posizione; però la
nostra posizione deve essere capita soprattutto per quello che
effettivamente diciamo, per le dichiarazioni che facciamo.
Allora, cosa avevo dichiarato? Se qualcuno non ha capito, si
sturi bene le orecchie. La nostra posizione di alternativa al
sistema è una posizione che è stata presentata con un progetto di
legge in Parlamento, quindi è una revisione istituzionale in forma
presidenzialistica. Non sono teorie, come ho sentito, da America
latina o teorie di passata memoria; l’alternativa
presidenzialistica non è un’alternativa
dittatoriale, è una richiesta di elezione diretta del Capo dello
Stato, del sindaco, del presidente della giunta.
Questo vuol dire che l’elettore elegge
democraticamente e direttamente il responsabile
dell’esecutivo, quindi vuol dire che è una
democrazia diretta, a differenza della democrazia indiretta che
oggi noi abbiamo. Perchè oggi noi eleggiamo in questo Consiglio
regionale, come in qualsiasi altro consiglio regionale,
parlamentare o comunale, i vari rappresentanti delle forze
politiche, che a loro volta, con accordi di partito, con accordi di
sottogoverno, di divisione di poltrone, di posti di potere,
decidono chi eleggere all’esecutivo e ai posti della
giunta. Questa è una democrazia indiretta.
La nostra proposta di alternativa va oltre, è più democratica, è
una democrazia diretta; cioè il popolo elegge direttamente il
rappresentante dell’esecutivo, che nel caso nostro è
rappresentato dalla figura del Presidente della Giunta, il quale a
sua volta - e questo per evitare che il Presidente della Giunta sia
condizionato dalla volontà partitica delle varie forze politiche,
come avviene oggi, e quindi che abbia le mani legate e non sia in
grado di poter gestire in libertà e soprattutto
nell’interesse della collettività - dovrà eleggere
il proprio esecutivo, prendendo ad assumere questo incarico delle
persone competenti, delle persone capaci, delle persone che
conoscano la materia e i problemi.
Ecco cosa proponiamo noi: una democrazia diretta, che oltretutto
è sentita dalla gente e che oltrettutto è stata ripresa da altre
forze politiche, quali il partito socialista, quali la democrazia
cristiana, in parte, che accetta anche adesso
l’elezione diretta del sindaco. E’
una alternativa che sta prendendo piede, quindi non veniamo qui a
raccontarci le favole che il Consigliere Aloisi propone di tornare
nel regime del passato. Ho fatto tutto un altro discorso, per chi
vuole capire; chi non vuole capire, pazienza, rimanga nella sua
ignoranza, ma questi sono i fatti e questa è la realtà.
Quindi non posso accettare che il rappresentante del Partito
socialista, che certo non ritengo allo stesso livello del
Consigliere Gremmo, possa dichiarare in questa aula che le
dichiarazioni che ho fatto sono un pezzo di archeologia politica
superata e vecchia. Ma se sono superate e vecchie, come mai il
partito socialista da qualche anno a questa parte se
n’è appropriato? Mi meraviglia questa
dichiarazione.
Bisogna avere il coraggio di dire cosa si pensa con obiettività,
senza aver paura di essere tacciato di andare con i missini; non ha
senso in una democrazia oggi comportarsi in questo modo. Bisogna
avere il coraggio di dire con onestà quelle che sono le
dichiarazioni fatte da altri rappresentanti di forze politiche; se
il Movimento Sociale fa una proposta positiva e costruttiva,
bisogna avere il coraggio di riconoscerlo e nre paura che si possa
essere attaccati dal Consigliere Gremmo per questo. Il Movimento
Sociale oggi è portatore di alternative che sono di avanguardia;
basta guardare le grandi democrazie, la Francia, gli Stati Uniti,
che hanno la repubblica presidenziale.
La nostra alternativa è indirizzata in questo senso, quindi non
possiamo accettare supinamente queste accuse. Possono essere accuse
strumentali, fatte da un rappresentante di un movimento che mira
solo a sgretolare il concetto di unità nazionale, a portare
discredito, a cercare di creare dissidio interno fra le forze
politiche; ma lo faccia pure, ormai siamo vaccinati e non reagiremo
più perchè sappiamo da che pulpito arrivano certe prediche. Però
quando certe dichiarazioni le fa un rappresentante di una forza
politica che oltrettutto condivide in alcune questioni le nostre
tesi, mi sia permesso di evidenziarle e di criticarle.
Per concludere, la nostra posizione è stata chiarita; ho voluto
evidenziarla in una forma decisa, chiara, perchè il Movimento
Sociale ha una posizione politica e ideologica diversa. Quindi non
posso condividere le scelte delle altre forze politiche; se abbiamo
questa nostra alternativa, questa nostra posizione, perlomeno
ritengo corretto che mi si conceda la possibilità di illustrarla, e
soprattutto che mi si riconosca con serietà ed onestà ciò che
dichiaro.
Non ho dichiarato di voler tornare al passato; ho proposto la
nostra alternativa che è totale. Siamo stati l’unico
partito in Parlamento a presentare una riforma istituzionale in
senso presidenzialistico sotto tutti gli aspetti. E’
stato un lavoro enorme, capillare; abbiamo le idee chiare su quello
che vogliamo, idee moderne di alternativa e non retrograde, come
qualcuno vuol far credere.
Fatte queste premesse, per quanto riguarda la risoluzione su cui
il Consiglio regionale oggi deve esprimere il proprio giudizio, pur
condividendo la critica che viene fatta nei confronti di questo
disegno di legge sulla riforma delle regioni, però, proprio per
questa nostra particolarità, per questa nostra alternativa al
sistema, quindi per questa nostra posizione diversa, non mi sento
di condividere le premesse e in parte anche la risoluzione.
Pertanto dichiaro la mia astensione su questo provvedimento solo
per questioni di principio, perchè nella sostanza, ripeto, la
critica nei confronti del provvedimento ci trova consenzienti.
Presidente
- Ha chiesto di parlare il Consigliere Tonino,
ne ha facoltà.
Tonino
(PCI)
- Farò, signor Presidente, un
intervento brevissimo, perchè, essendomi limitato nel mio primo
intervento all’oggetto in discussione, vale a dire
ad una valutazione sulla risoluzione presentata e sul contenuto del
disegno di legge Maccanico, mi preme adesso, visto che la
discussione si è allargata, precisare la nostra posizione almeno su
due grandi questioni che qui sono state poste e che sinteticamente
riassumo nella questione dell’ordinamento dello
Stato, quindi nell’avanzamento di una riforma
complessiva del modo di essere dello Stato, da una parte, e
dall’altra delle modifiche da introdurre al sistema
politico, anche agendo sulla questione della legge elettorale che
regola le rappresentanze.
Sul sistema e sull’ordinamento dello Stato
manifesto l’esigenza di uscire da una logica che
definisco di tipo vecchio, e cioè da una divisione fra autonomisti
o non autonomisti, fra chi difende le regioni o
l’ordinamento delle regioni, anche a statuto
speciale, così com’è, e chi invece non le difende,
per passare a guardare in avanti, facendo una riflessione sullo
stato delle regioni e sulla esperienza anche delle regioni a
statuto speciale approfondita, che guardi a come fare dei passi in
avanti.
Non c’è dubbio - questa è la valutazione che
facciamo noi - che esista una profonda crisi nel sistema delle
autonomie regionali, che è preoccupantissima, ed esiste anche una
crisi delle esperienze delle regioni a statuto speciale sulla quale
merita discutere. Noi sosteniamo una tesi di questo tipo, e cioè la
differenza fra le regioni a statuto speciale e le regioni a statuto
ordinario non deve essere guardata rispetto alla situazione
attuale, perchè, se ad un livellamento in avanti delle altre
regioni si potrà andare, nessuno di noi potrà essere contrario a
questo livellamento in alto. Interpreto in questo modo anche le
affermazioni del Consigliere Riccarand. Guai a noi se il
livellamento dovesse essere un livellamento verso il basso.
Se riflettiamo anche storicamente sulla esperienza che hanno
avuto in Italia le regioni a statuto speciale, possiamo dire che,
nel definire il rapporto fra regioni e Stato, le regioni a statuto
speciale hanno rappresentato per un arco storico molto importante
una situazione di avanguardia, che poi è stata presa a riferimento
anche per la riforma dell’ordinamento delle egioni a
statuto ordinario. Tant’è che negli ultimi anni in
particolare si parla di un sostanziale livellamento, per molte
materie ormai, fra le regioni a statuto ordinario e le regioni a
statuto speciale.
Tutto questo per dire che per noi la specialità non può che
essere vista come la proposizione di un passo in avanti dello
"status quo"
, che regola il rapporto fra le regioni a
statuto speciale e lo Stato. Dobbiamo fare dei passi in avanti,
dobbiamo avere una visione proiettata per un ulteriore
potenziamento dell’autonomia regionale nel rapporto
con lo Stato; ecco - e qui è il punto - di un potenziamento
dell’autonomia e di un diverso grado di
responsabilizzazione della funzione regionale nei confronti dello
Stato. In questo senso dobbiamo parlare di rapporti di tipo
federale tra le regioni a statuto speciale e lo Stato e di
introdurre elementi che vadano in quella direzione.
C’è un pronunciamento sempre più vasto in questa
direzione anche in questo Consiglio regionale, quindi
l’impegno delle forze politiche sarà quello di
superare una situazione qual è quella che oggi ormai
contraddistingue l’esperienza della nostra Regione,
e di lavorare per introdurre modifiche che vadano in quella
direzione.
Secondo punto: le modifiche elettorali e la riforma del sistema
politico. Anche qui non ha molto senso una contrapposizione che
definisco nominalistica, perchè il problema non è
l’elezione diretta o la repubblica di tipo
presidenziale. Il problema vero del sistema politico italiano è che
deve essere modificato il meccanismo elettorale e devono
profondamente anche modificarsi e riformarsi i partiti, per rendere
possibile nel nostro Paese la stabilità là dove non
c’è ed un confronto che avvenga davvero sui
programmi, che renda maturo questo sistema politico rispetto
all'esperienza di altri paesi avanzati europei, dove il confronto è
fra schieramenti che presentano due programmi distinti,
generalmente facenti riferimento l’uno alle forze di
centro, moderate o conservatrici, e l’altro alle
forze progressiste.
Allora anche le modifiche al sistema elettorale o spingono in
questa direzione oppure hanno scarso peso. Non siamo contrari
all’elezione diretta del sindaco, lo diciamo anche
ai socialisti che sono stati molto favorevoli in una prima fase,
mentre adesso che cominciano ad essere troppi quelli
d’accordo, non mi pare che siano così solerti
nell’introdurre subito questa modifica.
Ma per tornare alla sostanza, anche la questione della modifica
del sistema elettorale - mi auguro che la discussione che avverrà
in Valle d’Aosta affronti anche qui questo problema
e non si limiti a congelare uno
"status quo"
- investe
profondamente il modo con cui rendiamo più matura la democrazia, il
modo con cui facciamo un passo in avanti.
Presidente
- Ha chiesto di parlare il Consigliere Gremmo,
ne ha facoltà.
Gremmo (UAP)
- La ringrazio, Presidente, di avermi dato
la parola ora. Aveva ragione lei: effettivamente il dibattito è più
utile a me se parlo ora, perchè polemizzare con il Consigliere
Aloisi è divertente perchè è un interlocutore molto preparato nel
dire cose che non hanno politicamente nessun peso; ma facciamo
politica, quindi parliamo di cose serie.
Mi scuso con il Consiglio per aver interrotto il Consigliere
Riccarand, ma non era tanto quello che diceva che mi preoccupa, e
lo stesso vale per quello che diceva il Consigliere Tonino.
A parole, Consiglieri del Partito comunista, siete bravissimi
nel dire che siete per l’autonomia, che il fatto di
favorire le autonomie da altre parti non vuol dire indebolire le
autonomie dove ci sono già; poi i fatti dicono esattamente il
contrario.
Martedì prossimo, al Consiglio provinciale di Torino dovrò
prendere una posizione, che ho già anticipato in un
comunicato-stampa, sulla questione del Parco del Gran Paradiso.
Questione di grande rilevanza politica, non per - come diceva
qualcuno - il localismo, ma perchè sulle questioni concrete, cioè
sui fatti, si vede chi è autonomista e chi non lo è.
Qual è la situazione, se ho capito bene? La Valle
d’Aosta fa valere un minimo di potere autonomista,
dichiara di essere stufa di questa situazione coloniale del Parco
del Gran Paradiso e cerca in qualche maniera di difendersi. Viene
concordata la possibilità di ragionare con Roma sulla faccenda del
Parco e partono immediatamente dal partito comunista, da Torino,
dei siluri pesanti contro una scelta autonomista della Valle
d’Aosta. Dentro i siluri c’era la
posizione di dire: "Per carità, non concediamo a questi valdostani
una briciola, perchè il Parco è unitario, uno e indivisibile,
ecc.".
Allora tutto il discorso che il Consigliere Tonino ha svolto,
che l’omologazione va fatta in alto, viene negato da
questo piccolo particolare di attualità, cioè che quando voi potete
- e lo stesso vale per il Consigliere Riccarand - cercate di
togliere le autonomie, perchè la posizione che ho - tanto per
spiegarla al Consigliere Milanesio che non è troppo informato - è
quella di dire che la regionalizzazione si fa, sì, per la parte
valdostana con la Valle d’Aosta e per la regione
Piemonte dalla Regione Piemonte. Quello è un modo di favorire lo
sviluppo di autonomie e di poteri locali.
Voi invece, negando alla Valle d’Aosta quel
minimo che riesce a portare via, negate il discorso che
teoricamente avete affermato qui. In teoria siete sempre per
l’autonomia, in teoria siete sempre per favorire
tutto quanto, ma nei fatti, quando si tratta di trovare le grandi
scelte, voi siete dall’altra parte.
Faccio un altro esempio. Sul discorso
dell’autostrada condivido pienamente la critica di
regolamentare i TIR e via dicendo, ma impedire alla Valle
d’Aosta di avere uno sbocco di tipo europeo con i
pretesti che vengono portati, è un siluro antiautonomista. E sono
questi i siluri che a me preoccupano.
Voglio aggiungere un’altra cosa. Se riusciamo,
malgrado tutto, a far camminare una serie di idee fuori dalla Valle
d’Aosta è malgrado il partito comunista, è malgrado
le affermazioni teoriche del partito comunista, perchè voi parlate
spesso e volentieri di federalismo, di autonomia, e poi vi smentite
nei fatti. Ricordo quando qui c’è stata la
discussione sulla legge elettorale europea: già allora dissi che
sul sistema di concedere alla Valle d’Aosta una
rappresentanza i partiti sarebbero stati tutti contro, ed
effettivamente i partiti sono stati tutti contro.
Adesso il Consigliere Tonino dice - e questa è una concezione
largamente antiautonomista - che il grosso problema del sistema
politico italiano è quello di obbligare i socialisti a venire con
noi o ad andare con la DC, perchè questa è la sostanza della vostra
proposta. Questo è l’orizzonte politico su cui noi,
Consiglieri regionali della Valle d’Aosta, dovremmo
porci il problema delle riforme istituzionali? Questa è una
concezione partitocratica e verticistica del ragionamento sulla
legge elettorale.
Consigliere Tonino, esistono solo il Partito socialista, la DC e
il Partito comunista come protagonisti della vita politica di
questo Paese e gli altri devono diventare o le ruote di scorta o i
satelliti che girano attorno? Su questa concezione tripolare della
politica potranno essere d’accordo il Consigliere
Riccarand e i Verdi, che in qualche maniera sono ben disposti a
fare da ruota di scorta al partito comunista, ma, mi permetta,
almeno in Valle d’Aosta (e mi auguro non solo in
Valle d’Aosta) ci sono dei soggetti politici ben
diversi da questi tre partiti e mi dispiace che lei lo dimentichi,
perchè credo che in Valle d’Aosta abbiano un peso
politico maggiore di quello che ho io e di quello che ha lei.
Sono del parere che la riforma elettorale va vista in
un’altra maniera, cioè va vista in maniera che ci
sia una regionalizzazione della rappresentanza a Roma; e anche lì
il Partito comunista ogni tanto fa i gargarismi sul Senato delle
regioni ma nei fatti - perchè sono i fatti che contano, non le
parole - allo stesso Partito comunista del Senato delle regioni non
importa nulla, importa soltanto obbligare i socialisti a scegliere
fra loro e la DC.
A me di questi giochi di obbligare il partito socialista a
scegliere fra voi e la DC non importa assolutamente nulla e credo
che sia un errore banalizzare il dibattito politico in quei
termini.
Il richiamo che ho fatto all’inizio (e lo dico
per il Consigliere Milanesio) non era un richiamo fatto per aria;
una cosa che oggi mi preoccupa è il silenzio della DC, lo dico con
molta franchezza. Il Consigliere Milanesio perlomeno ha avuto
l’intelligenza politica di dire che, se il momento
lo richiederà, assumerà anche una posizione conflittuale rispetto
agli interlocutori; come mai la DC non dice queste cose? Voi
Consiglieri del Gruppo DC siete Valdostani, siete regionalisti,
siete autonomisti.
Per me sarebbe importante e darebbe maggiore forza al dibattito
ed al confronto se su questo ci fosse una presa di posizione
puntuale, perchè la vostra forza è sicuramente maggiore della mia.
La mia paura è sempre quella di un partito doppia o tripla faccia,
cioè di un partito che viene a fare un discorso in Valle
d’Aosta, ne fa un altro a Torino e alla fine
comunque si decide a Roma.
Maquignaz
(fuori microfono)
- Noi non corriamo
quel rischio...
Gremmo
(UAP)
- Voi non correte quel rischio, fate
un solo discorso che è quello che fa Andreotti e non ci sono
problemi. Parla Andreotti per tutti e parla contro le
autonomie.
La ringrazio, Consigliere Maquignaz, che difende la Democrazia
Cristiana, questo è lodevole perchè la DC ha bisogno di avere un
difensore che arriva da Cervinia....
Non avevo capito se il Consigliere Maquignaz era stato arruolato
nel Gruppo, dal momento che difendeva la DC; io ad esempio non
difendo mai l’Union Valdôtaine, che non ha bisogno
di essere difesa da me. Certo che se la DC ha bisogno di essere
difesa dal Consigliere Maquignaz....
Comunque, l’unico timore che ho io è che i
partiti siano molto bravi a dire certe cose in Valle e poi i fatti
fuori Valle siano altri. Anche per questo non solo voto a favore di
questo documento, ma lo voto con lo spirito e
l’auspicio che sia veramente un passo avanti per
fare in modo che le forze politiche che lo votano abbiano la forza
in separata sede, cioè a Roma, di farsi sentire.
Presidente
- Ha chiesto di parlare il Consigliere
Riccarand, ne ha facoltà.
Riccarand (NS)
- Credo che una puntualizzazione sia
dovuta dopo alcune cose che abbiamo sentito.
Sulla questione dell’autonomia bisogna intendersi
un pochino, cioè non si può intendere autonomia come localismo o
peggio ancora come nazionalismo. Naturalmente il Consigliere Gremmo
esce e quando entra si arrabbia e risponde a quello che è stato
detto senza neanche aver sentito. Comunque io parlo per gli altri
Consiglieri.
Non dobbiamo confondere un discorso di autonomia con un discorso
di nazionalismo in grande o di localismo in piccolo. Nella storia
valdostana abbiamo avuto un patrimonio di elaborazione di scritti
che ha sempre associato, a partire dalla elaborazione di Chanoux,
autonomia a federalismo; cioè, l’autonomia non è mai
stata disgiunta dalla capacità di avere rapporti con chi ci sta
intorno a livelli sempre più larghi, e quindi con la capacità di
gestirsi determinate cose, ma nello stesso tempo di delegare altre
cose ad una istanza superiore.
Dobbiamo sempre tenere uniti questi due momenti, autonomia e
federalismo; se mettiamo l’accento solo su uno
facciamo del localismo, facciamo un percorso che è contrario alla
storia, che ha portato avanti un’impostazione di
sempre maggiore apertura. Lo vediamo adesso a livello europeo, ma
in prospettiva, se guardiamo agli avvenimenti
dell’Est, questa impostazione riguarderà non solo
l’area del mercato comune, ma riguarderà tutta
l’Europa unita e in prospettiva ancora si farà un
discorso di confederazioni e di rapporti a livello mondiale.
Allora non possiamo continuare soltanto a dire che dobbiamo
decidere noi nella nostra Regione; dobbiamo decidere noi fino a
certi livelli di competenza, fino a certe scelte che riteniamo di
ambito strettamente regionale.
Non intervengo sulla questione Parco del Gran Paradiso, perchè
chiedo formalmente al Presidente del Consiglio di mettere la
questione al più presto all’ordine del giorno dei
lavori del Consiglio perchè tutti ci esprimiamo.
Osservo soltanto che già quando andiamo a parlare di Parco
nazionale del Gran Paradiso, cioè di una realtà che definiamo
sovraregionale, che ha dimensioni e valori in quanto è di queste
dimensioni, non ci possiamo porre nell’ottica di
decidere solo noi. Questa sì che è l’ottica
nazionalista e localista che rifiuto. Dobbiamo invece porci
nell’ottica di gestire queste cose insieme ad altri
a livello nazionale e un domani possibilmente a livello
europeo.
E’ all’interno di questa logica
che vanno valutate determinate scelte e determinati comportamenti;
quindi non mi stupisco affatto che il partito comunista in
Piemonte, che il partito repubblicano in Piemonte, che il partito
socialista in Piemonte abbiano preso una posizione nettamente
contraria al testo della Commissione paritetica, perchè quel testo
è inaccettabile anche dal mio punto di vista, come rappresentante
di un movimento che opera in Valle d’Aosta e che ha
seguito tutte le vicende del parco e che è ben convinto che questa
è l’ulteriore strada sbagliata che stiamo
percorrendo.
Comunque, non voglio andare avanti su questa cosa, voglio solo
dare una risposta affrettata su cui sarà opportuno ritornare. Però
non diciamo che è autonomista chi rivendica tutto il potere alla
regione e soltanto alla regione: coniughiamo il discorso autonomia
con un discorso di federalismo, con la capacità di delegare a
istanze superiori determinati compiti, a concordare e a gestire
insieme queste cose, altrimenti facciamo semplicemente un discorso
demagogico di chiusura.
E’ in quest'ottica che facciamo un discorso di
autonomia, di stato delle autonomie, di riforma non solo
dell’ordinamento delle regioni ma di riforma dello
Stato, perchè l’Italia diventi uno stato federale
con regioni autonome però unite fra di loro e con capacità di un
rapporto a livello europeo.
In base a questa impostazione diamo il voto favorevole alla
risoluzione presentata alla nostra votazione con le riserve che
dicevo prima.
Presidente
- Ha chiesto di parlare il Presidente della
Giunta, ne ha facoltà.
Rollandin
(UV)
- Le débat a sûrement dépassé
l’argument. Je crois à ce propos de devoir donner
deux renseignements.
Le premier: le débat sur le projet Maccanico a débuté au mois de
février de cette année. M.Maccanico était venu à la Conférence des
présidents de junte pour illustrer son projet encore avec le
Gouvernement De Mita et les deux points qui étaient à la base de ce
projet, qui avaient le but d’aider les régions à
statut ordinaire, étaient celui de donner la possibilité
d’avoir des emprunts à la Caisse des dépôts et
emprunts et celui de dépasser le système existant (selon les
articles 4 et 5), qui se rappelle à la loi 281. Cette loi donne
avec les articles 8 et 9 les fonds spéciaux qui doivent être liés à
un certain programme.
A ce moment les régions à statut ordinaire avaient demandé
d’avoir un fonds unique pour la raison de pouvoir
modifier à l’intérieur du montant
l’utilisation des fonds. Si par hasard il y avait
des exigences du monde agricole qui dépassaient les fonds
finalisés, par exemple, au tourisme, il y avait la possibilité de
transférer les fonds d’un secteur à
l’autre. Par la suite il y avait eu une exigence que
le Ministre avait représentée, toujours dans le sens de coordonner
les activités avec les régions, comme il est prévu par la loi 400
sur la réforme du Conseil des ministres.
Dans ce sens il y avait eu toute une autre série de projets de
loi, voire la loi qui prévoit de modifier l’ensemble
des organismes qui examinent les projets. En effet il existe un
projet dans ce sens qui a été réélaboré par la Conférence des
régions. En plus ce projet se relie forcément aux modifications des
systèmes électoraux et aux autres modifications de réforme des
autonomies locales.
A un moment donné, pour ce qui est des autonomies spéciales, on
avait fait une rencontre et on avait demandé qu’il
n’y ait pas de conséquences face à ce projet pour
les autonomies spéciales. On avait demandé d’insérer
un amendement, qui était le suivant:
"Le disposizioni della
presente legge non si applicano alle regioni a statuto speciale e
alle province, salvo che siano espressamente ad esse
riferite".
Etant donné qu’on ne pouvait pas le faire si non
en modifiant les statuts, c’était tout à fait normal
qu’il n’y avait pas de conséquences
pour les régions à statut spécial.
Le deuxième point dit:
"In attesa
dell’emanazione di apposite norme di attuazione dei
rispettivi statuti speciali, secondo le procedure in atto,
l’ambito di controllo sugli atti amministrativi
delle regioni a statuto speciale e delle province non può eccedere
quello previsto dagli artticoli 13, 14 e 15 della presente
legge".
C’est un aspect que plusieurs Conseillers ont
déjà souligné, c’est-à-dire c’est
incompatible avec les dispositions statutaires qu’il
y ait de la part des organes des différents ministères la
possibilité d’aller contrôler
l’activité des régions, ce qui vaut déjà pour les
régions à statut ordinaire, mais encore davantage cela vaut pour
les régions à statut spécial.
Voilà les points qui avaient été soulevés pour ce qui est du
projet Maccanico, qui n’avait pas
l’intérêt de modifier, au-delà d’une
certaine mesure, l’attitude face aux régions. Ce
projet a été représenté par la suite; il y a eu des rencontres et
comme je répète, pour ce qui est des régions à statut spécial,
s’il y a cette garantie, le restant est absolument
inutile pour ce qui nous concerne. C’est une liaison
avec les régions à statut ordinaire.
Le débat qui s’est ouvert ce soir a pu être
intéressant pour d’autres raisons et sera continué
dans d’autres sièges car la question sur les
fonctions des régions est très importante. Le malheur
c’est qu’il n’y a pas
de cohérence: au moment où il y a surtout dans le monde de
l’Est la tentative de réévaluer la raison
d’être des statuts spéciaux, ici on est en train
d’abattre les raisons de notre autonomie.
Ici on est très lié aux aspects formels, et en plus on doit
assister chaque jour à des ingérences dans
l’organisation interne. Je porterai un dernier
exemple: la perception des impôts. Avec une circulaire du Ministère
on a décidé que les bureaux de perception des impôts dans les
différentes vallées n’avaient plus de sens. Il
fallait tout concentrer dans deux points.
C’est un système qui pas seulement est contre
l’intérêt de la population, mais il est absurde.
Je me permettrais de présenter un ordre du jour à
l’attention du Conseil, afin que l’on
puisse prendre position contre cette attitude qui est le système
pour démanteler les autonomies spéciales.
Sur le problème je demanderais, au-delà des observations de la
résolution, au moins d’ajouter un article 28, dont
je donne le texte. Il a déjà été envoyé à nos parlementaires afin
qu’il y ait une position à ce sujet, et il y a eu en
même temps une sensibilisation des autres forces politiques face à
ce problème, pour ce qui est des régions à statut spécial,
qu’on est en train de coordonner.
Dans ce sens il y aura le temps pour discuter des autres grandes
réformes, qui, au-delà d’essayer de réduire de plus
en plus les autonomies qui existent déjà, n’ont pas
tellement de sens. Au niveau d’Etat unitaire
j’ai toute une série de perplexités qui seront
soulevées au moment où on discutera de la réforme électorale
etc.
Pour la résolution, on a eu les mêmes attitudes face à ce projet
de loi, qui n’est pas encore le texte final, car il
y a l’exigence de le coordonner avec le projet de
loi qui est annexe à la loi financière et qui prévoit
qu’il y ait une série d’organes, des
commissions compétentes qui doivent être modifiés: la participation
des régions au CIPE, la participation des régions au FIO, etc.
C’est là une attaque réelle aux autonomies.
Si on veut voter une résolution, je demanderais
d’ajouter cet amendement, dont le texte a déjà été
formulé il y a longtemps aux parlementaires.
Presidente
- Vi è un emendamento presentato dal
Presidente della Giunta, per cui il testo della risoluzione è
integrato con il seguente punto:
RICHIEDE
che venga aggiunto all’articolato il seguente
nuovo articolo 28, che recita:
"Le disposizioni della presente legge non si applicano alle
Regioni a Statuto Speciale e alle Province Autonome salvo che siano
espressamente ad esse riferi-te.
In attesa dell’emanazione di apposite norme di
attuazione dei rispettivi Statuti Speciali secondo le procedure in
atto, l’ambito del controllo sugli atti
amministrativi delle Regioni a Statuto Speciale e delle Province
Autonome non può eccedere quello previsto dagli articoli 13, 14 e
15 della presente legge".
Ha chiesto di parlare il Consigliere Louvin, ne ha facoltà.
Louvin
(UV)
- D’abord je voudrais
remercier le Président du Gouvernement pour le complément
d’information qu’il a porté à ce
sujet et qui a permis de mieux replacer le débat.
Je partage évidemment le contenu de ces amendements qui ont été
prédisposés par la Conférence des présidents des gouvernements
régionaux et je souhaiterais que la résolution soit intégrée dans
le sens de dire que nous appuyons les amendements en question. Il
n’est peut-être pas formellement souhaitable
qu’ils soient reproduits dans le texte de la
résolution; il suffirait qu’il y ait simplement une
référence à ces deux propositions, et pour ce qui me concerne je
suis d’accord à accepter
l’intégration de cette fac,on de notre résolution,
d’autant plus que ces deux amendements vont dans la
me^me direction des réflexions qui ont été faites dans cette
enceinte jusqu’à présent.
Le texte donc est projet de loi qui à Rome est en train
d’être modifié, mais il n’est pas
pour autant moins important que ce Conseil ait pris une position
assez largement convergente dans le sens de réaffirmer
l’importance des autonomies spéciales et contre
cette attitude qui voudrait homologuer continuellement les
positions des différentes régions.
Je demanderais par conséquent de donner lecture du texte de la
résolution tel qu’il est modifié suite aux
amendements proposés par le Président du Gouvernement et je déclare
mon vote favorable.
Presidente
- La parte deliberativa dovrebbe essere così
modificata, secondo l’emendamento presentato dal
Presidente della Giunta:dopo il punto
ESPRIME il proprio
dissenso ecc.
, aggiungere:
Richiede
che venga aggiunto all’articolato il nuovo
articolo 28,che recita:
Le disposizioni della presente legge non si applicano alle
Regioni a Statuto Speciale e alle Province Autonome salvo che siano
espressamente ad esse riferite.
In attesa dell’emanazione di apposite norme di
attuazione dei rispettivi Statuti Speciali secondo le procedure in
atto, l’ambito del controllo sugli atti
amministrativi delle Regioni a Statuto Speciale e delle Province
Autonome non può eccedere quello previsto dagli articoli 13, 14 e
15 della presente legge.
Riprende alla fine il testo con
DELIBERA di trasmettere,
ecc.
Pongo in votazione il testo della risoluzione così emendato:
Il Consiglio regionale della Valle
d’Aosta
ESAMINATO il disegno di legge del Ministro Maccanico sul nuovo
ordinamento regionale, approvato dal Consiglio dei Ministri il 14
aprile 1989 e presentato alla Camera l’11 maggio
1989;
CONSlDERATO che il disegno di legge in questione, pur contenendo
novità di rilievo per le regioni a statuto ordinario, come
l’allentamento di quei vincoli di spesa che
attualmente riducono a livelli minimi l’autonomia
finanziaria di tali Regioni e la riduzione dei controlli
amministrativi, costituisce, per le Regioni a statuto speciale, un
ulteriore tentativo di livellamento e di normalizzazione secondo
una linea di tendenza già chiaramente emersa nel corso della
manovra finanziaria 1990;
RILEVATO in particolare che:
- l’articolo 11 del disegno di legge, nel dettare
una disciplina generale degli interventi sostitutivi dello Stato in
caso di inerzia degli organi regionali, estende tale possibilità
anche ai casi di inosservanza degli atti governativi di indirizzo e
di coordinamento, trasformando così un istituto non previsto dalla
Costituzione in una sorta di potestà di ordinanza dello Stato in
materie di competenza regionale;
- l’articolo 24 del disegno di legge, nel
regolare i rapporti tra leggi statali e leggi regionali, riduce le
Regioni ad enti strumentali dello Stato, fissando un termine
perentorio di 90 giorni per adeguare la legislazione regionale a
quella di principio dettata dallo Stato e prevedendo per
quest’ultimo, in caso di inerzia della Regione, la
possibilità di disciplinare nel dettaglio la materia;
- l’articolo 26 del disegno di legge,
nell’estendere le disposizioni in esso contenute
alle Regioni a statuto speciale ed alle Province autonome, risulta
ambiguo in quanto fa riferimento a principi non meglio individuati
e comprime di fatto l’autonomia statutaria;
ESPRIME
il proprio dissenso rispetto al disegno di legge sul nuovo
ordinamento regionale presentato dal Ministro Maccanico, ribadendo
nel contempo la validità delle motivazioni che stanno alla base
della specialità della Valle d’Aosta, delle altre
Regioni a statuto speciale e delle Province autonome di Trento e
Bolzano;
RICHIEDE
che venga aggiunto all’articolato il nuovo
articolo 28,che recita:
Le disposizioni della presente legge non si applicano alle
Regioni a Statuto Speciale e alle Province Autonome salvo che siano
espressamente ad esse riferite.
In attesa dell’emanazione di apposite norme di
attuazione dei rispettivi Statuti Speciali secondo le procedure in
atto, l’ambito del controllo sugli atti
amministrativi delle Regioni a Statuto Speciale e delle Province
Autonome non può eccedere quello previsto dagli articoli 13, 14 e
15 della presente legge.
DELlBERA
di trasmettere la presente risoluzione ai Presidenti della
Camera e del Senato, al Ministro per gli Affari regionali, al
Presidente della Commissione Bicamerale per le questioni regionali,
ai Capigruppo parlamentari, al Senatore e al Deputato
valdostani.
Esito della votazione:
Presenti: 29
Votanti: 28
Favorevoli: 28
Astenuti: 1 (Aloisi).
Il Consiglio approva
***
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK