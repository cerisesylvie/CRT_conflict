Consiglio Regionale della Valle d'Aosta - Oggetto del Consiglio n. 87 del 7 aprile 1972 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Classificazione
(Nessuna classificazione presente)
Precedente
Successivo
Trascrizione informale del dibattito dell'aula
Oggetto del Consiglio n. 87 del 7 aprile 1972 - Resoconto
OGGETTO N. 87/72 - Approvazione di bozza di convenzione da
stipulare tra la Regione Valle d'Aosta, la Società Alpila, con sede
in Gressan, ed il Comune di Gressan, per l'attuazione di un piano
di opere previste per lo sviluppo turistico della Conca di Pila, in
Comune di Gressan.
Dujany
(D.P.)
- La Società Alpila, si è costituita
nel 1966 allo scopo di elaborare, in collaborazione con
l'Amministrazione regionale e l'Amministrazione comunale di
Gressan, un programma di iniziative tendente alla valorizzazione
della Conca di Pila. Le opere saranno realizzate in due distinte
fasi; la Regione Valle d'Aosta partecipa a questa Società, in base
alle leggi regionali del '66-'68 e del '71. Il Piano regolatore è
stato approvato dal Comune di Gressan e dall'Amministrazione
regionale. Per la sistemazione urbanistica del territorio di Pila è
stato predisposto un piano apposito particolareggiato urbanistico,
in base al quale le opere dovranno essere progettate e attuate
d'intesa con il Comune di Gressan e con l'Amministrazione
regionale.
In base a degli accordi intercorsi, la Regione ed il Comune di
Gressan dovrebbero provvedere alla realizzazione di alcune
infrastrutture primarie e secondarie per la costruenda stazione di
Pila.
Ai fini di poter addivenire ad una stipulazione di convenzione
per la realizzazione di quelle opere, che tende a raggiungere, in
uno spazio di tempo entro il 1978, i 5.000 posti letto, si è
proposto all'approvazione del Consiglio regionale una bozza di
convenzione che stabilisca i rapporti di intervento fra
l'Amministrazione regionale, l'Amministrazione comunale e la
Società stessa. La bozza è al vostro esame ed alla vostra
approvazione e discussione e consiste, grosso modo, in questi
concetti: la Società Alpila si impegna e si assume l'onere della
progettazione degli acquedotti e delle fognature e delle relative
strade interne;
di cedere a titolo gratuito i terreni di cui è proprietaria, i
terreni necessari per l'urbanizzazione primaria e per
l'urbanizzazione secondaria;
si impegna altresì a provvedere ai rimboschimenti sotto il
controllo dell'Assessorato all'Agricoltura;
si impegna anche a presentare all'approvazione degli organi
regionali i piani particolareggiati delle opere da attuare e delle
opere complementari comunque tendenti alla valorizzazione del
comprensorio.
Qual è il programma dell'Alpila? Entro il 1974, in sede di prima
attuazione, ha in programma la costruzione di 6+6 ville e 800 posti
letto e, successivamente, entro il 1978, la costruzione degli altri
1.950 posti letto. La Regione, a sua volta, si impegna di
intervenire per un importo presunto di 850.000.000 per la
realizzazione delle infrastrutture che sono così elencate:
fognature, rete idrica e strade interne, con esclusione di opere a
totale carico dell'Alpila.
Questo mi pare, grosso modo, il contenuto della convenzione che
è oggetto di discussione da parte di questo Consiglio. Ricordo che,
con questo oggetto all'ordine del giorno, la Giunta risponde anche
in modo concreto ad una mozione presentata da alcuni Consiglieri i
quali, nel luglio del '71, sollecitavano la Giunta per
l'approvazione del piano di Pila da parte del Consiglio
regionale.
Chabod
(D.C.)
- Volevo solo parlare un po' delle
fognature di Pila, strano, eh! Ho visto qui il plastico - non so
come si chiama questo affare qui - nella tabella n. 4 c'è un
disegno delle fognature, però la Società Alpila, è giusto, è
logico, fa delle fogne per i suoi interessi, ma tutti quelli che ci
sono oggi a Pila, purtroppo, dovranno andare avanti con quello che
hanno e non so per quanti anni dovranno durare ancora così. Allora,
io vorrei proprio far presente alla Giunta regionale,
all'Assessore, al Presidente della Giunta, che qui non è possibile,
tutti quelli che ci sono oggi, per allacciarsi alla fogna - che
chissà quando sarà fatta - dovranno fare centinaia di metri, se non
addirittura di chilometri. Questa è una cosa che è assurda. Certo
che la Società fa i suoi interessi, ed è giusto, però qui la
Regione prima di presentare una bozza così, avrebbe dovuto rendersi
conto delle necessità attuali della stazione di Pila. Allora io
desidererei proprio dal Presidente della Giunta una certa
assicurazione, perché anche il Comune di Gressan non è d'accordo su
questo progetto di fogne, perché è un progetto fatto solo per la
Società.
Fosson
(U.V.)
- Ma io ho esaminato velocemente,
forse un po' troppo velocemente, questa convenzione e su diverse
cose posso anche concordare, perché ho visto anche su un punto su
cui voglio poi ritornare, si è pensato di avere una certa
salvaguardia. Però vorrei, prima, parlare di qualche cosa, e
ritornare un momento alle discussioni che abbiamo fatto quando
abbiamo esaminato con la Giunta i vari progetti che si dovevano
attuare con una certa gradualità nella zona di Pila. In
quell'occasione, mi sembra che eravamo rimasti un po' d'accordo
sull'approvare quello che era la sistemazione, la dislocazione dei
vari fabbricati secondo le curve di livello. Avevamo, però, fatto
delle riserve sull'altezza di alcuni gruppi di fabbricati e queste
riserve non erano delle riserve... così da non potersi approvare,
perché dicevamo che a un certo momento, conviene fare e andare
gradualmente, sfumando gradualmente nelle altezze, perché in una
certa zona, effettivamente, le altezze erano molto forti pur
calcolando quella che era la planimetria del terreno stesso e, in
quell'occasione, mi pare che il Presidente della Giunta, con altri
membri della Giunta, aveva preso l'impegno, aveva concordato con
quelle osservazioni fatte e aveva senz'altro detto che si impegnava
di richiedere la modifica di questi particolari. Avevamo avanzato
altre riserve: riserve sulla questione particolarmente della strada
coperta nella zona che è sul ciglio della valletta Pesein, si era
detto, allora, che era necessario fare una strada coperta per
l'accesso dal Chacard verso la Dora e verso il Plan du Soleil e
avevamo detto: "Se proprio non si può fare a meno di fare questa
strada coperta, possiamo anche concordare, in quella parte, però
non concordiamo sulla strada coperta che corre sul ciglio, sulla
sede attuale della strada, cioè sul ciglio della conca di Pila che
guarda verso la Valle di Pesein", perché abbiamo detto se in questa
zona si fa una strada coperta, praticamente tutti coloro che non
vanno nei fabbricati, che non vanno negli alberghi o che non hanno
la possibilità di avere il loro appartamento che ha la sua bella
vista sul Monte Bianco, tutti gli altri che vanno a Pila in qualità
di turisti, a un certo momento, per vedere la catena del Monte
Bianco - che là si vede, attualmente, da tutte le posizioni - a un
certo momento non la potrà più vedere, perché si troverà in
qualunque... o si troverà in un budello, cioè in un tunnel senza
nessuna visuale, oppure si troverà davanti una muraglia e, invece
di vedere tutta la catena del Monte Bianco, vedrà un bel muro.
Quindi, questo anche era stato uno dei punti su cui avevamo
insistito e su cui la Giunta e il Presidente della Giunta avevano
concordato e a noi sono stati dati degli allegati, sono state date
delle fotografie e questi allegati sono specialmente le fotografie
a colori; sono riprese da quel plastico, che noi abbiamo in quella
posizione della sala. Ora, per chi eventualmente non vede le cose
così, in base al plastico presentato, forse, può sembrare tutto
bellissimo, perché tutte le strade coperte lì sono verdi, perché si
è riportato il verde sopra. Le proporzioni è difficile capirle dal
plastico, però è chiaro che, se uno va, guardando il plastico anche
e guardando le varie fotografie, se uno va nell'attuale zona di
Pila, praticamente, ha la sua visuale, il suo panorama
completamente sbarrato da tutte le costruzioni. Quindi, questa, è
una cosa che noi non possiamo ammettere perché abbiamo detto: "non
vogliamo mettere intralcio". Abbiamo discusso lungamente sulla
questione della valorizzazione di Pila, abbiamo detto: "siamo
venuti nella determinazione che qualche cosa bisogna fare", bisogna
realizzare ora, però, realizzare in base a un criterio che un
domani non dovremmo pentirci. Desidererei fare una domanda, anche
se non so se al Presidente della Giunta o all'Assessore al Turismo,
perché noi abbiamo qui un elenco di documentazione fotografica: 1)
è la planimetria strade; 2) la planimetria generale
dell'acquedotto; 3) la planimetria interna dell'acquedotto; 4) la
planimetria della fognatura. Poi passiamo al punto 9) "Centro
residenziale prima e seconda fase di realizzazione". 10) "Centro
residenziale prima e seconda fase di realizzazione". 11) "Centro
residenziale". 12) "Centro residenziale". Mancano i punti 5) e 6),
le fotografie 5), 6), 7), 8) che, eventualmente, nella mia qualità
di sostituto del Presidente del Consiglio, so che erano arrivate
alla Presidenza del Consiglio per metterlo come allegato, poi, c'è
stato un contr 'ordine di non mandare queste fotografie ai vari
Consiglieri, come allegati, e praticamente io non sono in possesso
di queste fotografie, ma desidererei ben sapere a che cosa si
riportano queste fotografie. E vorrei che queste fotografie siano
molto più chiare di quelli che sono i plastici e che, quindi,
avessero potuto dare ai vari Consiglieri l'effettiva consistenza di
certi fabbricati, che certamente non stanno troppo bene dal punto
di vista estetico. Quindi, questo non è un modo di comportarsi,
perché se a un certo momento queste fotografie erano state
predisposte - e difatti qui c'è una elencazione che va dall'1 al 4,
poi riprende dal 9 - questo vuol dire che c'è un qualche cosa che
non va troppo bene e che si vuole nascondere ai Consiglieri
regionali. Questo è un metodo che io disapprovo, perché non è
logico di agire in questo senso. Ad ogni modo, io vorrei ritornare
a questo punto e sapere se quelle osservazioni che abbiamo fatto
sono state fatte presenti alla Società Alpila, se la Società Alpla
ha dato le assicurazioni in merito e, praticamente, venendo anche
alla convenzione e tutto, si tiene e tutto è collegato, perché
praticamente si continua a parlare dei 5.000 posti letto. Io
condivido che l'optimum di una stazione turistica che si sta
installando sia nell'ordine dei 5.000 posti letto, calcolando
quelli che sono posti letto alberghieri, quelli che sono posti
letto residenziali, però, per avere i 5.000 posti letto che siano
funzionali e che non ci si debba pentire in un secondo tempo e
dire: "ma abbiamo costruito per 5.000 posti letto, ma adesso per
l'acqua potabile non abbiamo a sufficienza", quindi bisognerà
andare a fare delle ricerche per l'acqua potabile, oppure
sollevarlo prendendola in basso e portarla su con delle pompe,
quindi ... e ho detto prima che ho visto una clausola al punto 1)
che mi...che io condivido, quindi, questa preoccupazione,
probabilmente, c'è stata anche da parte di qualcuno della Giunta.
Ma noi dobbiamo fermarci, però, un momento su questo e, appunto, mi
sembra che dica questo il punto 1): "La Società Alpila, i cui oneri
per gli studi e progetti per Pila, fin qui, ammontano a Lire
305.400.000, assume l'onere della progettazione dell'acquedotto,
fognatura, strade interne e quello relativo agli studi geologici,
idro-geologici e delle sorgenti, assumendo altresì - ed è questo il
punto che avete fatto benissimo di mettere - altresì la
responsabilità della compatibilità tra le previsioni di
insediamento e le progettate infrastrutture". Quindi, io do atto
alla Giunta che ha messo questa clausola, però non vorrei che
questa clausola sia messa così, puramente sulla carta, in questa
convenzione, perché noi - e mi permetto di dire che conosco
parecchio la zona di Pila e che ci siamo interessati della zona di
Pila anche se qualcuno dice che non si è fatto niente prima, ma ci
siamo interessati quando si faceva tutto questo lavoro, così
appassionatamente, spassionatamente senza nessun interesse, mentre
oggi molta gente che si interessa di Pila, si interessa puramente
per il proprio portafoglio e questa è un'altra constatazione molto
grave - quindi noi che conosciamo molto bene la zona, tutta la zona
... E d'altra parte, credo che lo studio per quanto concerne le
sorgenti che è stato fatto ed è stato indicato, è stato dato
all'Amministrazione regionale, di cui noi non conosciamo, che noi
non conosciamo, però, abbia messo il punto, cioè abbiamo messo il
dito su questo punto e ha fatto riflettere anche la Giunta per
mettere questa clausola cautelativa, perché, effettivamente, nella
zona, specialmente negli anni di una certa siccità, non c'è acqua a
sufficienza e non c'è certamente per un insediamento di questo
genere, perché penso che con le necessità che si hanno, oggi, di
acqua potabile in una stazione invernale estiva e invernale
internazionale, con quell'ordine di consumo che è previsto, penso
che se c'è per soddisfare un 3.000 persone, un 3.000 posti letto
insediati, è tutto quello che c'è in questo momento; in questo
momento, con la captazione di quelle sorgenti che sono ancora da
captare, per fare effettivamente un acquedotto completo della zona
di Pila. Quindi, questa clausola cautelativa è assolutamente
indispensabile, ma non solo indispensabile nella convenzione,
bisogna che sia indispensabile... questa clausola è indispensabile
nell'attuazione, è questo che io vorrei avere, tutte le garanzie da
parte della Giunta, perché c'è certa gente che ragiona con una
certa faciloneria anche in questo e dicono: "Ma sì, ma cominciamo a
fare i posti letto, anche se l'acqua che c'è nella Conca di Pila
non sarà sufficiente andremo a cercarla in qualche altro posto.
Andremo a prendere l'acqua dal Lago di Arbolle". Si è pensato...
c'è chi pensa di fare una galleria da Chamolé ad Arbolle per
prendere quest'acqua, non sapendo - perché non è pratica della
zona- che il lago di Arbolle durante l'inverno è completamente
gelato e quindi non c'è una goccia d'acqua dal lago di Arbolle
durante il periodo invernale. Salvo che si voglia, poi, fare un
impianto di riscaldamento con una centrale termica per far fondere
il ghiaccio e la neve che c'è in giro al lago di Arbolle. Quindi io
mi permetto di dire queste cose, perché conosciamo ... c'è qualcun
altro che dice: "prendiamo l'acqua che viene fuori dal tunnel del
Brin", l'acqua che viene fuori dal tunnel del Brin, non so, a un
certo momento avevano fatto delle analisi e non era potabile,
perché difatti ha una forte sospensione. D'altra parte, lascia giù
delle tracce completamente di ruggine, di ferro in tutte le zone
dove passa e, poi, quindi, praticamente non è quella la soluzione.
Quindi la questione dell'acquedotto, non l'acquedotto, la questione
della quantità d'acqua disponibile, è una questione, purtroppo,
limitativa per gli insediamenti che si vogliono fare nella zona di
Pila. Quindi questo è uno dei problemi fondamentali di cui bisogna
tener conto.
Qualcuno ha parlato, un momento fa, della questione delle
fognature. Io ho visto solo attraverso questi piccoli schemi,
quindi, io concordo che bisogna fare delle fognature che servano
tutta la zona di insediamento che interessa la Società, bisogna
fare delle vasche di depurazione. Qui non ho visto dove si riversa
dopo l'acqua da questa vasca, perché qui è limitato alla zona della
vasca di depurazione, ma, anche in questo, bisognerebbe forse
modificare, portando la vasca in una zona più bassa, in modo che si
possa allacciare alle fognature che servono per tutta la zona che
interessa l'Alpila, e anche tutte quelle altre fognature di quegli
altri insediamenti che possono essere fatti leggermente a valle,
perché non si può venire molto in giù, ma leggermente a valle, per
la parte che siano o dei privati o, con il pagamento si capisce, di
quelli che sono i diritti di allacciamento. Sarebbe ridicolo che, a
un certo momento, si facesse tutta una rete di fognature, con
l'intervento dell'Amministrazione regionale, dal punto di vista
spesa, e poi tutta una zona non possa essere servita da questa
fognatura, cioè tutta la zona marginale che c'è vicino alla zona di
Pila.
C'è, venendo a quelli che sono - e qui facciamo purtroppo un
passo indietro -, venendo a quello che è il Piano regolatore della
zona, intanto, attualmente, il Piano regolatore interessa puramente
la zona che è dell'Alpila, no? Attualmente il Piano regolatore
interessa proprio solo la zona dell'Alpila. Ora, bisognerebbe,
anche qui sollecitare che il Piano regolatore si interessi anche
della zona a valle di Pila, perché, praticamente, c'è tutta una
zona dove ci sono dei piccoli proprietari che sono dei contadini,
sono degli abitanti di Gressan, dove praticamente attualmente hanno
la possibilità di costruzione dello 0,10 in base alla legge di
salvaguardia.
Quindi, mentre noi ci accingiamo a fare una concentrazione di
fabbricati nella zona di Pila, io non dico di allargare le maglie,
perché si possa una concentrazione di piccole casette nella zona
sottostante a Pila, ma che, però, ci dia la possibilità, a questi
vari proprietari, di usufruire i loro terreni con un indice di
costruzione che sia un indice equo, che salvaguardi quelle che sono
le bellezze della zona, che non arrivi ad avere un super
affollamento, ma che però non sia neanche lo 0,10, perché sarebbe
proprio un assurdo, perché nella zona in alto si avrebbe una
volumetria concentrata enorme e, nella zona ... e in una zona bassa
non si avrebbe neanche più la possibilità di fare qualche piccola,
qualche piccolo fabbricato in zone che sono abbastanza ...
Dicevo, attualmente la fase di attuazione in base a quello che è
stato previsto, cioè, la prima attuazione, quella zona della Gorraz
... per la zona della Gorraz ho già detto, noi siamo - almeno,
personalmente - sono abbastanza favorevole e vedo abbastanza bene
quella che è la parte planimetria delle costruzioni, lo sviluppo
planimetrico delle costruzioni che sono fatte. Quindi, una volta
che ci fosse, per quella parte alta della Gorraz, quella che si sta
attuando, ci fosse l'assicurazione che quelle riserve che noi
avevamo fatto per l'altezza dei fabbricati più alti che dovevano
essere sfumati, noi potremmo essere d'accordo.
Guardando il plastico, una cosa dove non possiamo essere
d'accordo, ribadisco, è tutta la zona che non è prevista come
costruzione immediata, ma è meglio che ne parliamo subito ed è
tutta la zona di Chacard. Tutta la zona sul crinale, come ho detto,
della Valletta di Pesein e che si volge, poi, verso nord della
Conca di Pila, lì praticamente ho già detto che la strada dovrebbe
essere non una strada coperta in quella zona e avevamo raccomandato
che il ciglio attuale fosse mantenuto libero, in maniera che chi
percorresse questa strada, potesse godersi la vista del Monte
Bianco e non passasse in un tunnel, oppure non si trovasse davanti
una barriera.
Come concentrazione di costruzioni, noi non abbiamo altri
elementi adesso, ma basta guardare quella zona di Chacard, si può
anche lì accettare e l'avevamo accettato che ci fosse una ... che
degradasse verso quella zona a ovest, però, lì, attualmente, si è
fatta tutta una barriera che non è conforme a quello che si era
detto allora. Quindi, queste sono le varie osservazioni. Noi,
questione di poter fare un insediamento che sia servito dalla
possibilità di disponibilità d'acqua, che si pensi alle varie altre
infrastrutture, che servano sia all'Alpila ma servano
contemporaneamente anche a quella zona, che è ancora di diversi
piccoli privati e contadini della zona, che è sottostante alla zona
di Pila.
Io, per il momento, non ho altro da dire. Noi qui facciamo un
intervento ed è logico che si faccia, però, cerchiamo di farlo in
maniera che non abbiamo da pentirci in un secondo tempo per... in
previsione ... oppure perché ci siamo basati su dei dati che
probabilmente non corrispondevano al vero.
Caveri
(U.V.)
- Je parlerai de quatre questions,
de la manière la plus courte possible.
Avant tout la question de la route couverte. La question de la
route couverte a soulevé plusieurs fois nos réserves parce que
c'est vraiment absurde, dans un endroit panoramique comme Pila, de
faire des routes couvertes. Nous savons, nous croyons qu'en aucune
partie du monde on fasse des routes couvertes dans les endroits
panoramiques. Pila n'est pas seulement une station d'hiver, Pila
est un endroit panoramique, et un des plus beaux coins panoramiques
de la Vallée d'Aoste et ici on prévoit une route couverte. C'est
une histoire digne des historiettes qu'on racontait sur "La
Provincia di Cuneo" il y a 80 ou il y a 100 ans, à tort, parce que
les gens de Cuneo sont beaucoup plus fins et beaucoup plus
intelligents et ils sont des excellents administrateurs et des
absurdités du genre ils en font certainement pas. Mais, à propos de
la route couverte, il y a une autre question qui n'est pas
seulement la question panoramique - qui est déjà assez grave -; on
parle tant de politique de gauche et on dit tant que nous serions
les représentants de la droite! Mais, encore, ici, nous voyons une
Junte qui dit d'être de gauche et qui fait une politique de droite,
même à travers la route couverte. Pourquoi ? Parce que la route
couverte passera dessous les immeubles de la Société Alpila et le
passage sera interdit aux touristes et non seulement aux touristes,
aussi aux habitants de la Ville d'Aoste ou de la Vallée d'Aoste
qu'iront à Pila, ils ne pourront plus passer dans la route
couverte, parce que la route couverte sera réservée aux clients de
la Société Alpila. Ceci c'est une chose très grave, parce qu'on
crée un monopole privé, non seulement, mais les citoyens
quelconques qui ne seront pas clients de l'Alpila ne pourront plus
passer dans la route couverte et ceci c'est un fait d'une gravité
inouïe et nous, certainement, que nous ne sommes pas là pour
l'approuver, première chose.
Deuxième question: dans un des documents annexes on dit que la
Société Alpila devra remplacer les plantes saines. Mais alors je
demande au Président de la Junte et je demande à l'Assesseur à
l'Agriculture, qui sait, qui devra penser à remplacer les plantes
malades; deuxième question.
Troisième question. Eh, non, vous riez, M. le Président de la
Junte, parce que tout ce qui touche le paysage ne vous touche pas,
naturellement, cela ne rend pas des voix, évidemment, au contraire,
qui soulève les questions de défense du paysage perd des voix et
alors c'est évident qu'il faut avoir un certain courage en Vallée
d'Aoste pour parler de ces questions, parce que cela veut dire
perdre des voix, naturellement, parce que j'ai parlé avec quelqu'un
d'une Commune, pas très loin d'Aoste, il y a cinq ou six années,
qui me disait:
"quand fan sen li, no-s-atre no divegneun pui
tzeut retzo"
et moi j'ai répondu "
Pouo
mattass ne pas
vos que vos devegnade retzo, sont pui les atres que devegnon
retzo".
Bon, alors, autre et dernière question: je demande
d'avoir une liste de tous les techniciens que, à partir de la
fondation de l'Alpila, c'est-à-dire du mois de février... ici on
dit de novembre 1966 l'Alpila, comme actes de notaire, est née en
novembre 1966, comme écriture privée, elle est née bien avant, vers
le janvier-février du '66.
Alors je demande qu'on me donne une liste de tous les
techniciens qui ont travaillé et qui travaillent pour l'Alpila et
que, pour chaque technicien, on nous indique les honoraires qui ont
été liquidés ou qui sont en voie de liquidation. Et puis je demande
que le Président du Conseil veuille rappeler aux conseillers, aux
membres du Conseil, qu'il y a un article du Code Pénal qui dit que
c'est un délit lorsqu'un administrateur public vote sur des
questions où il y a des intérêts privés, par conséquent, les
conseillers qui sont des techniciens et qui ont des projets en
cours pour l'Alpila devront avoir le bon goût de s'abstenir du vote
et, ceci, non seulement les techniciens, mais tous ceux qui sont
liés aux techniciens par des liens de parenté et d'affinité jusqu'à
un certain degré. Ce ne sera pas mal que le Président du Conseil,
Montesano, fasse cette recommandation, parce que nous avons déjà vu
des conseillers régionaux voter tranquillement tout ce qui se
référait à l'Alpila, tout le monde sait qu'ils travaillent pour la
Société Alpila, comme techniciens, ils votent tranquillement...
(
Voce
) ...Travaillent directement comme techniciens soit les
parents et affini des techniciens, de manière que ces gens ont
commis des délits, sans le savoir, probablement, parce qu'ils ne
connaissent pas, dans les meilleures des ipothèses, ils ne
connaissent pas le Code Pénal.
Savioz
(P.C.I.)
- Io sto esaminando un po' la
bozza di convenzione e mi rifaccio un po' alla seduta della
Commissione che abbiamo avuto nel mese di febbraio e poi so che ce
ne sono state altre, ma, purtroppo, non ho potuto partecipare.
Vorrei pregare l'Assessore al Turismo di vedere un momento la
questione di Pila, non soltanto sotto l'aspetto Pila, ma sappiano
tutti - e ne abbiamo parlato in questo Consiglio in una precedente
seduta - della possibilità, per non dire di più, del collegamento
che sussiste tra Pila e Ozein. Se noi lasciamo cadere completamente
la Conca di Ozein da quello che può essere il legame con Pila,
rischiamo di commettere un errore, un errore nel senso che Ozein,
essendo un polmone di una certa importanza, potrebbe benissimo
sopperire a certe necessità e non avere così il bisogno di creare
in Pila determinate strutture che potrebbero essere benissimo
portate dall'altra parte, prima cosa. Seconda cosa: mi sembra che
si dimentichi un po' la necessità di tenere di Pila il polmone
verso Aosta, ma non so se rendo l'idea; ho l'impressione che si
voglia fare della stazione di Pila un qualcosa a sé stante, chiuso,
mentre invece l'idea, almeno, la mia idea personale in materia, io
dico che Pila deve essere sviluppata - e siamo d'accordo, sono
perfettamente d'accordo - rimane ancora da vedere il come
svilupparla. Il come realizzare le opere, questo fa parte di un
altro discorso, ma mi limito a delle cose di carattere generale. Se
noi togliamo ad Aosta la possibilità di avvalersi di Pila ... e mi
spiego: Pila, per Aosta, deve essere un qualche cosa di più; noi
non possiamo pensare di fare di Pila un posto dove 5.000 persone
partono dai vari punti d'Italia e dall'estero vengono, si
installano a Pila e non si muovono più da Pila o, almeno, grosso
modo, rimangono a Pila. Signori, io penso che se noi studiamo
attentamente il problema, abbiamo una strada che può essere ancora
migliorata di quello che è. Abbiamo un impianto di risalita, che
può benissimo essere migliorato, nessuno che lo impedisce, e allora
perché non valorizzare la possibilità di avere la clientela che
soggiorna in Aosta e sale a Pila e dà un certo tono di capacità
ricettiva, migliorando quella di Aosta e, nello stesso tempo,
darebbe un impulso di commercio alla gente locale superiore al
fatto di avere a Pila un qualcosa di fermo.
Caveri
(U.V.)
- Lei ha ragione, ma la Società
Alpila vuole esattamente il contrario, cioè, vedrà che quando sarà
impiantata la Società Alpila - chiedo scusa dell'interruzione -
farà una politica di prezzi per cui la clientela di Aosta sarà
esclusiva, non potrà più andare nella zona di Pila, su questo non
c'è il più piccolo dubbio... di sinistra della Giunta attuale... di
sinistra! È per quello che è vero quello che noi diciamo, che,
certe volte, certe distinzioni di sinistra o di destra fanno
soltanto ridere, perché alcuni che si proclamano di sinistra non
mancano mai di fare la politica di destra. E non parlo di certi
fatti scandalosi, che ho appreso soltanto un'ora fa, di cui non
parlo, perché non siamo nel tema. Comunque, è un fatto che... il
piano della Società Alpila qual è? Di allontanare, di escludere la
clientela povera. Se ne fregano quelli della Società Alpila della
clientela povera di Aosta, non vogliono mica fare un "centro di
dopolavoristi", dicono, di Pila; quindi vogliono la clientela ricca
e, quindi ecco la strada coperta, che diventerà una strada privata.
Chiedo scusa a Savioz dell'interruzione.
Savioz
(P.C.I.)
- Comunque, io penso che si possa
benissimo, ripeto, valorizzare Pila e non dimenticare la questione
della Città di Aosta, sia per quanto concerne i week-end estivi,
sia per quanto concerne la possibilità di avere in Pila una
clientela che soggiorna, a Pila, durante il giorno e durante la
notte passa le sue notti in Aosta. Con questo nessuno dice che non
deve esserci un certo nucleo di persone che possono rimanere a Pila
gli otto giorni, i dieci giorni, i quindici giorni, i venti giorni,
se vogliono, però, non vorrei che si creasse di Pila un qualche
cosa che impedisce lo svolgimento del resto, questa è la mia
idea.
Per quanto concerne quel bozzetto, che mi permetto di dire,
modestamente, non dà molto l'idea di quella che potrà essere Pila,
vedendo quel bozzetto, ma per chi ha la visione di Pila, dopo
averla vista tante volte e dopo avere esaminato questo Piano
regolatore di Pila, per sei anni di seguito, mi sembra che la
Valletta Pesein, per cui ci siamo sempre battuti, che non venisse
costruita e vedo che, in parte questo insistere è riuscito ad
ottenere un qualche cosa. Però, sulla Cresta di Pesein c'è una
costruzione di una certa importanza, con quella famosa strada
coperta e io dico, non so, le condizioni di cui parlava l'Avv.
Caveri, quelle non le conosco, ma, a prescindere dal fatto che ci
sia o non ci sia la possibilità di accesso alla strada coperta, io
ritengo - sempre a titolo personale - che una strada coperta in
quella zona sia un qualche cosa di anacronistico, perlomeno, perché
noi troppo soventi e troppo facilmente dimentichiamo di valorizzare
le nostre zone tenendo presenti i problemi ecologici. Una zona come
Pila, durante l'inverno, le sue strade interne, quanto e come
possono essere transitabili? Questo mi viene da chiedere, perché
noi arriviamo a Pila, facciamo dei bei parcheggi, facciamo tutto
quello che volete, ma, una volta giunti a Pila, facciamo in modo
che la gente debba camminare un po' con i suoi piedi e non andare
seduti sulla macchina fino vicino al letto dell'albergo. Quindi che
necessità c'è di dare delle strade coperte per andare con la
macchina? Ma no, Signori! Io dico che le strade per andare con la
macchina ci saranno d'estate, come fanno i russi. I russi d'estate
hanno delle meravigliose strade e d'inverno vanno con la troika e
non vanno con la macchina in determinati posti. In altre stazioni
invernali che ho avuto occasione di visitare, ci sono delle strade
bellissime d'estate, ma d'inverno sono tutte innevate e non
transitabili, anzi addirittura è proibito transitarvi con le
macchine. Quindi queste sono le prime osservazioni che mi permetto
di fare a quest'insieme di proposte che abbiamo visto. Io sono
ancora sempre fermo al punto che ho sollevato già in Commissione:
secondo me, l'errore di fondo di tutta la questione di Pila è
dovuto all'Amministrazione regionale. Qui, l'Amministrazione
regionale dovrebbe, a un certo momento, imbastire un problema di
valorizzazione turistica della Valle d'Aosta, stanziare i fondi
necessari e prendere, come si suol dire, il bue per le corna. Io vi
cito due esempi e poi ho finito. Ho avuto occasione, dunque, sette
anni fa, di andare in Francia sulla costa dell'Atlantico:
l'Amministrazione comunale di un Comune - La Plage si chiama - ha
comperato un'estensione di terreni da privati, di circa 200.000
metri quadrati; ha fatto studiare il Piano regolatore esecutivo,
prima generale, poi particolareggiato, ha provveduto a mettere
acqua potabile, fognature, strade, ha fatto le lottizzazioni, ha
imposto le costruzioni secondo un criterio di organizzazione e,
poi, ha venduto i lotti a coloro che volevano costruire, con
l'obbligo di costruire entro un determinato termine. Questi sono i
sistemi. È venuta fuori una zona di carattere turistico, che è
semplicemente a dir poco meravigliosa. La Valle d'Aosta, purtroppo,
continua a spendere dei soldi e non avrà mai niente di fatto bene,
per il semplice motivo che l'Amministrazione regionale non intende
marciare sul principio di rendersi, come prima persona, nella
decisione di quello che sarà il futuro di una zona turistica.
Io non lo so se siamo ancora in tempo o meno, comunque, un fatto
è che noi abbiamo il 20% del capitale di questa Società; noi, con
il 20%, abbiamo una rappresentanza che non può decidere niente, noi
siamo succubi alla decisione che prenderanno quelli che hanno
l'altro 80% del versamento. Come si può pretendere che
l'Amministrazione regionale possa poi determinare le cose se, a un
certo momento, pretende che siano i privati che portano i capitali?
Non si può chiedere al privato che porta i capitali e, poi, importi
delle soluzioni che non siano remunerative o che siano poco
remunerative, mentre, invece, l'Amministrazione regionale può
benissimo spendere dei soldi senza pensare a una remunerazione vera
e propria; quando arriva a pareggio, è a posto. Ma questo, al
privato, noi non lo possiamo chiedere, quindi è inutile. Qui c'è
poco da fare, noi, non potremmo fare altro che... se vogliamo
valorizzare Pila, abbiamo le due vie aperte: quella dell'intervento
regionale in prima persona, con le decisioni, con tutto quello che
occorre e, allora, facciamo quello che dobbiamo fare; o sennò,
lasciamo venire il privato e saremo succubi del privato, in un modo
o nell'altro, e faranno quello che vogliono loro, quindi noi non
avremo risolto un bel niente. Penso che queste cose, poi,
ritorneranno in quest'aula, ritorneranno fra qualche anno,
ritorneranno anche tramite altre persone, perché noi, forse, molti
di noi non ci saremmo più, ma allora si capirà l'errore commesso,
l'errore di fondo commesso dall'Amministrazione Regionale, che
mentre si investe dei problemi di vario genere, non vuole
investirsi del problema turistico della Regione e, quindi, il
problema turistico langue e va avanti e muore di questo passo.
Muore perché il turismo deve essere proiettato nel tempo e bisogna
avere delle visioni diverse da quelle che ci sono state fino adesso
la Società è in evoluzione, i tempi cambiano, la situazione cambia
e, quindi, anche noi dobbiamo aggiornarci e cambiare.
Quindi, io non lo so, ma a un certo punto... per adesso finisco
e mi riservo di intervenire ancora, se qualche cosa verrà alla
luce.
Montesano (P.S.D.I.)
- Chi chiede la parola? Nessun
altro? Bordon, chiedi la parola?
(voce di Bordon)
...Allora
mi è stato riferito che l'Avv. Caveri ha fatto due eccezioni: una
prima, che ha rilevato che non è stato inviato alla Commissione
Affari generali la bozza di convenzione. Io, per ragioni di
esattezza, devo dire che la bozza di convezione è giunta alla
Presidenza del Consiglio il giorno stesso in cui il Consiglio è
stato convocato e mi risulta che la bozza di convenzione è stata
esaminata dalla Commissione al Turismo, per iniziativa
dell'Assessore al Turismo. Seconda cosa, ha richiamato il dovere da
parte dei Consiglieri che, comunque sia, siano legati da interessi
a questa Società Alpila che non possono votare e questo è riportato
anche nel nostro. Io non so se ci siano dei Consiglieri che abbiano
interessi in questa Società, però, io devo far rilevare che
l'osservazione dell'Avv. Caveri è anche rispecchiata nell'art. 117
del nostro Regolamento, al 4° comma, nella seconda parte del 4°
comma, dove, a proposito dei processi verbali, viene detto che nei
processi verbali debbono essere indicati altresì i nominativi dei
Consiglieri che si allontanano dall'aula o non partecipano alle
votazioni per motivi d'impedimento previsti dalle leggi. Le leggi
sono quelle convenute nel Codice Civile - che io non conosco - e
anche nel Codice Penale, che io non posso indicare numericamente
per articolo.
Altri che chiedono la parola? Consigliere Caveri.
Caveri
(U.V.)
- Però io chiederei al Presidente
del Consiglio di non calcolare questo mio intervento come un
intervento sul problema dell'Alpila perché si tratta solo di
precisazioni...
(Montesano: ...
interlocutorio allora)
...Interlocutorio, cioè, prima questione: questa convenzione
prevede una spesa notevole per l'Amministrazione regionale e noi
questo lo approviamo, noi siamo perfettamente d'accordo, però
osservo a proposito del fatto che questo tema, questo argomento non
è stato mandato alla Commissione Affari generali e con questo io
non voglio mica fare un rimprovero al Presidente del Consiglio, per
carità, ma, perché non penso che sia il Presidente del Consiglio
che avesse un interesse a non mandare alla Commissione Affari
generali, ma, invece, io ho l'impressione che si sia trattato di
una manovra della Giunta. Siccome la Giunta considera la
Commissione Affari generali, Urbanistica e Finanze, osservo che è
anche "Finanze", per cui è assurdo che una spesa di questo genere
non passi al vaglio della Commissione Affari generali, Urbanistica
e Finanze. Quindi io deploro che questo argomento non sia stato
mandato alla Commissione Affari generali, Urbanistica e Finanze,
mentre poi, invece, alla Commissione Affari generali si mandano
delle volte delle babbiole di pochi soldi; questo è un assurdo.
Seconda raccomandazione che io faccio: io ripeto quello che ho già
detto prima e cioè, noi abbiamo parecchie volte, in questa sala,
persone, con rapporti di parentela e di affinità in primo grado
diretto, che hanno votato tranquillamente tutto ciò che si riferiva
a piani regolatori, ecc., quando gli affini e i parenti erano
interessati nelle votazioni di queste delibere e di queste leggi
regionali, queste persone, evidentemente, hanno violato le leggi e,
tra l'altro, hanno violato anche il Codice Penale. Ora, io dico, se
sinora si è chiuso un occhio su queste cose, noi intendiamo che
finora i Consiglieri regionali che hanno interessi in determinate
questioni o che sono parenti di persone che hanno interesse, d'ora
innanzi, si astengano. Ecco, diciamo soltanto, questo. Io non mi
sono portato il Codice Penale, ma il Codice Penale lo dovrebbero
conoscere tutti.
Dolchi (P.C.I.)
- Nel corso dei dibattiti qui avvenuti
sullo sfruttamento turistico della Conca di Pila, abbiamo sempre
evidenziato - e i colleghi Consiglieri se lo ricordano -, non solo
in questa legislatura ma anche nella legislatura precedente, i lati
positivi dell'iniziativa, la perplessità, oltre agli aspetti che
consideravamo negativi. È chiaro, ci sono degli elementi positivi
che certamente non nascondiamo e non lo nascondiamo, fra questi, lo
sviluppo programmato dello sfruttamento della Conca di Pila dal
punto di vista urbanistico, dal punto di vista turistico,
dell'approntamento dei servizi, dal punto di vista dello
sfruttamento economico, cioè la caratteristica dell'unitarietà
della stazione; come non sottovalutiamo, né sopravvalutiamo, i
posti lavoro che direttamente si renderanno disponibili, sia per la
costruzione dell'opera, sia, poi, nel funzionamento nella gestione
della stazione. Posti di lavoro che saranno legati direttamente
alla vita della stazione o indirettamente ed indirettamente
riguarderanno lo sviluppo di notevoli attività anche di carattere
economico, artigianale, agricolo nei dintorni della stazione.
Riteniamo anche positivo il fatto della visione organica che con
questa iniziativa si realizza dello sviluppo turistico in questa
zona e dell'importanza che può assumere, a livello nazionale ed
internazionale. Come diamo atto e sappiamo che, nel corso delle
lunghe trattative, è già stata ottenuta una notevole riduzione
delle spese per infrastrutture a carico della Regione, come, anche,
una riduzione di quelli che erano i primitivi progetti per
l'insediamento di posti letto e riduzione anche delle altezze dei
fabbricati per rendere le costruzioni stesse più aderenti
all'ambiente naturale. Ecco, quindi, da questo discende che non
vogliamo certo contrastare un'iniziativa, né ritardare la
realizzazione con la prospettiva di una impostazione nuova, moderna
e globale di una stazione turistica. Ricordiamo in proposito che,
già nel corso dell'estate del 1971, il collega Savioz ed io avevamo
provocato la discussione su questo argomento con una mozione, nella
quale, soprattutto, si richiedeva si uscisse dal rischio permanente
delle decisioni su questo problema e si arrivasse a delle
decisioni... Dicevo, è una impostazione nuova e moderna e non
abbiamo noi paura del moderno e del nuovo, anche si ci vediamo
costretti e lo facciamo per la nostra funzione di Consiglieri
regionali, a sostenere, a difendere alcune questioni di principio,
soprattutto per quanto riguarda l'intervento della mano pubblica in
una iniziativa di questo genere.
Riteniamo che il nostro contributo a questa discussione, che si
concretizzerà con delle proposte concrete e migliorative, questo
contributo possa essere recepito dalla Giunta per farsene
eventualmente portavoce alla parte dirigente, verso gli altri
cofirmatari della convenzione, cioè, la Società Alpila e il Comune
di Gressan, in vista della stesura definitiva. Ecco perché
riteniamo che la bozza di convenzione, proprio perché è una bozza,
non sia da considerare un tabù e che possa essere rivista e
modificata, o perlomeno, corretta, laddove noi riteniamo che non
sia rispondente alle esigenze, alle necessità dell'Ente pubblico e
faremo, proprio per dare concretezza al nostro intervento, al mio
intervento, delle proposte che riguarderanno alcuni punti della
convenzione, dando per acquisiti quegli altri punti su cui, né noi,
né altri Consiglieri regionali, in sede di dibattito faranno delle
osservazioni o delle proposte, direi, proprio in seguito a questo,
tra competenza della Giunta e l'ulteriore approfondimento dei vari
problemi, soprattutto per quanto riguarda i rapporti con gli
interlocutori.
Abbiamo alcune perplessità, le abbiamo manifestate nel passato.
Penso che sia doveroso che le manifestiamo anche in questa
occasione, quando, con un documento scritto, si giunge a precisare
quelli che sono impegni, obblighi e competenze delle diverse parti
che sottoscrivono questa convenzione e vorremmo che i colleghi, e
vorrei che i colleghi accettassero la mia proposta di prescindere
per un momento dal fatto che siamo consoci al 20% nel capitale
della Società Alpila, come anche, secondo me, si debba prescindere
dal fatto che l'Amministrazione regionale, proprio in conseguenza
di questa partecipazione con il 20% nel capitale della Società, ha
tre rappresentanti che fanno parte del Consiglio di Amministrazione
dell'Alpila. Vorremmo cioè fare alcune considerazioni che
riguardano i rapporti fra l'ente Pubblico, chiamato a sostenere
degli oneri e una iniziativa privata o una iniziativa di una
Società mista, che all'Ente pubblico richiede interventi e
regolamentazione di rapporti. Ma, per giungere a un discorso ancora
più concreto, non possiamo prescindere dal fare, anche, alcune
considerazioni di carattere generale, e cioè, che il problema di
Pila è stato visto, nel tempo, direi, anche prima della
Liberazione, per alcuni studi di sfruttamento turistico che sono
stati fatti, ma che si è dimenticato una cosa fondamentale e, cioè,
che nello sviluppo sportivo e turistico avvenuto dopo la
Liberazione, dopo la guerra, sempre maggior massa di lavoratori, di
sportivi - e le scuole sono un esempio concreto della
partecipazione più massiccia e popolare alla vita sportiva - Pila
era il retroterra ed è il retroterra naturale della Città di Aosta.
Pila è il retroterra naturale della Città di Aosta per il tempo
libero dei cittadini aostani, dei lavoratori, per gli sportivi
della neve, per le scuole e, lo sa tanto l'Amministrazione
regionale, che si organizzano addirittura dei corsi di sci e la
partecipazione della popolazione scolastica alla vita sportiva. Da
questo discende che Aosta, come retroterra, ha una sola Pila,
mentre, per i Milanesi, per i Torinesi, per i Biellesi che vengono
in Valle d'Aosta, si potevano trovare altre dieci, dodici, altre
numerose località adatte, valide come Pila per uno sfruttamento
turistico di quel tipo. Le cose sono ormai giunte a un punto che
non si può più ritornare indietro. Ecco noi ci preoccupiamo, in
questo momento in cui si discute la convenzione con il Comune di
Gressan e con l'Alpila, ci preoccupiamo di richiedere alcune
garanzie che questo retroterra naturale della Città di Aosta non
sia completamente pregiudicato e ci sono dei mezzi. Sappiamo che la
previsione della Società è di incrementare notevolmente gli
impianti di risalita e di salita, in modo da aumentare notevolmente
l'afflusso dei turisti e degli sportivi sui campi da neve, di
rendere sempre più vasto e di comodo accesso quello che viene
definito "le domaine skiable". Ebbene, noi vorremmo che fosse
previsto che, per l'uso di questi impianti di salita e di risalita,
per l'uso degli impianti sportivi che fanno parte del complesso
turistico previsto dalla Società Alpila, ci fosse una prelazione
per le scuole, per gli Enti di propaganda sportiva, per i turisti,
per gli sportivi aostani che debbano e possano ancora considerare
la zona di Pila il naturale retroterra per l'uso del loro tempo
libero. Ma è chiaro che la gestione della stazione avrà una sua
particolare caratteristica: che la vendita di posti letto - e 2/3
in zone residenziali - creerà un certo tipo di affluenza e che il
cittadino aostano si troverà naturalmente coinvolto in una
lievitazione dei prezzi di cui subirà le conseguenze.
Ebbene noi riteniamo che possa essere previsto una forma di
posti... se non addirittura di posti letto, con la gestione
attribuita a una società costituita ad hoc, dove siano presenti i
sindacati, le Organizzazioni dei lavoratori, del tempo libero -
dall'Enel all'ARCI - in modo che, anche in questa funzione la
stazione non sia, non porti a snaturale il retroterra di Aosta.
Un'altra perplessità che riguarda la bozza di convenzione è
l'impegno per gli adempimenti dell'attuazione del programma.
È scritto che la Società Alpila si impegna a dare esecuzione
unitaria all'insieme delle opere, con una serie di tempi, il cui
tempo limite massimo è il 31.12.1978; non è prevista nessuna
penalità nel caso che questo impegno non venga mantenuto.
Sappiamo - ci è stato detto e ci si dice ed è anche intuibile -
che molti ritardi sono avvenuti nell'inizio dei lavori; ritardi che
riguardano la mancata approvazione di progetti o di questa stessa
convenzione e che, interesse della Società, è di recuperare il
tempo perduto al più presto possibile, per arrivare allo
sfruttamento dei posti alberghieri, per quanto è riservato ai posti
alberghieri e alla vendita degli alloggi, dei condomini, destinati
dal punto di vista residenziale per il recupero dei finanziamenti
in base a quel piano finanziario della Società.
Potrà essere vero, però, riteniamo che l'intervento massiccio
dell'Ente pubblico debba essere garantito in caso di
inadempienza.
D'altra parte, la legge, prescrive - l'art. 8 della legge Ponte
lo dice chiaramente - nelle convenzioni, in seguito a lottizzazioni
fra privati e ente pubblico, garanzie fideiussorie o addirittura la
cessione gratuita del terreno su cui avrebbero dovuto sorgere lo
stabile, se la costruzione prevista dalla convenzione, che, poi,
per inadempienza di una delle parti, della parte, non viene
realizzata, passa di proprietà dell'ente senza nessuna
indennità.
Concretizzerò queste mie osservazioni di carattere più generale,
prendendo in esame poi gli articoli, il comma della
convenzione.
Ma esiste una profonda questione di principio che noi vorremmo
sottolineare al Consiglio regionale.
Dopo notevoli lotte a livello parlamentare e le lotte anche dei
cittadini, dei lavoratori, per la casa e la riforma urbanistica, si
sono affermate nelle leggi della Repubblica Italiana, nelle
disposizioni della legge 765, nelle disposizioni in materia
urbanistica, alcune capisaldi fondamentali, tendenti ad affermare
il concetto dell'interesse della comunità su quelli privati.
Tutti voi sapete come, uno di questi capisaldi, riguarda la
spesa per l'urbanizzazione primaria, cioè, per le strade interne,
gli acquedotti, le fognature, che, in base alle leggi della
Repubblica Italiana vigenti attualmente, non fanno più carico alla
collettività, ma, bensì, all'imprenditore, all'iniziativa del
costruttore, si è cioè superato - e i colleghi che sono stati
amministratori comunali lo sanno quante preoccupazioni questo
problema portava alla vita del Comune - sia superato il concetto
che il denaro pubblico della collettività serve per finanziare o
serve anche per finanziare opere che derivano dall'edilizia
speculativa e privata, cioè che le opere che fino a poco tempo fa,
cioè fino a questa riforma urbanistica, il Comune era chiamato a
fare per correre dietro con i servizi - la strada, l'acquedotto,
illuminazione pubblica, la fognatura - alle case costruite qua e
là, per mancanza di Piano regolatore o per mancanza di precise
norme in materia... Cioè voi sapete tutti come si costruiva un
certo numero di case: il Comune imponeva, l'ente pubblico imponeva
determinate condizioni, queste condizioni, erano, ad esempio,
l'acqua potabile sufficiente, il pozzo perdente, là dove non c'era
la fognatura, ma una volta che una casa, due case, tre case,
quattro case, erano costruite, gli inquilini aumentavano, le
necessitò di fognature, di strade, di scuole, si rendevano
evidenti, e il Comune, la collettività doveva intervenire per
supplire a questa mancanza.
Ebbene, la nuova attuale legislazione della Repubblica Italiana,
in seguito a una riforma urbanistica a cui abbiamo tutti
contribuito, in base a queste nuove, diverse, moderne concessioni,
dice che l'imprenditore privato è tenuto alle opere di primaria
urbanizzazione.
Ad Aosta, ad esempio, faccio un esempio per non andare molto
lontano, chi costruisce, paga al Comune per opere di urbanizzazione
500 Lire al mc.; forse si potrà dire: "Non è ancora una cifra
adeguata", è già però affermato il principio che il costruttore non
può sottrarsi a questa indicazione.
Noi, invece, con questa convenzione interveniamo massicciamente
per 850 milioni, ci ha detto Presidente della Giunta... mi permetto
di rettificare, perché mi è stato assicurato che interveniamo solo
per il 70% degli 850 milioni, cioè, per 595 milioni per le opere di
urbanizzazione primaria (strade interne, fognatura e rete
idrica).
Ecco, quindi, la questione di fondo, di principio, su cui noi ci
permettiamo di attirare l'attenzione della Giunta e che ci rende
molto perplessi.
Ma, dicevo, è nostra intenzione di dare un concreto contributo a
questo dibattito, per cui, malgrado io sia in sede di discussione
generale, proprio perché la discussione possa tener conto di tutti
i punti, e perché non ritengo che si scenda nelle voci, voce per
voce, mi permetterei di indicare alcune proposte di variazione o di
integrazione della bozza di convenzione, se recepite dalla Giunta,
potrebbero essere oggetto di ulteriore trattazione.
Nelle premesse, al comma quinto, proponiamo di sopprimere le tre
righe relative al Piano regolatore approntato dalla Società
Alpila.
Oramai siamo in una fase in cui, parimenti, si manifestano le
volontà delle tre parti. Il Piano regolatore è richiamato al
secondo comma, non diamo l'impressione che il Consiglio regionale è
a rimorchio della Società Alpila nell'approntazione di strumenti
urbanistici. Esiste il Piano regolatore, a suo tempo non lo abbiamo
votato, comunque, è una legge regionale della Valle d'Aosta.
Mi sembra che sia inutile richiamare al comma quinto il fatto
che è stato a suo tempo, anche se richiesto, se richiesto
dall'allora Amministrazione regionale, questa redazione del Piano
regolatore.
Così come proponiamo di sopprimere il punto sette delle
premesse, cioè che le spese del Piano regolatore a carico della
Società hanno raggiunto una certa cifra. Così come proponiamo anche
di eleminare al punto uno della convenzione, "i cui oneri, alla
cifra degli oneri, fin qui sostenuti dall'Alpila per gli studi e i
progetti". È chiaro che questi studi e progetti, quando diamo atto
che sono fatti dall'Alpila, ci sembra superfluo citarli in una
convenzione di questo tipo.
Ho già detto e ribadisco al punto 6° il problema delle fasi di
attuazione del programma.
Noi riteniamo che la costruzione dei posti letto alberghieri e
dei posti letto residenziali debba, di pari passo -  in questo
senso richiamiamo l'attenzione della Giunta - con l'impostazione e
l'ultimazione dei centri sportivi e dei centri commerciali. Cioè ci
saranno forse dei tempi tecnici, però, è ovvio che la società tende
a realizzare tutti i posti e tutte le realizzazioni che sono
rentable, che danno un reddito immediato, che possono essere
vendute, rimandando nel tempo quelle che sono le opere di carattere
più generale.
Il fatto di invertire queste tendenze, di conciliare
l'abbinamento di queste tendenze nella costruzione, deriva anche
dal fatto, già detto precedentemente, che mancano penalità in caso
di mancate costruzioni. Ecco, non vorremmo che una volta costruiti
tutti gli alberghi e tutte le zone residenziali da vendersi, non si
realizzassero più quei centri sportivi, quelle iniziative che
caratterizzano anche questo tipo di stazione moderna, perché non
c'è nessuna penalità se questo non viene fatto da parte della
Società ed eventuali difficoltà che possono essere evidenziate nel
futuro, possono portare a questa decisione da parte della Società,
che sarebbe a tutto danno dell'ente pubblico che interviene in
questo momento in modo massiccio.
Quindi, alla diversa impostazione, dei tempi di realizzazione,
dei tempi di costruzione, con precedenza anche alle ultimazioni,
alla costruzione del centro sportivo, del centro commerciale, cioè
delle opere di carattere collettivo, ripropongo qui l'inserimento
della fideiussione o dell'acquisizione dei terreni da parte
dell'ente pubblico, nel caso che il Piano, previsto entro il
31.12.1978, entro quella data non fosse realizzato.
Al punto 8, fermo restando la questione di principio a cui ho
fatto cenno precedentemente, cioè dell'assurdità dell'intervento
dell'Ente pubblico, il finanziamento di opere di urbanizzazione
primaria, è indiscusso che, così come si presenta l'articolo 8, è
piuttosto confuso.
Ecco, vorrei, non solo un chiarimento, ma se effettivamente
quanto ho asserito prima è vero, e cioè, che interveniamo soltanto
con il 72% di queste cifre, cioè 595 milioni. Sia detto in modo più
chiaro quello che compete all'Amministrazione regionale, quello che
compete alla Società Alpila, quelli che saranno di diritto al
Comune di Gressan; ultima riga, che diventa proprietario della
fognatura e della rete idrica, che implicitamente, come Comune,
applicherà le tasse e quindi il costo dell'erogazione dell'acqua e
degli allacciamenti, ma che forse non è male precisarlo, anche
perché il Comune di Gressan, nella stessa convenzione, viene
chiamato a sostenere notevoli oneri, e se non ha delle maggiori
entrate, dovute a questi insediamenti, è chiaro che non potrà fare
fronte assolutamente a quegli oneri. Per quanto riguardano i punti
11 e 13, noi riteniamo che anche se sono vaghe, non solo precisate
nel tempo, gli interventi regionali per la sistemazione delle
strade di accesso, Charvensod-Les Fleurs e Gressan-Les Fleurs, e
all'ampliamento del tronco Les Fleurs-Pila, non sarebbe forse male
cifrare questo intervento regionale e esaminare un plafond oltre il
quale non andare, di modo che, già in sede di convenzione, si
sappia fino a che punto l'intervento dell'Ente pubblico si traduce
in cifre. Alcuni tecnici mi hanno detto che la sistemazione di
queste strade può raggiungere due miliardi, altri tecnici hanno
detto solo cinquecento milioni, i pareri sono molto discordi. Le
cifre, però, sono notevoli, ecco, noi riteniamo che cifrare questi
impegni, per lo meno fino al 1978, scadenza dell'impegno di
costruzione, possa essere un atto di oculata amministrazione. Così
come anche, al punto 13, riteniamo che debba essere cifrato
l'impegno della Regione e del Comune di Gressan, proprio in
considerazione degli oneri per la manutenzione che al Comune di
Gressan deriverebbe dalla costruzione di 20 mila metri di
parcheggio e non sono poi mica tanti, perché sono, in base ai conti
fatti da tecnici sulle 660-700 macchine e noi teniamo conto che c'è
una notevole pendenza nella zona, che il costo di costruzione sarà
notevole e che, soprattutto, sarà notevole il costo di manutenzione
da parte del Comune di Gressan per quanto riguarda l'illuminazione
pubblica e, soprattutto, sgombero neve, perché se è una stazione
invernale e le macchine ci devono andare d'inverno, è chiaro che lo
sgombro neve dovrà avvenire in quella stagione.
Ecco, noi, ci permetteremo anche di proporre, tenuto conto che
la Società non... cioè che il Comune di Gressan, in base
all'applicazione delle tasse, in base all'erogazione dell'acqua
potabile o quant'altro, in base ai regolamenti che riterrà di
applicare, non potrà farlo che a costruzione completa, definitiva
della stazione. Riteniamo, in fase cautelativa che potrebbe anche
essere precisato che queste amministrazioni, per lo meno fino alla
scadenza del 1978, cioè fino al completamento della stazione e
quindi alla sua entrata in funzione, siano a carico della Società
stessa.
Come al punto 15, anche se non è detto, ed è da ritenere
implicito, ma non sarebbe male forse dirlo, anche perché qualcuno a
cui ho chiesto, mi ha detto che così non era... e allora, se noi
aggiungiamo cinque parole, evitiamo ogni studio e ogni discussione
in avvenire, che il Comune di Gressan al punto 15, si impegna a
provvedere al ritiro e eliminazione dei rifiuti, nulla vieta, mi
sembra che sia implicito, ma però alcuni hanno detto di no, e
allora, se è implicito, mettiamolo, "applicando le relative tasse
comunali per il ritiro e il trasporto dei rifiuti solidi urbani",
sempre che questo sia implicito.
Ritengo che valga la spesa precisarlo, e  per quanto
riguarda le considerazioni che ho fatto e che non sono contenute
nella bozza di convenzione, riteniamo che la Giunta potrebbe
esaminare la possibilità di discutere, di convenzionare, di
precisare, anche, in un protocollo aggiuntivo - se questo può dare
maggiore forza agli impegni reciproci -, l'utilizzazione degli
impianti di salita, risalita, cioè, la funzione del retroterra di
Pila, nei confronti di Aosta, e gli stessi dirigenti dell'Alpila
assicurano che lo stadio delle nevi è sufficiente per la stazione e
per la cittadinanza aostana. Ebbene, mettiamo questo concetto anche
per iscritto, dicendo come, con particolari considerazioni,
particolari giorni, con l'utilizzazione di determinati impianti, a
determinate condizioni, le scuole, gli sportivi, i cittadini
aostani, possano essere, possano ancora usufruire di Pila, come
naturale retroterra per il tempo libero.
Analogamente diciamo per la gestione di una tavola calda, di un
ristorante, di un certo numero di posti letto, perché e gli aostani
e quanti non fanno parte della categoria dei residenti stabili
nella stazione di Pila, siano in condizioni di avere, a prezzi
calmierati, la possibilità di accedere a questi impianti e a questa
stazione, e non subire la lievitazione dei prezzi.
Questo, secondo noi, è quanto l'Ente pubblico, proprio per la
ragione che interviene massicciamente nelle opere primarie e anche
in una serie di impegni per quanto riguarda l'agevolazione per i
mutui e per gli allacciamenti e per i contributi nelle spese varie,
che la Società dovrà sostenere, noi riteniamo che, nei confronti
della collettività, sono clausole o norme o intenzioni che la
Giunta, sensibile a questi problemi, possa recepire.
Pedrini (P.L.I.)
- Non mi voglio dilungare molto, Signor
Presidente, sull'argomento, perché il P.L.I. è sempre stato molto
chiaro sulla questione.
Noi desideriamo soltanto dire questo: è la prima volta che si
concepisce qualcosa in Valle d'Aosta veramente con uno sguardo
posato al futuro.
È la prima volta che in Valle d'Aosta si cerca di fare qualcosa
che si chiama turismo, qualcosa di concreto, qualcosa che
evidentemente deve portare del benessere, non soltanto a quelli che
vengono; quelli che vengono, lo devono portare a noi valdostani, ce
lo devono portare lasciandoci i soldini che, evidentemente, tutti
noi cercheremo, con molta chiarezza, di portar via loro, come lo
facciamo con la nostra meravigliosa Casa da gioco, che ogni giorno
sale nelle sue entrate.
Noi, su questo, siamo perfettamente d'accordo.
Questa è un'industria, l'abbiamo già detto tante volte, che va
sfruttata sotto tutti i profili. Ci sono delle remore, è evidente
che ci sono delle remore, alcune io le condivido, quelle che ha
detto il Consigliere Dolchi, altre le posso anche condividere,
però, una cosa è certa: noi diamo, qua, un mandato alla Giunta,
evidentemente, la Giunta terrà conto di tutte queste osservazioni,
di tutto quello che è stato detto oggi, ne riparleremo ancora, ma
evidentemente quando stringerà, io penso che terrà evidentemente
nel debito conto quanto è stato detto e si sappia solo chiaramente
che il Partito Liberale, è sempre d'accordo e, quindi, voterà a
favore di quanto presentato in favore di Pila.
Bordon (D.C.)
- Io non avevo nessunissima intenzione di
prendere la parola - e ciò con vostra somma gioia e in parte anche
mia - ma mi sembra che, anche per quelle responsabilità che ognuno
di noi deve assumere, qui, in quest'aula, che qualche cosa, almeno,
si debba dire in un primo intervento. Direi che la Democrazia
Cristiana è favorevole allo sviluppo di Pila, fa ridere, perché
basta andare indietro nel tempo, rivedere quello che è accaduto dal
1966 in poi e, quindi, la Democrazia Cristiana ha portato avanti
questo problema, lo segue con la massima attenzione e si augura che
questo problema abbia ad essere risolto al più presto.
Il mio intervento non voleva essere una cosa tecnica, in quanto
che, ho detto prima, non come una boutade, i tecnici, in
quest'aula, per il problema di Pila, sono tanti e li abbiamo
sentiti. Sono tanti: dall'intervento fatto dal Consigliere Fosson,
che conosce Pila, come dal Consigliere, Avv. Caveri, che conoscono
Pila come le loro tasche, perché penso che ci abbiano passato tanti
e tanti anni, l'intervento di Savioz, l'intervento che io vorrei
chiamare, preciso, di Dolchi, perché quando a un certo momento
avevo detto: "Voglio sentire Dolchi quello che dice", sapevo che
Dolchi era preparato in materia e dirò che mi è piaciuta
l'impostazione di Dolchi, perché io vorrei un po' vedere, con voi,
con molta attenzione, questo problema.
Mi preoccupa una cosa essenziale: è dal 1966 che portiamo avanti
questo problema, quindi, sono cinque anni, sei anni, mettetene
quanti volete voi, e mi sembra che non si siano sprecati questi
anni, perché il problema è di tale importanza, che deve
svilupparsi, deve concretizzarsi, senza deturpare la zona di Pila.
Però mi consentirete - anche se prendendo questa mia posizione io
non so se non ne uscirò con le ossa rotte, perché sarò tacciato di
esser un difensore dei demo-pluto-capitalisti che vogliono
sviluppare la zona di Pila - però mi sembra che qualcosa si debba
pur dire e che cosa dobbiamo dire? Io sono molto preoccupato per
questo motivo: si direbbe, dopo aver sentito le affermazioni che
sono state fatte oggi qui dentro, che si parla del problema di Pila
per la prima volta, ma noi siamo ancora alla stessa discussione di
prima, noi continuiamo ancora a dirci quello che dicevamo già
allora. A un certo momento, ci preoccupa la volumetria, ci
preoccupa la strada coperta, ci preoccupano tutte queste
osservazioni che io condivido. Ma io sto domandando: arrivati a un
certo momento, noi vogliamo stabilire, di concreto, che cosa deve
questa Società per avere tutto il placet nostro, che sottoscrivano
un capitale del 20% - come diceva Dolchi - quindi un intervento
massiccio, vogliamo finalmente dire a questa Società: "Noi
chiediamo - se mi permettete la parola, proprio per l'intervento
pubblico: - noi pretendiamo questo", affinché questa Società
sappia, a un certo momento, che cosa deve fare. Perché, secondo il
mio modesto parere - è questo più che altro un mio giudizio
personale, ma credo che sia un po' condiviso da tutti perché è
basato solo sul buonsenso - ma questa Società, a un certo momento,
viene avanti, porta una prima proposta, ne porta una seconda -
adesso sentiamo la relazione del Presidente della Giunta, che ti
dice: "Ha avuto il benestare, ha avuto la benedizione della
Sovrintendenza, ha avuto la benedizione dell'agricoltura per quello
che è il rimboschimento, ha avuto tanti altri placet" e, arrivati a
un certo momento, noi qui ricominciamo di nuovo la discussione.
Io ritengo che le osservazioni che sono state fatte, siano tutte
giuste, sembrerebbe anche andare un po' oltre, ma io ritengo che, a
un certo momento, sia giusto che certi interventi della Regione,
che mette una certa somma di denari, a difesa degli interessi dei
turisti aostani e delle zone vicine, sia da prendere in
considerazione. Però, la mia osservazione continua ad essere
semplicemente questa: io chiederei che, a un certo momento... non
so cosa risponderà il Presidente della Giunta tant'è che io avrei
voluto, forse, intervenire dopo, ma la mia preoccupazione è sempre
la medesima: noi abbiamo, a un certo momento, qui, la necessità
assoluta di sviluppare economicamente determinate zone, chiediamo
posti di lavoro, perché ci mancano, parlano sempre di
licenziamenti, a un certo momento, viene fuori uno sviluppo di un
centro turistico, che forse ha troppi posti, se si parla di 5.000
posti, ma se sono tremila, forse, potrebbero andare bene, però,
anche in questo noi continuiamo ad andare avanti, a tergiversare,
per cui, secondo il mio modesto parere - lo ripeto per la seconda
volta, che può essere errato - ho l'impressione che si vada avanti
e che non si concluda niente.
Ora, io penso che sarebbe bene, a un certo momento, che tutte le
osservazioni, come ha detto qualcuno prima di me, molto meglio di
me, vengano prese queste considerazioni, in buona nota, si porti
avanti questa discussione, perché, Signori, io ho l'impressione che
se noi andiamo ancora avanti un paio di mesi soltanto, cioè due
mesi, con questa impostazione, noi perdiamo un altro anno, perché,
passato aprile-maggio e giugno, io non so cosa potranno fare, cioè,
cosa si potrà iniziare, ma ho paura che perderemo un altro
anno.
Poi, le regionali dell'anno venturo... ma adesso, tu mi vuoi
fare entrare in un binario che mi è tanto gradito, ma che poi mi
fai andare fuori dal seminato, e allora io mi permetto solo di dire
questo: Signori, io ripeto, non so cosa risponderà il Presidente
della Giunta, ma questa convenzione, eventualmente la si esamini,
io sarei veramente amareggiato dovesse essere respinto, perché,
abbiano detto prima, il Comune di Gressan aspetta anche lo sviluppo
di questo, perché il Comune di Gressan ha bisogno di questo
sviluppo, perché ne avrà un reddito, avrà tutto quello che volete
voi, per lo sviluppo di questa zona, ma la preoccupazione è sempre
la medesima: che noi, oggi come oggi, abbiamo fatto delle
osservazioni, queste osservazioni devono essere messe sulla carta,
devono essere applicate, però si proceda con una certa velocità,
perché, in caso contrario, noi non combineremo niente. E allora, se
sono passati sei anni, ha detto Savioz, io non credo che sia un
buon profeta, almeno io me lo auguro, ha detto Savioz, ritorneremo
a discutere in quest'aula, ancora fra cinque o sei anni, se non
sbaglio, proprio con queste testuali parole, io è proprio questo
che vorrei evitare, quindi, prego il Presidente della Giunta di
dirci chiaramente che cosa intende fare, perché nel secondo
intervento puntualizzeremo quelle responsabilità che ognuno di noi
deve prendere in quest'aula.
Montesano (P.S.D.I.)
- Chi altri chiede la parola?
Assessore Milanesio.
Milanesio
(P.S.I.)
- Io risponderò alle molte
osservazioni che sono state fatte, in via preliminare, lasciando
poi al Presidente della Giunta l'incarico di chiudere o di,
eventualmente, replicare ancora ad altri interventi che potrebbero
succedersi.
Le osservazioni che sono state fatte su questo argomento, che è
indubbiamente un argomento importante e controverso, sono molte e
di diverso tenore e tipo.
Diciamo che, intanto, testimoniano tutto l'impegno con cui i
Consiglieri hanno esaminato gli allegati e hanno approfondito il
problema.
Io comincerò dagli interventi così come si sono succeduti, e se
dimenticherò qualcosa, chiedo scusa, fatemelo presente e cercherò
di rispondere alle domande che potrei aver dimenticato.
Chabod è intervenuto parlando della questione della rete
fognante, facendo delle osservazioni in ordine al fatto che il
tracciato dell'attuale rete fognante dimentica le costruzioni
esistenti; costruzioni che sono sprovviste della fognatura e, anche
per un minimo di esperienza personale diretta, che ho potuto avere
sul luogo, mi rendo conto che questa situazione non può durare
oltre, perché già le presenze dei turisti, sia pure aostani, e
turisti della domenica, comportano già degli inconvenienti di
natura poco simpatica, come tutti potranno immaginare, a proposito
della carenza di questo sistema di rete fognante. Però, io ritengo
che, in sede esecutiva, possano essere studiati quegli accorgimenti
per poter venire incontro alle esigenze anche delle costruzioni
oggi esistenti e che non hanno stretto riferimento con
l'insediamento dell'Alpila.
Il Consigliere Fosson è intervenuto facendo alcune osservazioni
in ordine all'altezza degli edifici, cioè dice: "Qual è l'altezza
degli edifici? La strada coperta, mancano alcune fotografie;
l'acqua potabile...", se non vado errato e poi è intervenuto sulla
necessità di riconoscere alle zone adiacenti a quelle interessate
dal Piano di sviluppo di Pila, un certo indice di edificazione.
Alcune di queste domande sono state fatte anche dall'Avv. Caveri
- io mi riferisco alla strada coperta - e, poi, mi pare, l'Avv.
Caveri ha parlato anch'esso dell'altezza degli edifici e se un
certo discorso era stato fatto, precedentemente, era stato
concordato. Poi ha parlato, ha chiesto la visita dei tecnici che
hanno lavorato per l'Alpila, i relativi emolumenti e indennità e
poi ha fatto una raccomandazione al Presidente del Consiglio.
Io comincio a rispondere a Fosson, prima.
Intanto, ci furono degli incontri a livello inter-partitico, un
po' di mesi fa, a proposito della necessità di approvare il Piano
volumetrico di Pila, così come era stato presentato dalla Società.
In quella sede, così, ci furono degli scambi di vedute e di
opinioni e si concordò anche un tipo di atteggiamento che
l'Amministrazione avrebbe dovuto assumere.
Ora, rimanevano in pregiudicato, così, ed era oggetto di
differente valutazione, soprattutto, la strada coperta, cioè il
fatto che questa strada coperta dovesse essere abolita nei tratti
previsti dal progetto e, quindi, sostituita con strada adiacente,
parallela, di diverso tracciato, comunque, che assolvesse a questa
funzione.
Io posso leggere la delibera che è stata assunta dalla Giunta
regionale, in data 3 settembre 1971, e che, poi, è contenuta in una
lettera che abbiamo mandato all'Alpila. Quindi: "la Giunta
regionale, vista la legge, ecc. ecc., visto il Piano volumetrico,
delibera, ai sensi del punto 5, ultimo comma delle norme di
attuazione approvate con la sopracitata deliberazione, in data 28
marzo 1969, delibera di approvare il Piano plano-volumetrico
presentato dalla Società per azioni Alpila per la realizzazione di
nuova costruzione nella conca di Pila, in Comune di Gressan,
autorizzandone l'attuazione a condizione che siano osservate le
seguenti norme e prescrizioni:
1)  non saranno ammesse, per rispettare il paesaggio,
costruzioni sul limite nord del piano della Gorraz, sul limite
Nord-Ovest del piano di Pesein sul limite nord del piano di
Pila...
(
Voce)
...poi vedremo.
2) I fabbricati della valletta, tra Pila e Pesein, dovranno
essere collocati in modo che i tetti non superino il livello della
strada e che non superino, a monte, la linea tra la facciata della
Cappella e la stazione di arrivo dell'ovovia.
3) Non sarà ammessa la colata di cemento tra Pesein e la
Cappella, lo spazio tra la Cappella e Chacard dovrà rimanere verde,
così come il promontorio in fondo ai prati di Pila e quello situato
a Nord-Ovest del tornante esistente, a circa 60-80 metri dell'Hôtel
des Alpes, pure verde dovrà rimanere lo spazio tra Chacard e il
rivo di irrigazione.
4) Non potranno essere realizzati ponti in cemento e in
particolare, quello che dalla stazione dell'ovovia conduce al
Chalet di Pila.
5)  Sarà consentita un'altezza massima dei fabbricati di
metri 12, o tre piani dal livello dei pianori, si potranno
consentire quattro piani sul limite ovest del pianoro di
Gorraz.
6) Dovranno essere rispettati i boschetti tra La Gorraz e Pesein
e gli altri situati tra Pila, Pesein e la Cappella, come pure
quelli al di sotto dei prati di Pila e Chacard.
7) Dovrà essere realizzato un programma di mantenimento
dell'economia silvo-pastorale e di sistemazione idraulico-forestale
delle piste, nonché delle zone disboscate e di disciplina nei
confronti dei gitanti con nomina di personale di vigilanza; tale
programma dovrà essere concordato tra l'Amministrazione regionale e
la Società per azioni Alpila.
Questo è il contenuto della deliberazione della Giunta come ho
detto, in data 3 settembre 1971, che è stato trasmesso con lettera
al Comune di Gressan e all'Alpila.
Quindi, in questo modo, io penso di aver risposto ad alcune di
queste domande, non ad altre.
Per quanto si riferisce che non abbiamo ritenuto... la Giunta
non ha ritenuto opportuno di inserire il discorso della strada
coperta, in quanto... cioè, dell'eliminazione della strada coperta,
in quanto la creazione di una strada, in posizione diversa
dall'attuale, avrebbe creato dei notevoli problemi di dislocazione,
intanto, dei fabbricati che sono posti lungo delle curve di
livello, proprio per poterli meglio confondere con la natura e,
secondariamente, avrebbe occupato o parte di quelle che sono
destinate, di quelle aree destinate a piste o di aree destinate a
zone verdi.
Voglio anche precisare che questa strada, è una strada pubblica
a tutti gli effetti e, quindi, il passaggio è non solo consentito,
ma obbligato, doveroso per tutti quanti i cittadini. Anche perché
questa strada va oltre l'insediamento previsto dal Piano e, quindi,
evidentemente, non può essere sostituita da un'altra strada.
Comunque, affermo che questa si tratta di strada pubblica a tutti
gli effetti.
Dunque, per quanto si riferisce al discorso dell'acqua potabile,
ha fatto oggetto di diverse valutazioni, di diverse discussioni.
Noi sappiamo che, in questo momento, sono garantiti qualcosa come
15,5 l/al secondo e riteniamo che questi 15,5 litri al secondo, nei
momenti di minima, consentano di abbeverare, di soddisfare i
bisogni idrici di oltre 3.000 persone, con un consumo medio
pro-capite, pro-die di 400 litri al secondo, che è una media molto
elevata. Si pensi che, oggi, Aosta ha una disponibilità reale di
200 litri pro-capite, pro-die.
Dicevo, Aosta, è un disastro, perché manca la pressione, non è
che manchi l'acqua, la pressione in certi punti della città.
Comunque, le previsioni qui sono esattamente del doppio della
disponibilità attuale idrica della città di Aosta.
Per quanto si riferisce al limite di costruzione di Pila e zone
adiacenti, questo Piano regolatore di zona di particolare interesse
turistico è stato redatto in base allo Statuto, redatto dalla
Regione, in base all'art. 2 dello Statuto che attribuisce questa
particolare competenza alla Regione.
Quando il Comune di Gressan farà il proprio Piano regolatore,
disciplinerà opportunamente tutte quelle aree che non sono state
disciplinate in questo Piano di zona di particolare interesse
turistico.
Va da sé che alcune aree adiacenti, almeno così, a occhio e
croce, riteniamo si possano prestare allo sviluppo turistico, a
utilizzazioni turistiche.
Faccio presente che l'indice medio della realizzazione del Piano
di Pila è - come indice globale, riferito ai tre milioni di metri
quadri - è inferiore allo 0,10, cioè è di circa 0,09, come indice
globale della zona di Pila, cioè dei terreni proprietà della
Società.
Sono aree agricole, quindi l'indice è addirittura inferiore
all'indice ammesso per la zona agricola; l'indice ammesso è 0,10 in
questo caso, l'indice è 0,09, anzi 0,089, da calcoli fatti.
Comunque, questo è un discorso accademico, però condivido la
preoccupazione del Consigliere Fosson in ordine all'opportunità che
il Comune di Gressan faccia un Piano regolatore per il proprio
Comune. Il Comune di Gressan non l'ha ancora fatto questo Piano
regolatore ed evidentemente, essendoci la delimitazione dei centri
abitati, ai sensi della legge Ponte, c'è una parte che è
considerata centro abitato, e l'altra parte che è considerata zona
agricola.
Quando il Comune di Gressan deciderà di disciplinare il proprio
territorio, io credo che le vocazioni naturali di questi territori
verranno rispettati e tenuti in giusto conto.
Noi chiederemo all'Alpila la visita di tutti i tecnici che hanno
lavorato o lavorano all'Alpila e le relative indennità,
emolumenti... non è in nostro possesso, lo chiederemo
immediatamente.
Il Consigliere Savioz ha parlato del collegamento Pila con
Ozein, cioè dell'opportunità di mantenere un rapporto di simbiosi
tra queste due zone così vicine mi pare che questo sia tra l'altro
anche previsto, anzi, questo è previsto dall'attuale Piano di
sviluppo di Pila e la relazione che è stata allegata, della quale,
giustamente, il Presidente mi ha fatto grazia, non ha letto quello
che era stato scritto nella relazione, però la relazione lo
specifica abbastanza chiaramente e vi dico a che punto, grosso
modo... ecco, a pag. 2, quando parla "la concezione della
stazione", lì si dice chiaramente: "la stazione di Pila è stata
studiata per l'accoglimento residenziale, sia estivo che invernale,
ecc. ...", a un certo punto dice: "essa è stata ideata per
accogliere e ospitare lo sciatore o il turista contemplativo per un
periodo di soggiorno, in cui trovi sport, riposo e svago, per la
clientela locale, di transito e week-end, saranno attrezzate le
vaste zone sciabili, tra Pila e Ozein, con caratterizzazione di
stadio della neve, assicurando un legame nella parte alta di tutto
il comprensorio sciistico, con i relativi servizi, attraverso il
coordinamento degli impianti di risalita".
Dalle ultime notizie che sono così, in mio possesso, mi risulta
che la Società Alpila abbia acquistato, o stia per acquistare,
forse ha già acquistato gli impianti di Ozein e quelle
attrezzature, quelle poche attrezzatture che facevano oggetto di
quella piccola stazioncina che esiste ad Ozein. Questo sta a
testimoniare la volontà di mantenere questo collegamento. Direi di
più: questo rapporto di complementarietà tra l'una e l'altra
zona.
Il problema dell'intervento regionale, compagno Savioz, certo
sarebbe bello che la Regione potesse disporre se non di 18
miliardi, quali sono quelli previsti, di almeno una fetta di denaro
più cospicua e fare, se non proprio, direi, completamente, come
Ente pubblico degli interventi a totale suo carico, onere e
rischio, se non altro prendendo, magari, delle partecipazioni di
rischio superiori di quelle del 20%. Non dimentichiamo, però, che
in questo momento la partecipazione della Regione non è una
partecipazione di nessun conto, una partecipazione direi
minoritaria, nel senso duplice della parola: intanto, gli altri
soci hanno, raggiungono l'80%, ma con delle piccole quote che sono
del 5, del 6, dell'8, e non raggiungono - nessuno di questi soci
presi individualmente - non raggiunge una quota del 20%, secondo,
la Regione è considerata in questa Società, in base allo statuto,
veramente un socio - se vogliamo usare delle espressioni
pittoresche - di categoria A e gli altri, invece, sono considerati
di categoria B, perché? Perché la Regione ha il diritto di veto,
può esercitare il diritto di veto in qualunque momento, su
qualunque iniziativa, sia all'interno del Consiglio di
Amministrazione, che all'interno del Comitato esecutivo.
E questo, io credo, penso sia non poca cosa, anzi, faccia
spostare i rapporti di potere e di influenza all'interno del
Consiglio d'Amministrazione dalla semplice base numerica del
possesso azionario a un discorso, diciamo così, dell'importanza che
l'ente pubblico deve e può rivestire in questo caso, ripeto, ad un
discorso che prescinde dai rapporti numerici, ma che si riferisce
all'importanza morale e istituzionale della Regione e ha il
significato della presenza regionale in questa Società.
Quindi, il nostro intervento, che non è cospicuo, che non è
maggioritario, però è importante, è un intervento che può contare,
proprio per questo diritto di veto. Del resto, parliamoci chiaro,
senza l'assenso della Regione, questa Società non potrebbe fare
niente.
Il Consigliere Dolchi... e non vorrei con questo comunque aprire
il discorso che è stato fatto da Berlinguer, al congresso del
partito comunista, dove ha chiesto: "Basta di pubblicizzare, ne
abbiamo già troppi interventi pubblici in Italia, soprattutto
perché questo intervento pubblico - guarda caso - finisce poi
sempre nelle mani della Democrazia Cristiana". Ora, con questo non
volevo polemizzare nei confronti degli amici della Democrazia
Cristiana, constatavo solo un aspetto di questa realtà.
Il Consigliere Dolchi ha fatto un intervento molto ampio e molto
preciso e, direi, anche abbastanza costruttivo. Intanto, così, ha
discusso un pochettino sulla filosofia, dell'iniziativa,
sull'ideologia di questa stazione, se vogliamo, e da quello che ho
capito, non ha opposto un rifiuto, tutt'altro, non ha opposto un
rifiuto a questa stazione, a questa iniziativa, che viene giudicata
opportuna, importante, necessaria. Ha formulato una serie di
obiezioni e di osservazioni e richiesto una serie di precisazioni
al tipo di convenzione fatta e, eventualmente, ad un documento,
così, aggiuntivo - non so come definirlo - ad un protocollo
aggiuntivo - direbbe Moro - da allegare a questa convenzione, per
vedere rispettate certe preoccupazioni e certe esigenze che si
manifestano.
Indubbiamente la realizzazione di questa stazione creerà dei
problemi, così, di carattere economico, di carattere sociale e di
carattere, se vogliamo, anche culturale, cioè, perché? Si tratta di
creare a 1800-2000 metri di altezza, consentitemi, una cattedrale
nel deserto, cioè la classica cattedrale nel deserto. Oggi a Pila
non esiste una, non so, un nucleo abitato con una certa consistenza
numerica di persone, per tutto l'anno, è così. Il retroterra
sportivo, se vogliamo, della città di Aosta e di altre zone, noi ci
auguriamo anche di altri turisti, così come sta avvenendo in questi
ultimi tempi, però non ha suo habitat vero e proprio, non ha una
sua configurazione, come villaggio, come paese, come nucleo
abitato. Con un intervento di questo tipo è chiaro che noi
trasformiamo Pila e viviamo delle nuove caratteristiche.
Questo comporta dei riflessi, ripeto, economici, sociali, e
culturali.
Certamente, un'iniziativa turistica di questo tipo e di questo
livello, io qui non vorrei fare il discorso che è stato adombrato,
così, in tono polemico, della stazione di classe, nel senso
dell'alta classe; il problema è che oggi, se si vuole avere
competitività sul mercato turistico nazionale ed internazionale,
per iniziative di questo tipo, che hanno indubbiamente un valore
non solo riferito all'area, così, valdostana, nemmeno all'area
delle Alpi Occidentali, ma riferito alla situazione delle stazioni
internazionali, questo tipo di intervento si pone, obbiettivamente,
in concorrenza con le più grosse e migliori stazioni di sport
invernali ed anche dell'Europa, certamente, e del mondo.
Ora è chiaro che questo compito che abbiamo di fronte è un
compito arduo e non dobbiamo mai perdere di vista il significato
che assume l'iniziativa Alpila, cioè, un significato di altissimo
livello qualitativo e anche di superamento, direi, così,
tecnologico, di esperienze che sono state fatte in questo settore e
che hanno dato esempi per alcuni aspetti, esempi negativi per
altri; cioè, in poche parole, l'esperienza progettuale e
l'esperienza di tutte le stazioni che sono realizzate fino ad oggi
è stata assunta dall'Alpila e portata ad un livello superiore e
adattata alla mentalità e ai gusti di oggi dei possibili utenti di
questa stazione.
Ora, Signori Consiglieri, il problema, quindi, non mi pare che
sia quello di dire: "Ma Aosta perde il suo stadio delle nevi",
oppure "facciamo attenzione che i prezzi aumenteranno". Certo, i
prezzi aumenteranno, questo è chiaro, cioè di fronte ad una
stazione di questo tipo, va da sé che aumenteranno anche i prezzi
dei generi alimentari, i prezzi dei beni di consumo, però si creano
dei posti di lavoro, si creano delle occasioni di lavoro indotto,
collegato a questo paese che si crea lì sopra, si mettono in
circolo dei quattrini, si creano delle occasioni di lavoro che non
devono essere sottovalutate, però, anche in questo momento, senza
voler sopravalutare, però si dimostrano indispensabili a un
equilibrio dell'economia regionale, che è fortemente squilibrata
per la deindustrializzazione che si sta manifestando in Bassa valle
e non solo in Bassa valle.
Ora, se noi crediamo nell'avvenire dello sviluppo turistico, io
ritengo che questo tipo di iniziativa sia una delle migliori.
Però, nello stesso tempo, io avverto che nel discorso del
Consigliere Dolchi vi sono delle osservazioni, giuste, delle
osservazioni pertinenti e per questo io ritengo che la Giunta sia
disponibile ad accogliere quanto di queste osservazioni è
compatibile con questo tipo di iniziativa, che è stata voluta
dall'Amministrazione regionale, da tanti anni e che dopo alterne
vicende, si sta perfezionando e io mi auguro venga a conclusione,
io mi auguro queste sera stessa, perché, Signori, qui c'è un
problema di tempo, di tempi tecnici, c'è un problema di piani
finanziari, ci sono diversi problemi che potrebbero far sì che una
non approvazione, o comunque, un rinvio di ogni decisione, potrebbe
fari sì che questa iniziativa, comunque, venga rinviata di un anno,
o addirittura compromessa, perché il grado di appetibilità che
questa iniziativa ha nei confronti di privati sostenitori, non è
poi quello di un'iniziativa a carattere, così, speculativo; è
un'iniziativa con molte incognite, con molti punti
interrogativi.
Non si tratta di costruire il condominio a Courmayeur o al
Breuil-Cervinia, che si sa poter vendere a prezzi elevati, senza
oneri infrastrutturali e senza una incertezza o un rischio
imprenditoriale.
In questo caso, si rischiano molti capitali; una parte di questi
sono della Regione e non si sa esattamente quale potrà esser
l'accoglienza del mercato, anche se si è cercato di prevederla con
delle opportune ricerche, con delle indagini, che, anche queste,
sono il meglio di quanto sia stato fatto in Italia in questo
settore. Ora, il discorso di arrivare a rendere compatibile questo
insediamento con le esigenze che si possono manifestare da parte
degli aostani, diciamolo pure, è inutile che noi riferiamo Pila a
tutta la Valle d'Aosta, lo dobbiamo riferire, diciamo così, ad
Aosta, a Gressan, cioè i Comuni che gravitano su Pila. Ora, questi
accorgimenti devono essere studiati, non possiamo, stasera, se non
indicarli in modo sommario, in modo così, ancora impreciso, ma
possiamo indicarli per una fruizione, diciamo, così - non voglio
usare la parola "democratica", perché non avrebbe nessun senso - in
questo caso, per una fruizione, così, a prezzi calmierati, da parte
dei cittadini della Città di Aosta e del comprensorio, diciamo,
affinché gli eventuali rincari che la presenza di questa stazione
può produrre, non abbiano a ripercuotersi negativamente sugli
abitanti della zona.
Ora, in ordine alle osservazioni concrete fatte da Dolchi, passo
all'esame della bozza di convenzione. Personalmente - e credo di
dirlo anche a nome della Giunta - non abbiamo nessuna osservazione
da fare a che, per esempio, nella parte delle motivazioni, delle
premesse, si possa sottacere che il Piano regolatore approntato
dalla società Alpila è stato approvato dal Comune di Gressan,
dall'Amministrazione regionale, dalla Sovraintendenza regionale
alle Antichità e Belle Arti. Possiamo benissimo ometterlo, se
vogliamo, e così, in omaggio ad una funzione trainante dell'ente
pubblico, diciamo che questa funzione c'era stata, cioè costituendo
la Società, comunque, possiamo omettere questa dizione; non credo
che sposti nulla e, forse, viene presentato in modo più accettabile
per diversi Consiglieri. Idem possiamo saltare che "le spese per
tale Piano, ecc. ecc., ammontino ..." siamo d'accordo.
Lo stesso al punto 1°, si può omettere di indicare quanto costa
per la Società, l'onere degli studi e progetti, va benissimo.
Arriviamo al punto 6° - quindi si dà per scontato che il 2°, 3°, 4°
e 5° vanno bene - e io ribadisco quanto già Dolchi ha avuto modo di
dire, cioè, questa bozza di convenzione che è stata esaminata dalla
Commissione Turismo, dalla Giunta, dalla Giunta del Comune di
Gressan, dagli amministratori della Regione presenti nella Società,
vale a dire, il Consigliere Balestri, il Sig. Vietti e il Sig.
Dagnès, questa convenzione che ha avuto il placet di tutti questi
organi, può essere ulteriormente perfezionata. Io dico solo:
facciamolo in modo da non dover perdere altro tempo e di non dover
rinviare delle decisioni che si impongono. Al punto 6°, il
Consigliere Dolchi ha osservato che di fronte a delle indicazioni
di posti-letto alberghieri e di posti-letto residenziali che
dovrebbero essere costruiti entro il 31.12.1973, da parte della
Società non vi è per contro un impegno preciso sulle, chiamiamole,
"opere di urbanizzazione secondaria", cioè sulle infrastrutture e
non solo, ma non esiste, in caso di mancato osservanza
dell'impegno, non esiste quelle che potremmo definire il
"torcinaso" oppure la rivalsa.
Ora, per quanto si riferisce ai posti-letto alberghieri e
residenziali, io vedo, sempre in data 31.12.1973: costruzione
centrale termica, centrale telefonica e primo lotto del centro
sportivo.
Confesso di non essere in grado di dire che cosa significa
"primo lotto del centro sportivo", cioè so cosa significa il centro
sportivo, non so cosa significa, in questo momento, 1° lotto;
dovrei accertamene, perché si tratta di una cosa molto complessa,
non riesco ad individuare in termini di denaro quanto sia. Però mi
pare che la costruzione della centrale termica, della centrale
telefonica e il primo lotto del centro sportivo, che penso sarà un
lotto funzionale, mi pare che sia già impegno abbastanza preciso,
cioè, io non credo, pur volendo capovolgere - come dice Dolchi -
una certa tendenza, noi possiamo chiedere di realizzare, ad
esempio, il centro commerciale che è situato perifericamente
rispetto alle costruzioni che vengono realizzate in questa prima
fase; non possiamo chiedere di realizzare il centro commerciale che
è molto più sotto, che è distaccato rispetto a quella zona. Centro
commerciale che, a mio avviso, sarebbe una infrastruttura da
reddito e non una infrastruttura ... da reddito e non una
infrastruttura, diciamo così, di onere, come invece può essere
certamente il centro sportivo.
Ora, non lo so, questo è un discorso che dovrebbe essere un
pochino approfondito, anche, penso, con i responsabili della
Società, però mi pare che questa dizione, "entro il 31.12.1973", mi
pare che sia già abbastanza precisa, ecco. Qui il discorso delle
garanzie "fideiussione o concessione gratuita delle aree" non lo
so, io penso che potremmo, così, tenuto conto che abbiamo diritto
di veto in questa Società, accontentarci di questa posizione
preminente, comunque sono pronto ad esaminare con la Società e con
il Comune di Gressan, il quale mi pare sia già titolare di una
fideiussione, già titolare di una fideiussione a garanzia del
mantenimento degli impegni. Quindi una fideiussione da qualche
parte già esiste, ma non è data alla Regione, ma al Comune. Questo
tipo di impegno possiamo esaminarlo, però io credo che, così come
noi diamo dei tempi tecnici precisi, per esempio, in caso di
cessione gratuita di aree se non si realizzano certe opere, io che
la Società avrebbe diritto di chiedere dei tempi precisi a noi
nell'approvazione di questi progetti e nell'adempimento di tuti gli
iter, diciamo così, tecnico- burocratici, non solo a noi, ma al
Comune di Gressan. Ecco, quindi, dico, pronti ad approfondire
questo tipo di discorso; io credo che il discorso della
fideiussione sia ... il patrimonio c'è, è rappresentato dalle aree,
però, c'è anche una presenza della Regione, il 20%, e di diritto di
veto.
Punto 8: Dolchi dice "Chiariamo il punto 8". Ribadisco, forse è
stato formulato male, si tratta del 70% di 850.000.000. Ora, non lo
so come possiamo meglio esplicitare questo concetto, comunque, è il
70% di 850 milioni. Questa affermazione la ribadisco, dice: "La
fognatura e la rete idrica rimarranno di proprietà del Comune di
Gressan". Giusto. Aggiungiamo pure che farà pagare i canoni di
allacciamento, ecc., ecc. Giustissimo. Era sottointeso, però, se
vogliano esplicitarlo, va benissimo.
Punto 11. Dolchi: "Cifrare l'intervento regionale". Chiffrer
l'intervento regionale. Ecco è una nuova parola questa inventata
dal Consigliere Dolchi, forse, è un francesismo...
(Intervento
di Dolchi fuori microfono
) ...Beh, però, sa, è già qualcosa
inventare le parole, ci sono quelli che le inventano, quelli che
non le sanno inventare... "Chiffrer l'intervento regionale", va
bene, cifriamo, cioè quantifichiamo, monetizziamo l'intervento
regionale... io, così, ritengo che questo intervento non sia
certamente sull'ordine dei 2 miliardi a quantificarlo, tra il punto
11 e il punto 13, ritengo che si arrivi, grosso modo, sui 5-600
milioni, ancora, per l'allargamento di queste strade, però vogliamo
quantificarlo? Quantifichiamolo, giustamente, non è stato fatto.
Per il punto 13, qui si parla di costruzione di Parking su area
della Società Alpila per circa mq. 10.000 e su aree del Comune di
Gressan per circa mq. 10.000 di spazi di sosta stradale a valle di
Pila, nonché all'illuminazione pubblica, all'attrezzatura di zone
verdi pubbliche, alla segnaletica stradale.
Ma i parcheggi sono già indicati nel Piano volumetrico, sono già
indicati, non dovrebbero essere parcheggi di realizzazione costosa,
in quanto si tratta di utilizzare le poche aree pianeggianti e non,
diciamo, così, interessate da vegetazione che ci sono a valle, tra
l'altro, della stazione di Pila. Bisognerà indicare un costo, in
questo momento, non riesco a produrlo, perché non è stato fatto
questo calcolo. Dunque, poi, mi pare il Consigliere Dolchi abbia
chiesto che per gli spazi di sosta, illuminazione, ecc., queste
opere vengano mantenute a carico della Società, almeno sino alla
completa ultimazione della... come si chiama, dell'opera stessa, ma
io faccio presente che si tratta di strade pubbliche, se si tratta
di infrastrutture pubbliche, io insisto nel dire che realizzate,
sia pure con il concorso finanziario dell'Alpila, se c'è o non c'è,
però queste cose spettano all'Ente pubblico, il quale si rivarrà
con quelle imposte, con quelle tasse che riterrà opportuno di
mettere, ma creare un tipo di regime misto per queste attrezzature,
è molto pericoloso, sia in ordine alla responsabilità civile, sia
in ordine, diciamo, così, al funzionamento di queste stesse
attrezzature e opere. Quindi, quello che può avere carattere
privatistico, sia dei privati, a cura, spese e costruzione, quello
che è carattere pubblico, ebbene, sia a carico dell'Ente pubblico,
sia pure con le rivalse che vengono in questi casi utilizzate da
parte dei Comuni come, ad esempio, il canone per il ritiro dei
rifiuti solidi urbani interni, quindi, aggiungere, benissimo,
questo canone.
Ora per gli impianti di risalita, attrezzature sportive, come
dicevo prima, per una fruizione di queste attività e per, così,
l'impiego o la gestione da parte di Enti e organismi pubblici o
para-pubblici o comunque a cui partecipano organizzazione di
lavoratori, ecc. ecc., ma ripeto, questo discorso può essere
benissimo fatto, è un discorso che, forse, in questo momento può
apparire prematuro in tutto questo contesto, oggi, già esiste, per
esempio, a Pila una tavola calda che consente ai cittadini di Aosta
- i quali di solito non soggiornano a Pila ma salgono e fanno la
loro sciata e poi scendono - esiste già una tavola calda (che mi
risulta, tra l'altro, tratta prezzi modici), nulla impedisce che un
domani ne possa esistere una analoga, gestita da un organismo, non
so, espressione dei sindacati. Su questo discorso qui, non credo
che ci siano dei grossi problemi o delle grosse preoccupazioni,
perché, del resto, io non penso che la Società abbia intenti
monopolistici su tutto questo territorio, su tutte le iniziative...
(
Voce)
...Sarà molto più piacevole, probabilmente...
Per quanto si riferisce all'aspetto della residenza, dei posti
letto - questo discorso viene riferito alla Città di Aosta - 
io ritengo non abbia un grosso significato, cioè i posti letto, gli
aostani possono benissimo stare ad Aosta e andare a Pila, non hanno
il problema di soggiornare a Pila, sennò molti aostani lo hanno già
risolto con le case che si sono fatte, con quelle che affittano,
ecc. Io penso che il discorso di Pila vada visto come "Stadio della
neve", non come luogo di residenza dei valdostani, degli aostani
pardon, perché è chiaro che poi ognuno si trasferisce dove vuole,
però se abbiamo detto che era lo stadio della neve degli aostani,
allo stadio ci si va non so, due ore, tre ore, quattro ore, otto
ore, non si va lì a dormire, a risiedere stabilmente nello stadio.
Quindi, io, il discorso della ricettività, io personalmente lo
ritengo un pochettino, così, che va al di là di quelle
preoccupazioni che giustamente Dolchi si è posto per altri aspetti.
Lo stesso valga per lo stadio del ghiaccio e le funivie; troviamo
un accorgimento per cui vi sia la possibilità per la collettività
valdostana, per i giovani, non so, gli studenti, di utilizzare a
prezzi di favore, particolari, in certi momenti della settimana e
in certi momenti dell'anno, questo discorso può essere esaminato
utilmente e credo che queste attrezzature non siano super
utilizzate, cioè, in genere, queste attrezzature sono, hanno delle
utilizzazioni di un certo tipo e poi hanno delle punte di
utilizzazione. È chiaro che basta non chiedere di utilizzare nelle
punte e poi, se con cifre modeste, si possono utilizzare venendo
incontro alle esigenze di questi cittadini aostani.
Io, per il momento, non avrei altro da dire, prendo con
soddisfazione atto della dichiarazione sia del Consigliere Pedrini
che del Consigliere Bordon, certo, il problema è quello di fare
qualcosa, non vogliamo farla male, non vogliamo farla in fretta,
però, scusatemi, è vero che il panettone Deorsola è fatto senza
fretta, ma questo qui è un problema che si trascina da qualche
decennio e, quindi, non correremo il rischio, anche se cerchiamo di
assumere rapidamente una decisione, di farlo in fretta. È stato
meditato ampiamente, discusso ampiamente, e poi, ecco, volevo solo
chiudere con una precisazione sul giallo delle Commissioni
consiliari. Io, per quanto di mia competenza, ho invitato il
Presidente della Commissione Turismo a convocare la Commissione, io
non potevo invitare altri a convocarla e io non sapevo e non so se
questa, non ho saputo se questa discussione era stata fatta in
altre Commissioni, comunque, ripeto, le osservazioni che ha fatto
l'Avv. Caveri in ordine alla necessità che questo problema venisse
visto in altre Commissioni, sono osservazioni anche giuste, io non
le respingo, perché è chiaro che un problema di questo tipo può
anche avere l'esame della Commissione Finanze e Affari Generali
che, tra l'altro, è anche Urbanistica e, quindi, si tratta di
problemi urbanistici, però, ripeto, il fatto che l'abbia esaminata
la Commissione Turismo, non credo che sottragga niente all'altra
Commissione. Del resto, questo problema è stato inviato, con ampia
documentazione, a tutti i Consiglieri. È un problema che si è
discusso da parecchio tempo e credo che, ormai, le idee chiare ci
siano, tant'è vero che le opinioni che sono state espresse questa
sera, sono state abbastanza chiare da parte di tutti.
Io concludo questo intervento, questo primo intervento di
replica della Giunta, a cui certamente seguiranno altri interventi
di altri Consiglieri, concludo - e ho parlato a lungo, senza
leggere, come piace all'Avv. Caveri - ho parlato a lungo senza
leggere e concludo dicendo che spero di non avervi stancato tutti,
però, se volete fare delle domande ancora, c'è qui il Presidente
che, a nome della Giunta, tirerà le conclusioni e esprimerà
l'ultima parola della Giunta in merito a questo argomento.
Manganoni
(P.C.I.)
- Io non voglio ribadire quanto
noi siamo d'accordo, perché si definisca, si valorizzi Pila,
difatti, le mozioni e i nostri interventi lo hanno sempre
dimostrato. Non voglio neanche né ripetere né nulla aggiungere a
quanto ha detto Dolchi: si riveda la convenzione, si rivedano i
punti, non solo quello che ha citato l'Assessore Milanesio, per
esempio, ha dimenticato il punto 9, dove la Regione si obbliga a
intervenire od eventualmente nelle spese (l'ENEL, SIP, ecc.) quindi
tutti quei punti 6, 10, 11, 12, 13 che ha citato Dolchi, mi
permetto solo di far presente che se si pensa di sistemare le due
strade, io mi chiedo, perché hanno detto da Charvensod a Les Fleurs
e non hanno detto da Pont Suaz, perché la strada dal Pont Suaz a
Charvensod è larga esattamente come da Charvensod a Les Fleurs ed,
allora, io penso che se è da allargare da Charvensod in su, è
inutile lasciare la strozzatura dal Pont Suaz a Charvensod, primo.
Secondo luogo, che se si parla di 5-600 milioni per allargare
queste due strade, ebbene, io dico che pecchiamo, forse
volutamente, di ottimismo, salvo che si voglia mettere i sensi
unici su, dalla strada Charvensod-Les Fleurs, giù dalla strada Les
Fleurs-Gressan, ciò che non è assolutamente possibile, perché se io
da Aosta voglio andare a Charvensod, dove c'è il senso unico in
discesa, devo andare a Gressan, salire a Les Fleurs e scendere a
Charvensod. Se, viceversa, io da Gressan voglio andare alla
Lisetta, devo venire al Pont Suaz, salire a Les Fleurs e scendere a
Lisetta, perché c'è il senso unico. Io ho citato solo due casi, non
parliamo poi degli inconvenienti, campagna, ecc., lungo queste due
strade. Quindi, il senso unico io penso che sarebbe un danno enorme
per la gente  locale che si deve recare nelle zone dislocate
lungo la strada, pertanto, non potendo mettere i sensi unici, noi
non dobbiamo neanche pensare di potere, nel periodo invernale,
quando la strada è già ristretta dalle sponde della neve - pur
soffiandola via, pur allargandola bene come si è fatto per Pila
però le sponde rimangono) - allora non mettiamoci in testa che i
pullman possano viaggiare, andare e venire due pullman, incontrarsi
con 5.000 posti letto ed allora i 5-600 milioni diventano diversi
miliardi. Comunque, tutti questi punti da rivedere, io dico, lo si
riveda assieme all'Alpila, naturalmente, lo si riporti in Consiglio
fra dieci giorni - il 17 abbiamo il Consiglio - ed io penso che
caschi niente, vero se noi riportiamo la convenzione aggiornata,
secondo le richieste avanzate, fra dieci giorni. Mi limiterei a
fare solo alcune precisazioni.
Prima di tutto, una domanda all'Assessore, se mi vuole prestare
orecchio: corrono voci che la costruendo strada Ozein-Pila dovrebbe
essere riservata alla Società Alpila per le comunicazioni. Io penso
di no, comunque, vorrei che me lo si chiarisse.
In secondo luogo, vorrei trattare un problema che qui si è
parlato molto e si dice: "gli sciatori di Aosta dove andranno?".
Ebbene, l'ha detto l'Assessore e lo avevo sottolineato io, per la
clientela locale, di transito e di week-end, saranno attrezzate le
vaste zone sciabili fra Pila e Ozein, difatti, le vaste zone fra
Pila e Ozein sono delle vaste zone di boschi, di foreste, no? Ora
io penso che gli sciatori di Aosta non è che siano degli sciatori
tanto provetti da sciare in mezzo agli abeti, salvo che si voglia
spianare quelle foreste, ciò che io non lo penso neanche... a parte
il fatto che, poi, partiranno le valanghe... ed allora la zona
sciabile non è fra Pila e Ozein, sarà, tutt'al più, a Ozein dove ci
sono degli spazi liberi dalle foreste e allora cominciamo a dire
che queste relazioni non solo molto esatte. D'altronde, le mie
affermazioni, peccato che è buio, sennò basta dare un'occhiata e ve
ne accorgerete che quella è tutta una zona di boschi e di
foreste.
Secondo luogo: qui è chiaro, lo dice chiaro, voi di Aosta
andrete a sciare a Ozein, cioè, in altri termini, voi, clienti
squattrinati di Aosta, non verrete ad inquinare con la vostra
presenza l'atmosfera del bel mondo definito dall'Assessore di
"altissimo livello qualitativo", quindi, non umile vulgo come noi,
di Aosta, che andrà a villeggiare a Pila. Allora, a parte queste
considerazioni, noi andremo a sciare, io no perché non ci vado più
a sciare, non voglio rompermi le gambe, ma io non penso solo a me,
penso agli sciatori di Aosta, che dovranno, magari, anche, andare a
sciare a Ozein. A Ozein c'è uno skilift lungo 150 metri, quindi,
voi pensate che razza di impianti di risalita, lodevole
l'iniziativa di quel privato che ha messo... ma se io penso che con
lo skilift di 150 metri si possa soddisfare le richieste di tutti
gli sciatori di Aosta, che lì non andranno più a inquinare, ecc.,
ecc., a Ozein con uno skilift di 200 metri io mi chiedo dove
andiamo a finire. Ammettiamo pure che si costruiscano le
attrezzature, ma allora noi, oggi, che abbiamo già tutte le
attrezzature degli impianti di risalita, pagati dalla Regione a
Pila, no? noi dovremmo costruirli ex-novo tutto di nuovo a Ozein...
attrezzatura alberghiera... tutto quanto, perché c'è un albergo
modesto e piccolo. Innanzitutto, il tempo che ci vuole e quei
miliardi, o quelle centinaia di milioni necessari, dovranno
rientrare nei denari che l'Ente pubblico sta cacciando fuori per
Pila, ma - dove sono le note? - ah, ma... di più, per arrivare a
Ozein vi è una strada, nel periodo invernale, che parte dalla
strada di Cogne sopra... come si chiama il villaggio di Sazioz
sopra Pondel... no, vi è una strada costruita per quel villaggio di
Ozein com'era e non si prevedevano gli allacciamenti, che nel
periodo invernale non si incrocia assolutamente un pullman o una
macchina ed allora le cifre ecc., dovranno essere aggiunte quelle
dell'allargamento e della rettifica che, dalla strada di Cogne, va
ad Ozein, oltre a tutto il resto. Comunque, queste sono delle mie
considerazioni. Si è detto che, però, si riservino dei giorni
stabiliti, in settimana, per gli studenti. Va bene per gli
studenti, va molto bene, ma e per i non studenti che lavorano tutta
la settimana e non possono andare al lunedì a sciare, ma che
possono andare al sabato e alla domenica, cioè la popolazione di
Aosta, quelli, allora, a Pila non ci vanno? Salvo che vengano
accolte le richieste fatte da Dolchi che dice "Si riservi anche,
non so, a condizioni speciali, anche per l'umile vulgo di Aosta che
andrà a sciare a Pila". Ecco la necessità di accettare queste
richieste, fra le altre richieste; questa è una delle tante
richieste, per evitare questo inconveniente, come dei "lebbrosi"
siamo cacciati da Pila, per le ragioni che non ho detto solamente
io, ma ha detto anche l'Assessore e dobbiamo andare dove? A Ozein?
A Ozein a fare che cosa? In 50 su quello skilift per bambini?
Pertanto, io direi, la questione va riesaminata e dobbiamo
evitare che ai cittadini di Aosta venga chiusa, venga tolta la
possibilità di andare a fare dello sci. Io vi concludo ancora con
una obiezione, cioè, no, più che una obiezione, è una
considerazione che io mi sono fatto. Qui, nella relazione, oltre a
parlare della Pila-Ozein, di relegare ad Ozein noi di Aosta, si
parla di vantaggi, cioè è molto chiaro che i vantaggi di Pila - io
non li metto assolutamente in dubbio - i vantaggi economici ecc.,
ma qui si parlava dell'occupazione e si parla di 100 o di 1.000
unità che poi, assommati ad altri, diventerebbero 1.700 e, sommati
ad altri ancora, diventerebbero 2.500, io non voglio discutere su
queste cifre, ma io voglio sottolineare un fatto: qui si parla di
un'occupazione sei-sette mesi all'anno, nel caso che, aggiungo io,
nel mese di novembre venga la neve, come quest'anno, ma nel caso
che a Pila venga la neve, come è capitato tanti inverni, in gennaio
ad allora i sette mesi si riducono a cinque. A parte il fatto che
con tutti i danni che si ripercuoteranno ed allora io non penso che
se non c'è la neve il mese di novembre, di dicembre, Pila sia
aperta, perché la gente va a Pila a far che cosa? A riscaldarsi
vicino ai termosifoni? Bene, per questo, si riscalda nel paese suo,
a casa sua - no? - allora, in questo caso, cosa succede? Che i
famosi 7 mesi, eccessivamente ottimisti, si riducono a 5. Ora,
benissimo, è già lodevole il fatto che si dia lavoro a
1.000-1.700-2.500 unità ecc., però noi abbiamo l'eterno problema
del periodo stagionale, quando noi avremo la richiesta di questo
personale? Nei periodi di punta di villeggiatura, cioè: feste di
Natale dicembre-gennaio, ammettendo che ci sia la neve, e poi li
avremo in luglio e in agosto, giugno, luglio ed agosto. In giugno,
luglio ed agosto non occorre, non è necessario procurare dei posti
lavoro in Valle d'Aosta per il personale alberghiero, per la
semplice ragione che non lo si trova più in quei mesi. Quand'è che
il personale, in Valle d'Aosta, personale alberghiero è
disoccupato? Nella stagione morta e, quindi, in quel periodo noi
non risolviamo nessun problema, perché effettivamente c'è già una
richiesta superiore all'offerta di manodopera, di manodopera
alberghiera in quei periodi di punta. In secondo luogo, lavorare 5
mesi all'anno va bene e gli altri 5 mesi? Cioè non è che noi qui si
risolve il problema dell'occupazione della manodopera, come può
risolverlo una fabbrica, dove i lavoratori lavorano dodici mesi
all'anno, perché qui ne lavoreranno, al massimo, 5 o 6 ed allora
avremmo sempre quel periodo stagionale in cui i lavoratori devono
stare metà dell'anno (sei o sette mesi) a casa, in attesa che
arrivi la neve per andarsi a occupare a Pila. Comunque, con questa
osservazione che io ho fatto, che non vuole avere un carattere
assolutamente negativo, no, è positivo questo fatto, però, notate
bene, non è che risolve granché il problema della
disoccupazione.
Qui si accenna, poi, 400 operai edili ecc., però io voglio porre
un altro problema: sui 400 operai edili, là non si lavora
d'inverno, naturalmente, si lavorerà da maggio a settembre, da
maggio a settembre, in Valle d'Aosta, vi è una carenza di personale
per le imprese che devono ricorrere un po' dappertutto, perché in
Valle d'Aosta, nel periodo estivo, manca, è deficiente la
manodopera edile, mentre è abbondante d'inverno, quando i lavori
sono chiusi, quindi, con quei 400 edili, fattore positivo, perché
porta del movimento, porta del commercio, ci saranno le merci, ci
sarà tutto quello che si vuole, comunque, non è che risolve il
problema della disoccupazione, perché non solo qui dovranno essere
altre 400 lavoratori che dovranno essere reperiti dalle imprese,
chissà dove, naturalmente fuori della valle, perché qui non si
sono, non ci sono neanche per le imprese esistenti, con tutti quei
problemi che si creano, che vengono creati dall'immigrazione.
Ho finito, ribadendo quanto ho detto in principio: aggiorniamo
la convenzione, facciamola presto. Fra dieci giorni abbiamo il
Consiglio, riportiamola in Consiglio e, quindi, la questione potrà
benissimo essere varata.
Montesano (P.S.D.I.)
- Chi altri chiede la parola?
(Intervento fuori microfono di Caveri
) ...Come dice?
Caveri
(U.V.)
-
Dovremmo intenderci, però,
perché qui c'è la famosa quesitone del limite delle due volte: io
ora vorrei intervenire una seconda volta, ma vorrei sapere se ci
sono delle dichiarazioni del Presidente della Giunta, perché, se ci
sono dichiarazioni del Presidente della Giunta, io intendo
replicare. Quindi, non so se ci sono dichiarazioni da parte sua, se
ci sono dichiarazioni da parte sua, io non domando la parola per il
momento, aspetto che lei abbia parlato. Come? Eh già! Poi io sono
fregato dalla faccenda delle due volte!
(Intervento fuori
microfono di Bordon)
Montesano (P.S.D.I.)
- Dunque io, per intanto, desidero
domandare ai Consiglieri Dolchi e Manganoni se le loro proposte
devono intendersi come emendamenti alla convenzione, oppure come
semplici raccomandazioni e, se devono intendersi come emendamenti,
allora bisogna che siano formulati e, quindi, siano inseriti come
costitutivi di quei punti da loro indicati perché il Consiglio
possa approvare, possa votare gli emendamenti stessi. Se sono
soltanto delle raccomandazioni, io devo precisare che il Consiglio
approva la convenzione che è stata presentata dalla Giunta. Questa
è la domanda che io faccio al Consigliere Dolchi, sulla quale prego
di precisare, per non creare equivoci poi, eh.
Dolchi (P.C.I.)
- Ecco, mi sembra che alla serie di
proposte che ho fatto io, non so, per quanto riguarda le proposte
fatte da altri Consiglieri, per quanto riguarda le proposte fatte
da me, concretamente, riferentesi ai numeri della convenzione,
alcune sono state accettate, mi sembra, a nome della Giunta,
dall'Assessore Milanesio; queste già accettate, potrebbero essere
trasformate in emendamenti precisi; quelle non accettate o
accettate con riserva, potrebbero far luogo in una successiva, un
successivo esame o di un ordine del giorno, come indicazione da
sottoporre all'approvazione del Consiglio, o in una stesura
definitiva, da discutersi, da approvarsi, nel caso la Giunta non
ritenesse di dare delle assicurazioni di revisione per un prossima
seduta. Non lo so, si tratta di vedere se abbiamo tempo di
sospendere e di puntualizzare quelle su cui la Giunta accetta e,
quindi, divengono emendamenti modificativi della bozza di
convenzione proposta. L'Assessore Milanesio ha accettato la
soppressione di due punti, ecco, se il Consiglio è d'accordo, lo
trasformiamo in emendamento soppressivo. Mi sembra che la bozza di
convenzione presentata possa già essere votata, per lo meno, possa
già essere presa in considerazione con questi due emendamenti
soppressivi. Quelli che non sono stati accettati o accettati
parzialmente, è chiaro che hanno bisogno o di una sanzione, come
ordine del giorno o di stesure definitive.
Se mai, mi permetterò di chiedere, per quanto riguarda le mie
proposte, una eventuale breve sospensione per concordare quelle che
sono già accettate o quelle su cui non c'è l'accordo della Giunta e
che dovrebbero quindi essere ritrasformate in emendamenti.
Montesano (P.S.D.I.)
- D'accordo. Adesso, prima di
decidere, appunto, questa sua richiesta, io darei la parola
all'Avv. Caveri.
Caveri
(U.V.)
- Sì, ma, anche qui, io vorrei dire
qualche cosa in relazione non al problema della convenzione,
diciamo, come questione generale, perché su quello io mi riservo di
parlare la seconda volta, ma io vorrei qui fare delle proposte di
natura pratica in relazione a quello che è stato detto dal
Consigliere Dolchi e dal Consigliere Manganoni.
Cioè, diciamo, io mi compiaccio che il Consigliere Dolchi sia
stato sensibile a una parte del mio intervento, io non pretendo di
avere sensibilizzato il Consigliere Dolchi, sul punto
dell'esclusione della clientela di Aosta da Pila, io non ho questa
pretesa, perché penso che il Consigliere Dolchi a questo problema
avesse già pensato per conto suo. Comunque, credo di avere
sensibilizzato il problema, quando ho parlato della faccenda famosa
della privatizzazione di quella strada che conduce, dal fondo dei
prati di Pila, alle case di Pila.
Ora, il Consigliere Dolchi, diceva - riecheggiando in parte
quello che ho detto io - parlava di garanzie, chiedeva delle
garanzie per la clientela locale, diciamo, cioè, per la clientela
aostana e valdostana e parlava di prelazione. Ecco, su questo
punto, non ho capito bene questa parola "prelazione". Sappiamo che
cosa vuol dire prelazione in linguaggio tecnico-giuridico, ma non
capisco con quale significato il Consigliere Dolchi ha impiegato
questa parola "prelazione".
Garanzie, qui c'è una sola garanzia, se vogliamo essere sicuri.
Non possiamo essere sicuri, perché, come dice giustamente lei, c'è
il problema della lievitazione dei prezzi e i signori dell'Alpila,
se vogliono escludere la clientela di Aosta con una politica di
prezzo, lo possono fare benissimo, però c'è un punto sul quale io
richiamo l'attenzione dei Consiglieri, o per lo meno, di quei
Consiglieri che sono sensibili all'aspetto sociale del problema di
Pila... e questo lo diciamo noi, che siamo accusati da voi di esser
talmente diversi ... vedete che non è vero!
Ve ne diamo la dimostrazione proprio trattando del problema di
Pila e, cioè, noi diciamo la vera unica garanzia, insufficiente,
però devo dire subito dopo - perché c'è sempre la possibilità di
escludere la clientela locale attraverso i prezzi - comunque, una
grossa garanzia sarebbe rappresentata dall'inserzione in questa
convenzione di un articolo e io, se si accede al principio che la
Giunta accetta il principio di una modificazione, di
un'integrazione di questa convenzione con delle clausole aggiunte o
modificate, da considerarsi come emendamenti sostitutivi o
aggiuntivi, io senz'altro proporrei un articolo che venga redatto
in questo modo: "È esclusa in modo assoluto la privatizzazione
delle strade pubbliche esistenti attualmente nella zona di Pila",
senza parlare di una strada più che dell'altra. Questo primo punto.
In secondo luogo, associandomi qui a quello che ha detto Dolchi, io
chiederei allora che venga, per le opere stradali e per le
infrastrutture per le quali non è prevista una specificazione di
prezzi e di spese, chiedo che anche lì ci sia un articolo preciso
che dica: "Per le spese di cui agli articoli tali e tali..." e
quegli articoli lei li ha studiati meglio di me, è vero, allora per
quegli articoli si prevede un plafond massimo di spesa per
l'Amministrazione regionale di lire tante. Ecco, io chiedo che ci
siano almeno queste due modifiche alla convenzione.
Dujany
(D.P.)
- Mi pare, al punto in cui siamo,
che sia opportuno d'interrompere cinque minuti la riunione per
concordare alcuni emendamenti, che non mi paiono di sostanza, però
mi paiono opportuni sul piano della puntualizzazione nel
merito.
Vorrei, però, ricordare ai Signori Consiglieri quale tipo di
Società è quella dell'Alpila e qual è il suo funzionamento. Non
dimentichiamo che il Consiglio di Amministrazione ed il Comitato
esecutivo della Società stessa delibera solo a maggioranza assoluta
di voti e il voto favorevole di almeno di uno dei membri nominati
dalla Regione Valle d'Aosta.
Quindi, qualunque atto ... beh, lei non ha fiducia negli organi
dell'ente, scusi ... però esiste, naturalmente, la possibilità,
cioè la Regione... (
Caveri
:
...degli uomini,
purtroppo, sono costretto a dire questo, quando vediamo il
comportamento di alcuni uomini che è assolutamente insufficiente,
cosa vuole che le dica...)
(risate) ...
Beh, dinanzi a questa
osservazione, tutto questo è tutta carta da strappare.
Io direi, quindi, a parte queste considerazioni, però volevo
richiamare a quello che era il contenuto dello statuto della
costituzione, che naturalmente dà un potere, direi, decisionale ai
membri rappresentanti l'Amministrazione regionale in quel consesso
e dà loro la possibilità, attraverso naturalmente il voto di una
sola persona, di porre il veto a qualunque iniziativa. Comunque, a
parte questo, adesso discutiamo naturalmente la bozza di
convenzione e vediamo di precisare, attraverso questa breve
parentesi della seduta.
Vorrei ancora ricordare - mi permetta il Presidente del
Consiglio - così, sul piano formale, che qui si propone una bozza
di convenzione al Consiglio regionale, in cui gli si chiede
l'approvazione di massima di questa bozza, dando la delega alla
Giunta, naturalmente, di tutti i poteri. Quindi quando naturalmente
si concordassero una serie di cose che riterremo opportuno di
concordare, potranno essere adottate dalla Giunta in sede di
adozione definitiva della bozza di convenzione, perché non
dimentichiamo anche che una bozza di convenzione è sempre un patto
bilaterale e naturalmente ha anche alcune esigenze da tener
conto.
Quindi, in concreto, chiedo 10 minuti di sospensione per
concretizzare queste ...
Caveri
(U.V.)
- ... procedura e non parlo della
questione di Pila.
Montesano (P.S.D.I.)
- Lei parla? Un pochino, eh!
Caveri
(U.V.)
- La questione di procedura è
questa: io rispondo solo, non per spirito di polemica.
Dimentichiamo che c'è una campagna elettorale, qui ci sta a cuore
la questione di Pila e non la campagna elettorale, che non sappiamo
neanche più che esista.
Allora, senza spirito di polemica, io voglio dire questo al
Presidente della Giunta e cioè: la seduta, in questo momento, verrà
sospesa. Vi saranno dei contatti tra i vari rappresentanti dei vari
Gruppi su questo problema.
Lei dice, accenna alla possibilità che vi sia un accordo tra i
vari Gruppi e, poi, un accordo qui in Consiglio, nel senso di
aggiungere come è stato proposto dal Consigliere Dolchi, come è
stato proposto da me e mi pare anche dal Consigliere Manganoni e
anche da altri Consiglieri di cui, forse attualmente non ricordo il
nome, dunque, sono state fatte delle proposte di modifica di questa
convenzione.
Non è stato chiaro su di un punto il Presidente della Giunta.
Però, ad un certo momento, ha parlato di "delega". Ma è proprio la
delega che noi temiamo e cioè l'accordo - e qui anticipo un po'
quelle che diremo lì, nella seduta privata - cioè che l'accordo
dovrà essere molto chiaro sui punti di cui noi chiediamo
l'inserimento nella convenzione.
Perché, almeno per quello che riguarda il mio Gruppo, noi non
siamo disposti a dare una delega, così, in bianco, alla Giunta, nel
senso che poi si venga a dire: "Eh! Ma noi abbiamo proposto di
escludere la privatizzazione delle strade, ma i Signori dell'Alpila
questo non l'hanno accettato e quindi noi abbiamo firmato la
convenzione perché la controparte non l'ha accettata".
Quindi, su questo punto, dei poteri di cui il Consiglio dovrà
investire la Giunta, su questi poteri bisognerà essere molto
chiari, per evitare di dare una delega in bianco. Io non aggiungo
di più.
Questa frase "delega in bianco" mi ricorda un'altra cosa, però,
che sul punto degli impegni così generici - come giustamente è
stato sottolineato da Dolchi - per le infrastrutture, specialmente
per le strade. Che cosa si preparava a fare la Giunta? Che cosa la
Giunta proponeva di fare al Consiglio? Di firmare delle cambiali in
bianco!
Perché ha voglia, il Signor Milanesio, con la sua ben nota
abilità di incantatore di serpenti - chiedo scusa, non glielo dirò
mai più, gliel'ho già detto una volta, questa è la seconda, non lo
dirò una terza, anch'io voglio diventare come lei, un inventore di
parole, di frasi - ma comunque, io dico, questa convenzione
proponeva al Consiglio di firmare delle cambiali in bianco per le
infrastrutture, perché non precisava il quanto, e questa è farina
di Dolchi, non è farina mia.
Montesano (P.S.D.I.)
- Allora, la seduta è sospesa
Si dà atto che il Consiglio è sospeso dalle ore 20,16 alle
ore 21,25.
Montesano (P.S.D.I.)
- ...manca il settore
Comunista-P.S.I.U.P., perché hanno chiesto ancora 5 minuti di
interruzione... ad ogni modo, noi abbiamo già il documento che è
modificato. Lo presenteremo al Consiglio quindi ... Ebbene,
aspettiamo. Ah! Sono qui.
Passiamo allora all'esame degli emendamenti proposti. Io
cercherò di andare in ordine. Se faccio degli errori o dico delle
imprecisioni, prego il Presidente della Giunta, l'Assessore al
Turismo e i proponenti, di correggermi.
Dunque, la bozza di convenzione va integrata sino al 4°
capoverso, così come è stato proposta alla Giunta.
Al 5° capoverso, va abolita, vengono cancellate le parole
"approntato dalla Società Alpila".
Il 6° capoverso rimane integro,
Il 7° capoverso va abolito,
L'8°- 9° e il 10° rimangono così come proposti.
C'è da precisare, poi, in cima alla pagina 2, le date delle
delibere dell'Amministrazione regionale, della Regione Valle
d'Aosta e del Comune di Gressan.
Poi, al punto 1° della convenzione va cancellato "i cui oneri
per gli studi e progetti per Pila, sin qui, ammontano a Lire
305.400.000".
A questo punto, cioè prima del punto 2) sarebbe opportuno
includere l'emendamento Caveri... (
Pramotton spiega meglio
)
...Ah sì, allora, il punto 2), in seguito, va incluso l'emendamento
Caveri che dice: "è esclusa nel modo più assoluto la
privatizzazione delle strade - modificata o meno nel loro tracciato
- che sono state o che saranno costruite dalla Regione o dai
Comuni, nella zona di Pila".
Avv. Caveri, va bene in questo punto qui? È quello che lei ha
proposto. Va bene? Bene.
I punti 3-4-5 e 6 rimangono così come proposti e il 7 anche.
Il punto 8 va cancellato quello che è contenuto nelle parentesi
"(con il concorso finanziario del 30% ... delle infrastrutture)" e
va aggiunto, alla fine del periodo ".... ripartita per lire 595
milioni a carico della Regione e per Lire 255 milioni a carico
dell'Alpila".
All'ultimo capoverso di questo punto 8, c'è un emendamento
aggiuntivo, che è così espresso: "La fognatura e la rete idrica
rimarranno di proprietà del Comune di Gressan, che applicherà i
relativi diritti di allacciamento e le tasse comunali".
I punti 9 e 10 rimangono integri.
Il punto 11 viene modificato: dopo la parola "strade", viene
così formulato: "La Regione provvederà alla sistemazione della
strada regionale Charvensod-Pila fino alla spesa massima di Lire 1
miliardo".
Il punto 12 rimane integro.
Il punto 13 ha un emendamento aggiuntivo: dopo la parola
"stradale", cioè l'ultima parola, "fino ad una spesa massima di
Lire 200 milioni".
Il punto 14 rimane integro.
Il punto 15 viene modificato con un emendamento aggiuntivo dopo
l'ultima parola "rifiuti", "con applicazione delle relative tasse
comunali".
Il punto 16 rimane tale quale.
Quindi, detto questo, mi pare che non ci sia altro da modificare
e do la parola al Consigliere Caveri.
Caveri
(U.V.)
- Che si dia atto a verbale
dell'accordo che si è verificato in sede di pre-consiliare, che
deve essere - secondo me - ribadito in questa sede, cioè in
Consiglio regionale, che il mandato che viene conferito dal
Consiglio alla Giunta è quello di un mandato vincolante di
stipulare la convenzione così come è stata modificata, con gli
emendamenti da noi proposti, senza nessuna facoltà di firmare poi
una convenzione con clausole diverse o senza gli emendamenti
previsti.
Questo non occorrerebbe neanche dirlo, comunque, per la
chiarezza, non è neanche male.
Montesano (P.S.D.I.)
- Va bene. Questo viene messo a
verbale, quanto lei ha detto, però, nel deliberato, io mi permetto
di leggere: "di approvare in via di massima il sotto riportato
schema di convenzione", che è quello modificato e non dà nessuna
delega alla Giunta di cambiare la convenzione. Dà la delega alla
Giunta per applicare questa convenzione, così come approvata dal
Consiglio.
Caveri
(U.V.)
- Ma cosa vuol dire "in via di
massima"? Bisognerebbe toglierle quelle parole.
(
Voce
)
Dujany
(D.P.)
- Per il finanziamento, non avendo
il bilancio approvato... "massima" è solo quel motivo.
Fosson
(U.V.)
- Praticamente, allora, se si
spostava di 10 giorni non aveva proprio nessuna... (
Voce
)
...No, no, no! D'accordo, dico, ma posso fare un'osservazione?
Dico, avevamo fatto una proposta, era stata fatta una proposta di
vedere queste cose con una certa calma e di riproporle al Consiglio
fra dieci giorni.
Mi permetto di sottolineare che non c'era nessuna fretta di
passarlo oggi, dopo le dichiarazioni fatte dal Segretario generale,
vediamo che non si può neanche parlare di un impegno di spesa.
E adesso, se permette - io non volevo riprendere la parola e
sarò brevissimo - ma voglio solo confutare alcune cose che sono
state dette prima dall'Assessore Milanesio, in risposta alle
osservazioni che abbiamo fatto.
L'Assessore Milanesio, quando ha parlato di volumetria, ha detto
che nella zona di Pila, dove viene costruito tutto l'insieme
dell'Alpila, la volumetria è 0,09. Ne prendiamo atto, ma
considerando che la zona che interessa l'Alpila e che interessa
tutto il comprensorio va fino ai 2.800 metri ... Quindi quello è un
indice, che non ha nessuna ... non è indicativo assolutamente per
quello che è la costruzione...
Però, io non voglio discutere su questo indice, mi permetto solo
di sottolineare, di nuovo, quello che è il punto del
"
chacar
" e tutte le osservazioni che sono state fatte
prima.
Per un'altra... quando abbiamo parlato delle zone più basse del
Piano regolatore, l'Assessore Milanesio ha parlato delle zone
adiacenti. Sia ben chiaro che io ho parlato di permettere una certa
volumetria, non solo nelle zone adiacenti, dove praticamente le
avete già permesse, con un indice molto superiore a quello che era
eventualmente fissato.
E allora, siccome in tutta una zona dove si può costruire c'è un
indice 0,10, ma sono tutti dei piccoli proprietari, si tenga
presente, non diciamo di arrivare all'indice 0,7 come nelle zone
adiacenti a quelle di Pila, ma che si arrivi ad un indice appena
superiore a quello del 0,10 e non si faccia poi due pesi e due
misure e si trattino, poi, tutti alla stessa stregua. Altra
questione, non voglio stare a dilungarmi, però restano tutte le
osservazioni che sono state fatte.
Avrei avuto piacere di vedere quella delibera che ho sentito
leggere, perché quella delibera riporta effettivamente diversi
punti, salvo la questione della strada coperta, che non è stato
tenuto conto di quello che era stato detto in quella
situazione.
Però parla anche quella delibera di non superare, con le
costruzioni, il ciglio attuale della strada che va, se ho ben
capito, dalla zona bassa di Pila, dal crinale della valletta di
Pesein, e che va fin lì, dove c'è la Villa Bérard.
Invece, quello che si vede lì sul plastico, è completamente
diverso e certamente non tiene conto di quelle osservazioni.
Chabod
(D.C.)
- Volevo solo invitare la Giunta di
salvaguardare i diritti dei consorzisti del Consorzio irriguo di
Gressan. Vorrei che sia messo a verbale.
Montesano (P.S.D.I.)
- Per essere chiari, noi andiamo ad
approvare una bozza di convenzione. Una bozza di convenzione la
quale è stata modificata. Però io desidero leggere, perché sia ben
chiaro, la delega che si dà alla Giunta: "di delegare alla Giunta
regionale l'adozione di ogni successivo provvedimento deliberativo
della convenzione di cui si tratta, per la stipulazione della
convenzione stessa, per l'approvazione dei progetti, degli appalti
delle opere, dei lavori di competenza della Regione, per
l'esecuzione delle opere e dei lavori stessi, nonché per
l'approvazione ed il finanziamento e l'erogazione delle relative
spese a carico regionale, da imputare agli appositi stanziamenti
annui dei capitoli della parte spesa del bilancio preventivo della
Regione per l'anno 1972 e per i successivi anni, entro il limite di
spesa previsti dalla stipulando convenzione e dagli stanziamenti di
spese annue di bilancio della Regione.
Allora chi è favorevole all'approvazione della delibera alzi la
mano... (
Voce: ...
dichiarazione di voto) ...ma, potete
farla. Siccome la discussione è stata così ampia, però, se lei vuol
fare la dichiarazione di voto ...
La parola al Consigliere Dolchi.
Dolchi (P.C.I.)
- Vogliamo farla, perché siano tenaci.
Siamo tenaci, malgrado l'ora tarda, perché vogliamo insistere su
alcune cose di cui siamo perfettamente convinti.
Abbiamo riscontrato che, soprattutto nella parte formale, dove
non ci voleva molto sforzo, alcune delle nostre proposte sono state
accettate. Riteniamo invece che, nella sostanza, cioè per i
problemi di fondo che avevamo sollevato, forse anche per l'urgenza
di voler concludere questa sera, non si è accettato nulla, o poco
nulla, salvo il plafond delle cose da noi proposte, sia per quanto
riguarda una migliore distribuzione dei lavori del punto 6, per
quanto riguarda le eventuali penalità, se così vogliamo chiamarle,
per inadempienza.
Per quanto ci eravamo preoccupati di sottoporre al Consiglio
sulle cautele, sulle garanzie di carattere sociale, che
richiedevamo come contropartita ad un massiccio intervento da parte
dell'Ente pubblico nei confronti di questa iniziativa, ecco, il
nostro discorso su Pila, retroterra di Aosta, anche se è stato
considerato valido dall'Assessore Milanesio, non trova nella
convenzione una sua collocazione.
Noi, dicevo prima, siamo tenaci e facciamo in modo che questa
tenacia si trasformi in raccomandazione, in raccomandazione di
ordine politico e sociale, importante, nei confronti della Giunta,
affinché questa espressione di volontà, questa esigenza, questa
necessità della cittadinanza aostana nel prosieguo delle trattative
e, riteniamo, anche, che questa convenzione non sia tabù e che
possa subire miglioramenti se non modificazioni nel suo testo
originario, con protocolli aggiuntivi. Questo ci fa dire, ci fa
insistere affinché protocolli aggiuntivi o accordi o prese di
posizione dei nostri Consiglieri, dei nostri rappresentanti
nell'ambito della Società Alpila, garantiscano alla Città di Aosta,
agli sportivi e alle scolaresche della Città di Aosta l'uso di
questo naturale retroterra.
Comunque, non siamo politicamente ciechi e, non a nome mio
personale, ma a nome del gruppo Comunista, affermo che,
constatando, vedendo che il gruppo dell'Union Valdôtaine, che per
tanti anni ha osteggiato la soluzione di Pila - che non è certo
molto migliorata - ritiene adesso, forse, di non dispiacere,
adesso, al suo nuovo alleato democristiano e di allinearsi
all'approvazione di Pila, noi riteniamo che il Gruppo Comunista non
possa essere, non vuole essere tacciato di contrarietà o di ritardi
ad una realizzazione così importante.
Prendiamo atto della parziale volontà di migliorare i rapporti
nell'ambito della Società e con la Società, fra Ente pubblico, in
modo da realizzare quella che - così, in frasi fatte, ma ormai ce
ne sono tanti - si chiama il privilegio della collettività.
Noi continueremo con tenacia questa azione politica, affinché
nella Società Alpila il privilegio della collettività sia
affermato.
E con questo spirito votiamo a favore della bozza di
convenzione.
Caveri
(U.V.)
- Noi, dell'Union Valdôtaine,
voteremo la convenzione con quelle modifiche, con quegli
emendamenti di cui alcuni sono stati da noi proposti. Non posso,
però, nello stesso tempo, passare sotto silenzio le strane
affermazioni del Consigliere Dolchi, col quale mi sembrava prima di
andare d'accordo, stranamente, e invece adesso vedo che non siamo
proprio d'accordo... (
ridendo
) ...No, perché se ho ben
capito, se non ho frainteso quanto ha detto il Consigliere Dolchi,
parla di un cambiamento di condotta, di comportamento, da parte
dell'Union Valdôtaine.
Sia ben chiaro che tutte le riserve che da noi sono state fatte
prima al progetto Chapy, come successivamente... sono state riserve
dettate unicamente da preoccupazioni di natura estetica per la
difesa del paesaggio. Oggi, non c'è stato, da parte nostra, nessun
cambiamento di comportamento poiché noi, anche oggi, ci siamo
preoccupati di migliorare la convenzione e per questo abbiamo
presentato quell'emendamento che si sa, che si conosce e abbiamo
fatto le osservazioni.
E abbiamo fatto uno sforzo, come sempre, per cercare di tutelare
gli interessi generali e non gli interessi dei privati.
Quindi, nessuna collusione con nessun gruppo capitalistico o
altro.
Evidentemente voi volete continuare a dire che noi siamo
rientrati a destra, per questo avete fatto quelle affermazioni che,
mi permetto di dire, non sono troppo in buona fede.
Montesano (P.S.D.I.)
- Altri interventi?
Ramera (D.C.)
- La Democrazia Cristiana ringrazia il
Partito Comunista di essersi avvicinato alle sue posizioni.
Praticamente segue quanto ha detto il Segretario Berlinguer al
Congresso Nazionale del Partito, quindi, dicendo che l'Union
Valdôtaine si è avvicinata a noi e cambiando loro le opinioni che
avevano un momento fa, vuol dire che, praticamente, la strada
maestra è la nostra e ci fa piacere, quindi ...
Montesano (P.S.D.I.)
- Altre dichiarazioni non ci
sono?
Allora, chi approva la convenzione alzi la mano. Contrari?
Astenuti? Il Consiglio approva all'unanimità.
Io credo che sia opportuno chiudere questa seduta e rimandare il
resto degli oggetti al prossimo Consiglio... (
Voce
) ...Eh,
no. La seduta è tolta. Mi spiace, ma non siamo mica dei
stacanovisti.
---
La seduta è chiusa alle ore 21,53.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK