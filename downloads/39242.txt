Consiglio Regionale della Valle d'Aosta - Oggetto del Consiglio n. 2515 del 13 dicembre 2016 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 2515 del 13 dicembre 2016 - Resoconto
OGGETTO N. 2515/XIV - Prosecuzione e chiusura della
discussione generale congiunta sui disegni di legge n. 96 (Legge di
stabilità regionale per il triennio 2017/2019) e n. 97 (Bilancio di
previsione per il triennio 2017/2019). (Approvazione di due ordini
del giorno. Reiezione di tre ordini del giorno)
Rosset (Presidente) -
Con 30 Consiglieri presenti
possiamo proseguire i lavori.
Punti n. 4.01 e n. 4.02 dell'ordine del giorno. Siamo in
discussione generale. Ci sono richieste di intervento? Ha chiesto
la parola il collega Fosson, ne ha facoltà.
Fosson (PNV) -
Intervengo facendo seguito a quanto aveva
già espresso correttamente il mio collega Restano questa mattina in
modo tecnico, specifico e puntuale. Vorrei intervenire per proporre
alcune riflessioni su questo bilancio, ma più politiche, più di
prospettiva, per uno sguardo che vorrebbe andare più in avanti in
un momento in cui dopo il referendum, e questa crisi politica, mi
sembra particolarmente necessario intervenire, discutere,
affrontare questi argomenti e discutere di strategie politiche. È
un bilancio che su questi argomenti non dice molto, soffre
d'immobilismo, non c'era nella sua relazione, collega Perron,
nessuna parola su questo e forse il fatto che il Presidente non sia
intervenuto - lo farà dopo - lascia delle lacune. Un bilancio che
vuole stare a vedere cosa succede dal punto di vista politico per
poi posizionarci, che non si chiede quale futuro per la Valle
d'Aosta, quali mutamenti del nostro assetto autonomista
istituzionale, e soprattutto quali rapporti in Italia e in
Europa...
Mi è sembrata molto più politica su questi argomenti la
relazione del Consigliere La Torre, Presidente della II
Commissione, che ringrazio anch'io per il suo grande lavoro; ho
potuto apprezzare per la prima volta tutti i lavori in II
Commissione e le sue capacità di sintesi di arrivare correttamente
ad un traguardo. Dicevo, il Consigliere La Torre è stato più
politico nel suo intervento proprio citando l'autonomia
finanziaria, lo Statuto, riferendosi anche - e giustamente - a
Bruno Salvadori. Così ha fatto il collega Follien e anche la
collega Morelli anticipando alcuni degli argomenti che cercherò di
affrontare io.
Non affronterò, Presidente, Assessore, nessun problema di
organizzazione sanitaria, anche se mi permetto di dire che plaudo
all'aumento delle risorse disponibili rispetto ai 233 milioni
dell'anno scorso, che dovevano essere sufficienti per mantenere i
nostri servizi, ma che non potevano esserlo, io l'avevo detto.
Certo che lavorare i primi mesi su una cifra che non era
sufficiente ha sicuramente ritardato, o comunque condizionato le
nostre scelte, eppure anche se i soldi l'anno scorso erano pochi,
io penso che l'attenzione alla persona ci fosse anche allora e
negli anni passati.
Ritorno però agli argomenti che vorrei proporre, mi sembra che,
per ottenere la necessaria autonomia finanziaria alla base della
quale la nostra autonomia politica può esistere, bisogna forse
affrontare la situazione in modo diverso nei nostri rapporti con lo
Stato, con Roma, con l'Italia, con l'Europa, rapporti politici che
non possono più essere solo occasionali o legati ad argomenti
specifici. Il nostro progetto politico è stato caratterizzato
dall'avvicinarsi un po' di più a chi in quel momento era al comando
della politica italiana, nella scorsa legislatura con Forza Italia
e ora con il PD, ma questo è giusto o esiste un nostro progetto
politico autonomo? Soprattutto ora che si arriverà a schieramenti
nazionali più aggregati, divisi, differenziati in conservatori e
progressisti. Quali rapporti - mi chiedo - soprattutto con le altre
autonomie speciali, pur nella loro diversità...non pensando che
l'ambito parlamentare e i gruppi delle autonomie possano risolvere
e decidere questi rapporti tra Regioni e per una visione politica
comune, su questo bisogna sicuramente fare di più e farlo in modo
diverso. Inoltre queste posizioni politiche più chiare e definite
sono più che mai necessarie ora in un momento in cui la riforma
costituzionale non è stata accettata dai cittadini, non è stata
capita, ma il problema proprio per questo si presenta ancora più
evidente. Esiste in Italia un tentativo di neocentralismo, di
cancellazione delle autonomie a cui bisognerà contrapporre un
quadro preciso e alternativo e quanto più possibile ampio;
aggiungendo a questa indeterminazione di un quadro politico e alle
scelte da fare come e se pensiamo di modificare il nostro Statuto,
una proposta politica - io penso - dovrà arrivare dal Presidente e
dal partito di maggioranza relativa.
Parleremo in questi giorni di vitalizi: ma esiste ancora un
desiderio di modificare il numero dei Consiglieri regionali, di
rivedere la legge elettorale, il numero delle preferenze? In sede
di discussione del bilancio mi sembra evidente, per ridurre i costi
della politica, affrontare questo tema della riduzione del numero
dei Parlamentari, che non può essere proposto con un numero, ma a
seguito di una discussione approfondita. Abbiamo visto come sul
bilancio questo sia stato possibile e come invece una riforma
costituzionale non altrettanto condivisa non sia stata accettata
dai cittadini. Questa è una proposta di modifica dello Statuto che
deve essere fatta adesso. Nel 2017 - lo diceva prima la collega
Morelli - sarà già un periodo di confronto elettorale, quindi è più
difficile, poiché lo dimostra il fallimento della riforma Renzi, le
modifiche costituzionali, e quindi degli Statuti, devono essere
sottoposti alla più ampia condivisione possibile. Io penso che
debba essere dato mandato in fretta alla Commissione speciale di
lavorare in questa direzione.
Ieri si è accennato dei rapporti con i nostri Parlamentari, ne
parlo perché li ho vissuti, ma, affinché nessuno si senta o in
solitudine e dall'altra parte ci sia un Consiglio che si senta non
ascoltato, bisogna prevedere momenti istituzionali, momenti
normali, momenti ripetuti con la stessa frequenza, di rapporto fra
Parlamentari e Consiglio regionale. I Parlamentari possono
partecipare, se ne fanno parte, anche alle riunioni di maggioranza,
non solo a quelle dei loro partiti, ma soprattutto penso alle
riunioni mensili programmate con la I Commissione e credo che il
giovane Presidente della I Commissione potrà attivarsi in questo:
far sì che esista una vera e reale possibilità di confronto tra
Consiglio regionale, tra tutte le forze del Consiglio regionale e i
Parlamentari che hanno sempre definito di rappresentare tutta la
Valle d'Aosta.
In questi giorni, anche se è una situazione un po' particolare
di urgenza, si voterà una fiducia alla Camera, ma senza che vi sia
stato un incontro; era urgente e quindi c'è stata una situazione
particolare, quindi forse non c'era il tempo, ma altre volte sì. So
che la responsabilità dei Parlamentari di certo è personale, ma in
una piccola Valle d'Aosta che vuole differenziarsi, che vuole
esistere, che vuole rinforzarsi, io penso che questo rapporto tra
Parlamentari e Consiglio debba diventare una prassi, debba essere
istituzionalizzato - ecco perché mi rivolgo al Presidente della I
Commissione -, debba essere organizzato in modo differente.
Sui rapporti con l'Europa, l'Europa ormai è una realtà anche
economica estremamente importante, io penso, poiché non abbiamo un
parlamentare in Europa che rappresenti la Valle d'Aosta, ci sia una
mancanza di una presenza politica stabile. Non basta forse che il
Presidente vada su ogni tanto - e con molta fatica, non è facile -
e che ci sia un ufficio di tecnici, ma forse esiste la necessità in
questo momento di pensare ad una responsabilità politica
particolare, ad un Assessorato specifico o all'interno di un
Assessorato comprendere anche la necessità di stabilire dei
rapporti più precisi con il Parlamento europeo, non che i singoli
Assessorati vadano su, che l'Assessore corra... Io penso che circa
queste nuove prassi istituzionali ci debba essere una presenza
politica valdostana a Bruxelles molto più precisa, come fanno tutte
le altre Regioni speciali, anche perché i vantaggi economici di un
rapporto diverso con l'Europa non sono certo più differibili, il
Parlamento italiano ha due terzi della sua attività spesa per
ratificare quanto avviene in Europa.
È tempo di cambiare strategie, non più di stare fermi con un
immobilismo o di mantenere e di sostenere i vecchi schemi, bisogna
mettere in atto azioni nuove che porteranno dei benefici non solo
politici, ma soprattutto economici alla nostra Valle - ed è anche
in questo clima che ho potuto sperimentare in II Commissione di
argomenti condivisi che esiste la possibilità di affrontare queste
strategie nuove in modo diverso -, sennò, Signor Assessore, Signor
Presidente, io penso che saremo sempre più isolati.
Ci avviciniamo a delle nuove elezioni politiche, probabilmente
sarà ancora l'occasione di avere delle divisioni tra schieramenti
autonomisti, chi ha la schiena più dritta, chi non ha bisogno di
chiedere nulla a nessuno...o anche il seguito di questo dialogo tra
maggioranza e opposizione, all'interno della maggioranza di
confronti positivi che ci sono stati nella preparazione di questo
bilancio, si potrà vivere quello che il mio collega Restano il 27
ottobre ha chiamato "il sogno": che ci sia tra le forze autonomiste
almeno una discussione, una possibilità di condividere certe nuove
strategie, certe nuove modalità e certi nuovi modi di rappresentare
la Valle d'Aosta all'interno del nostro Governo per portare una
maggiore unità e una maggiore coesione nel Parlamento italiano.
Presidente -
Ci sono altri interventi? In questo
"silenzio assordante" ci sono richieste di intervento? Se non ci
sono altri interventi, chiudo la discussione generale. La
discussione generale è chiusa...ha chiesto la parola il Consigliere
Bertschy, ne ha facoltà.
Bertschy (UVP) -
Le do assolutamente ragione rispetto ai
tempi di intervento, ma, rispetto alla chiusura della discussione
generale, c'è anche l'aspetto tecnico legato alla presentazione
degli ordini del giorno. Credo che, rispetto a questo, ci sia un
lavoro politico che è stato fatto, del quale tutti sono a
conoscenza, che si dia la possibilità - a questo punto gli
interventi non sono obbligati -, prima di chiudere la discussione,
di presentare i documenti.
Presidente -
Devo sospendere la seduta? Io ho ripetuto,
ho aspettato e aspetto. Con tutta la disponibilità, io credo che
chi aveva l'intenzione di intervenire abbia avuto il tempo di
farlo. Se ci sono richieste di attesa, si schiaccia il bottone e si
chiede: "per cortesia, sospendiamo un attimo", e sospendiamo, ma se
rimaniamo qui a guardarci gli uni con gli altri, chi parla prima o
chi parla dopo, diventa difficile poi gestire l'Assemblea. Io mi
adatto tranquillamente alle situazioni, ma nessuno chiede la
parola. Ha chiesto la parola il collega Cognetta, ne ha
facoltà.
Cognetta (M5S) -
Chiederei una breve interruzione per
dare modo a tutti di presentare gli ordini del giorno.
Presidente -
Ha chiesto la parola il collega Restano, ne
ha facoltà.
Restano (PNV) -
Anch'io per associarmi alla richiesta del
collega Cognetta.
Presidente -
Se però queste richieste le faceste prima
nel momento in cui chiedo di prendere la parola, sarebbe più
opportuno perché, una volta che la discussione è chiusa, è chiusa,
non è che possiamo giostrare avanti e indietro! C'è un Regolamento
che va applicato! Comunque, chiusa la discussione, nulla vieta che
possiate depositare degli ordini del giorno...sospendo l'Assemblea
per dieci minuti...ha chiesto la parola il Consigliere Bertschy, ne
ha facoltà.
Bertschy (UVP) -
Semplicemente per dire che il Presidente
si è comportato regolarmente, quindi a questo punto prendiamo atto
che la discussione generale è chiusa e che gli ordini del giorno
non si possono più presentare, anche per rispetto a chi li ha già
presentati.
Presidente -
Proseguiamo quindi con i lavori. Non c'è
sospensione, vengono distribuiti gli ordini del giorno. Ha chiesto
la parola il collega Restano, ne ha facoltà.
Restano (PNV) -
Solo per verbalizzare che non sono
assolutamente d'accordo con quanto proposto dal collega Bertschy.
Io rispetto i colleghi che hanno già presentato i loro ordini del
giorno, però chiedo di poter presentare anche i miei e penso che
l'aula si possa autodeterminare e concedercelo.
Presidente -
Collega Restano, a me dispiace doverla
smentire. Ha chiesto la parola il Consigliere Marquis, ne ha
facoltà.
Marquis (SA) -
Comprendo la posizione del Presidente,
però credo, anche nel rispetto di quanto avvenuto in questi giorni,
del lavoro profuso da parte dei Consiglieri, che sia opportuno e
necessario sospendere un attimo la seduta di Consiglio per fare una
valutazione quanto meno sulla gestione degli ordini del giorno.
Presidente -
Ha chiesto la parola il collega La Torre, ne
ha facoltà.
La Torre (UV) -
Per riportare una procedura tranquilla e
serena, penso che i Capigruppo quando si erano riuniti avevano
stabilito come si sarebbe proceduto nei lavori: che ci sarebbe
stata la discussione generale, si sarebbero presentati gli ordini
del giorno, si sarebbe chiusa la discussione generale. Va diviso
quindi il momento in cui non c'è più nessuno che interviene, quindi
non c'è più nessun intervento al dibattito rispetto al momento in
cui fisicamente vengono presentati gli ordini del giorno, quindi si
chiude la discussione generale dicendo: chi deve presentare gli
ordini del giorno li presenti, dopodiché non sarà più possibile
farlo. Questo rientra nella normalità, perché se lei nel momento in
cui chiude, stacca, se anche fisicamente un Consigliere aveva un
ordine del giorno in mano, anche per fare 20 metri non ce la fa, a
meno che non prendiamo Mennea, fisicamente non ce la fa. È quindi
una questione proprio tecnica, si sta per chiudere la discussione
generale, se qualcuno ha da presentare un ordine del giorno, lo
porti, perché sennò credo che su questo poi ci fermeremo un
pochettino...
Presidente -
Io capisco, collega La Torre, condivido la
sua analisi, ma io alle 13:00, nel momento in cui abbiamo chiuso,
ho chiesto e ho specificato qual era il percorso dell'aula; ho
aspettato ulteriormente nel momento in cui ho chiesto: chi voleva
prendere la parola. Io sono disponibile, se c'è una questione
tecnica di cinque minuti per presentare, siete ancora in tempo a
presentare questi ordini del giorno. Chi ha l'ordine del giorno lo
presenti e lo distribuiamo. Nell'attesa della consegna di questi
ordini del giorno, sospendiamo dieci minuti i lavori.
La seduta è sospesa dalle ore 15:55 alle ore 17:30
.
Rosset (Presidente)
-
Possiamo riprendere i
lavori. Nel frattempo gli ordini del giorno sono stati tutti
presentati? Sono in fase di fotocopia, verranno distribuiti, quindi
possiamo riprendere i lavori con la replica. Ha chiesto la parola
il Consigliere Chatrian, ne ha facoltà.
Chatrian (ALPE) -
Per capire come pensa di organizzare i
lavori dato che il suo motto è: "il Regolamento dice e io applico
il Regolamento". Mi è sembrato di capire che abbia derogato al
Regolamento e quindi siamo ancora in piena discussione generale. Se
ha derogato al Regolamento, ha permesso - e noi siamo felici di
questo - di presentare gli ordini del giorno alla maggioranza, o a
parte di essa, ma a questo punto mi sembra che siamo ancora in
piena discussione generale. Vorrei capire la sua posizione, se il
motto è quello, le regole sono uguali per tutti, mi sembra di
capire che siamo in piena discussione generale. Prima ha chiuso la
discussione generale, poi ha aperto i termini per gli ordini del
giorno e adesso non capiamo cosa vorrebbe fare. Gentilmente se
spiega all'aula, e soprattutto a chi ci ascolta, a che punto siamo,
o il Regolamento si applica o non si applica. È solo per avere una
base certa di discussione per poter affrontare serenamente il
bilancio regionale 2017-2019.
Presidente -
La decisione è stata presa dall'aula nel
momento in cui ho chiesto dieci minuti per gli ordini del giorno,
quindi c'era la possibilità di depositare gli ordini del giorno.
Ovviamente successivamente questi ordini del giorno sono stati
discussi dalla maggioranza, perché devono essere presi in
considerazione: questa è l'organizzazione dei lavori.
Sull'organizzazione, peraltro, credo sia stato dato un
promemoria a tutte le componenti delle forze politiche, tutti hanno
avuto occasione di leggerlo - anche la maggioranza -, do atto che
in effetti l'opposizione si è comportata correttamente, ma la
decisione è stata presa all'interno dell'aula di sospendere dieci
minuti per la consegna degli ordini del giorno, nessuno ha
obiettato l'impossibilità di farlo. A seguito di questo, pertanto i
lavori continuano con la chiusura della discussione generale e le
repliche del relatore, dell'Assessore al bilancio ed eventualmente
del Presidente della Regione. Per le repliche, c'è qualcuno che
chiede la parola? Io parlo italiano, credo, non parlo turco: la
discussione è chiusa, per la replica chi prende la parola? Ha
chiesto la parola il collega Cognetta, ne ha facoltà.
Cognetta (M5S) -
Chiedo scusa, però se c'è stato un
cortocircuito nella comunicazione, adesso non può avallarlo
chiudendo la discussione generale, ci sono ancora diversi
Capigruppo che devono esprimersi nell'ambito della discussione
generale...
Presidente -
La discussione generale è chiusa...
Cognetta (M5S) -
...no, se fosse stata chiusa, non si
sarebbero potuti presentare gli ordini del giorno...
Presidente -
...l'accordo sulla presentazione degli
ordini del giorno è stato fatto all'interno di quest'aula...
Cognetta (M5S) -
...se lei deroga a questo punto del
Regolamento, vuol dire che da adesso in avanti il Regolamento viene
gestito a seconda del momento, e non va bene. Credo che forse
tornare indietro sulla questione della chiusura della discussione
generale sia più semplice e meglio per tutti: questo è il punto,
perché credo che ci siano altri che debbano ancora intervenire.
Presidente
-
Ha chiesto la parola il collega
Chatrian, ne ha facoltà.
Chatrian (ALPE) -
Per ribadire il concetto che non ci
siano due pesi e due misure. Lei ha deciso in maniera autonoma di
concedere la possibilità alle forze di maggioranza, e noi siamo
contenti, di presentare gli ordini del giorno; di conseguenza, la
discussione generale non è chiusa, altrimenti loro non avrebbero
potuto consegnare gli ordini del giorno, quindi adesso siamo in
piena discussione generale.
Presidente
-
Collega Chatrian, ribadisco che la
decisione non è stata autonoma, è stata posta su richiesta del
collega La Torre; sono stati concessi ulteriori dieci minuti per la
consegna degli ordini del giorno. Nessuno ha opposto divieto a
questa decisione, altrimenti la discussione generale era chiusa e
rimane chiusa. Per la replica, ha chiesto la parola l'Assessore
Perron, ne ha facoltà.
Perron (UV) -
Grazie ancora all'aula, a tutti quelli che
sono intervenuti, pur con posizioni diverse da quelle del Governo.
Mi permetto ancora una volta di ringraziare per quanto fatto dalla
II Commissione, dal suo Presidente e relatore collega La Torre, per
un lavoro anche di sintesi effettuato in queste settimane, che
certamente ha portato ad avere oggi un processo di mediazione a
seguito di un confronto che credo, Presidente La Torre, sia stato
utile anche per il Governo. Questo tengo a ribadirlo, con estrema
serenità, nel senso che il percorso fatto porta oggi a ragionare su
una legge diversa da come è arrivata in commissione; tutto ciò ha
aumentato il confronto in commissione ed è un fatto nei confronti
del quale anche il Governo regionale ha dato la sua disponibilità,
vedendo questo passaggio come un percorso assolutamente
positivo.
Tengo a dire che il percorso di questo anno è particolare: è il
primo anno che presentiamo il bilancio a seguito del documento di
economia e di finanza regionale. Certamente il percorso non è stato
forse perfetto dal punto di vista dei tempi; siamo passati, come
Amministrazione regionale, da un sistema contabile ad uno
radicalmente nuovo, questo non ci ha aiutato. Io credo, e spero,
che il prossimo anno, dove avremo l'obbligo di presentare il DEFR
entro il 30 giugno - la collega Certan stamattina richiamava
proprio questo -, la diversa programmazione permetterà all'aula, ai
Commissari e alle forze politiche di ragionare, di discutere e di
dibattere con una tempistica senz'altro migliore.
Io non so, collega Cognetta, chi ci sarà, se ci sarò io o ci
saranno altri, poco importa, mi permetto solo di dirle che - ma è
la libertà di pensiero - io non ho gradito il suo richiamo a ciò
che succederà lunedì con la Magistratura. Peraltro mi dispiace
dirle che lunedì non succederà niente, perché tutto verrà rinviato
e quand'anche succedesse, ho trovato il suo richiamo - mi permetta
di dirglielo senza nessuna polemica - senza stile e di pessimo
gusto; auspicare in qualche modo che la Magistratura si intrometta
nei percorsi politici di ognuno, è uno stile ed è un auspicio del
Movimento Cinque Stelle, ma certamente che non compete a noi.
Ognuno di noi porta dentro, con i propri limiti e con le proprie
peculiarità, i propri percorsi personali, le proprie esperienze con
pregi e difetti e, da questo punto di vista, io accetto lezioni da
tanti, ma certamente non da lei, quindi, nonostante quello che
succederà con la Magistratura, mi dispiace per lei ma io sarò
ancora qui. Con quale ruolo, lo deciderà il mio movimento, la mia
maggioranza, ma certamente non sarà lei che deciderà il mio futuro,
come di tutti quelli che si trovano in questa difficile posizione a
dover rispondere nei confronti della Magistratura.
Chiusa parentesi, detto questo, noi abbiamo presentato una
proposta con molta umiltà, forse facendo degli sbagli nel percorso,
che ha cercato in una fase difficile di dare delle risposte
concrete. Ho apprezzato, collega Fontana, i suoi richiami, laddove
lo sforzo - e credo che lei lo abbia colto appieno - che abbiamo
cercato di fare con questo bilancio è stato quello di provare a
dare un impulso per far ripartire la Valle d'Aosta in un momento in
cui abbiamo una facoltà - e lo evidenziava molto bene il Presidente
Rollandin questa mattina - di poter disporre un po' più liberamente
delle nostre risorse. È il primo anno di legislatura, dove abbiamo
avuto la possibilità un po' più ampia di fare delle scelte, perché
finora eravamo vincolati a vederci gestite la quantità di risorse
da altri, senza poterne disporre. Questo bilancio credo contenga
una nota positiva, perché, liberandoci dal Patto di stabilità con
lo Stato, otteniamo delle risorse in più. Credo che questo ci abbia
permesso, in accordo con il DEFR, di poter avanzare al Consiglio
regionale questa proposta, che tenta di far ripartire la Valle
d'Aosta in tutti i settori, non tralasciandone nessuno, e lo
sottolineo.
Il richiamo che il collega Segretario Follien faceva al contesto
è un richiamo corretto, non banale, io non vorrei che ci si
dimenticasse il contesto nel quale la Regione si trova. Un contesto
segnato dalle difficoltà che continuano ad esistere a livello
europeo e a livello italiano, perché chi pensa che siamo fuori
dalla crisi si sbaglia. Viviamo in un Paese che stenta a
riprendersi e se vi soffermate a vedere i dati, nella prima fase
del 2016 l'attività economica in Valle d'Aosta ha fatto segnare un
lieve miglioramento, riconducibile soprattutto al terziario.
Nell'andamento di questo settore ha influito in modo molto positivo
il turismo, nel senso che le presenze nelle nostre strutture
ricettive sono salite a ritmi sostenuti, questo con l'indotto
trainante che crea, grazie al contributo sia della componente
nazionale che della componente estera. Per contro, proprio per
completare il quadro, nelle costruzioni non sono emersi segnali
significativi di inversione di tendenza. Non esiste, pur in
presenza di una ripresa delle transazioni nel mercato immobiliare,
una ripresa significativa in Valle d'Aosta dell'edilizia.
Nell'industria il fatturato ha fatto registrare un lieve
miglioramento, ma l'attività di investimento continua a rimanere
un'attività molto contenuta che risente in modo pesante della
debolezza del quadro congiunturale e dell'elevata incertezza.
L'occupazione è cresciuta timidamente, ma è cresciuta, nel comparto
del commercio, degli alberghi, della ristorazione, beneficiando
quindi dell'andamento positivo del turismo che richiamavo poc'anzi.
Siamo in un contesto dove, per soffermarmi un attimo su una materia
più specifica, il credito al settore produttivo ha continuato e
continua a contrarsi: sono cresciuti i prestiti alle famiglie, sono
cresciute le nuove erogazioni di mutui, ma i finanziamenti sono
ulteriormente aumentati. La qualità del credito quindi ha mostrato
segnali di lieve miglioramento, ma credo che la congiuntura si
faccia ancora sentire in tutta la sua pesantezza.
Abbiamo cercato di fare una proposta che cercasse di
rivitalizzare i settori in difficoltà - come abbiamo detto, e lo
riaffermiamo - soffermandoci su due concetti: da una parte, cercare
di dare, attraverso il bilancio della Regione, un impulso allo
sviluppo trasversale della Valle d'Aosta attraverso investimenti,
per quanto possibile, più forti rispetto a quelli dell'anno scorso,
che andassero nella direzione della crescita, dell'occupazione, di
un'attenzione al nostro territorio, come di una tutela sui nostri
beni e sul nostro patrimonio, cercando di fare interventi a favore
delle imprese, come del mondo agricolo, che vive un momento di
difficoltà, come del turismo, non tralasciando quei settori che
anche le parti sociali che nei nostri incontri ci hanno sollecitato
più volte ci evidenziano, cioè di mantenere in questo contesto una
forte attenzione all'istruzione, alla scuola, alla formazione
professionale. Questa è l'impostazione che abbiamo provato a dare
al bilancio, non tralasciando quella che consideriamo tipica e
forte del modello Valle d'Aosta: l'attenzione alla persona. Gli
investimenti nella sanità e sul sociale segnano - ritengo - una
volontà politica forte, inequivocabile affinché il modello della
Valle d'Aosta, che è stato sempre un modello molto solido e molto
attento alla tutela della persona, venga mantenuto; che non vengano
tralasciate le attenzioni alle categorie deboli, alle fragilità;
che vi sia ancora, pur in un territorio così difficile, la
possibilità per tutti di avere un'assistenza sanitaria e una tutela
alla salute, al benessere, dove in prospettiva immaginiamo possano
venire potenziati i servizi territoriali di sostegno alla
famiglia.
Abbiamo cercato quindi di presentare delle proposte che
andassero nella direzione di investire nelle attività produttive,
di investire nell'agricoltura, perché crediamo interessante
sostenere questo settore, che riscontra delle difficoltà ma
costituisce, insieme al turismo, un binomio assolutamente
importante anche sotto il profilo politico per la nostra Regione.
Nel settore dell'edilizia, settore che soffre, abbiamo cercato, non
è il bilancio che vorremmo - e guardo l'Assessore Baccega -, ma è
un bilancio che cerca, e cercherà, di contenere delle risposte
positive andando ad investire di più su tutti i settori che
trasversalmente toccano l'edilizia. L'edilizia è un settore che
traina, è uno dei pilastri attraverso i quali possiamo immaginare
che vi sia una ripresa del sistema Valle d'Aosta.
Io non so, collega Gerandin, se nel passato si sia investito
male; mi fa specie che a dirlo sia uno come lei, perché lei è in
Amministrazione, come tutti noi, quindi chi è senza peccato qui,
salvo qualcuno, scagli la prima pietra; lei è in Amministrazione
dal 1980, ha fatto 15 anni il Sindaco, 8 anni il Presidente della
Comunità montana, è stato per 8 anni Presidente del CELVA e tutti
gli ultimi pareri positivi che il CELVA dava sulle leggi
finanziarie portavano la sua firma; se in qualche modo vi fossero
stati dei "contenitori" sbagliati sulla programmazione finanziaria
che questa Regione ha fatto, forse lei è stato, come tutti noi,
parte del sistema.
Vorrei solo dire che, se abbiamo avuto delle pecche, ce ne
assumiamo la responsabilità, ma credo che in termini di
responsabilità ci siamo assunti anche l'onere non facile di fare
delle scelte che provano a risollecitare quei settori in
difficoltà. Come diceva il collega Fabbri, è compito anche della
politica giustamente provare a sollecitare. È quello che abbiamo
cercato di fare, che quotidianamente facciamo, non tralasciando
nessun settore a nostro modo di vedere. Non abbiamo fatto nella
relazione un accenno al dossier Casinò, perché è un dossier che
abbiamo discusso e che riprenderemo, assumendocene la
responsabilità e la paternità in separata sede.
La visione della nostra Regione vuole essere una visione che
guarda in prospettiva, perché io ricordo - nella legislatura scorsa
non ero qua - le critiche che venivano mosse al progetto Skyway,
perché bisogna anche ricordare quando si diceva: "è una logica
miope quella di puntare sui grandi investimenti, bisogna
abbandonare quest'ottica, è vergognoso, non bisogna investire tutte
quelle cifre". Oggi, a progetto realizzato, è un progetto del quale
tutti si sentono padrini, tutti si sentono promotori, mentre nella
legislatura scorsa abbiamo assistito per degli anni ad un'opera di
delegittimazione di una certa impostazione. Dico solo che spesso
per il concetto di sviluppo della nostra Regione non è
inconciliabile il pensare a grandi opere che qualifichino, da un
punto di vista turistico, l'immagine della nostra Regione, se sono
fatte bene con la tutela del piccolo, con la tutela della persona.
Non è sbagliato pensare che si coniughi in un sistema Valle d'Aosta
questa doppia visione ed è quello che abbiamo cercato di fare anche
in questo bilancio con le scelte che in qualche modo
presentiamo.
Certo, rimangono delle partite aperte: la partita dei rapporti
con lo Stato è una partita aperta. Io credo che se quest'aula avrà
la forza di dare un mandato al Governo regionale, al suo Presidente
e a chi ha la rappresentanza della Regione di meglio potersi
rapportare con il Governo romano, noi siamo volentieri in attesa di
proposte. Per il resto crediamo di aver fatto uno sforzo serio
senza demagogia, non facile; abbiamo fatto delle proposte che penso
tutte le parti sociali, che abbiamo incontrato per avere
suggerimenti, hanno universalmente apprezzato. Si può pensare come
si vuole, ma hanno universalmente apprezzato un tentativo di
inversione di tendenza, di ripresa ad investire, di mantenimento di
una politica di tagli rigorosa di contenimento della spesa, ma al
tempo stesso di cercare di investire nuovamente.
Noi quindi riteniamo, in un momento tutto particolare, di avere
lucidamente ricordato che questo atto per noi è fondamentale,
perché non esiste soltanto, pur non nascondendo le difficoltà, il
Casinò e la CVA: esiste una visione generale dell'economia, esiste
una visione secondo la quale a tutti i settori vanno date delle
risposte; abbiamo cercato con questo sguardo di investire, di dare
delle risposte anche in termini finanziari, affinché la Valle
d'Aosta possa guardare ad una ripresa economica, affinché possa
esserci una ripresa nei consumi, quindi una ripresa della nostra
economia, affinché da questo bilancio possa scaturire anche per
ogni singolo valdostano un messaggio di fiducia - perché la ripresa
del sistema Valle d'Aosta la facciamo tutti noi con le nostre
azioni - e affinché questo sistema Valle d'Aosta veda non solo un
modello attento alla persona, ma anche alla crescita equilibrata e
sana della nostra Regione.
Presidente
-
Ci sono altri interventi? Ha chiesto
la parola il Presidente della Regione, ne ha facoltà.
Rollandin (UV) -
Credo che il dibattito che si è
sviluppato sulla base dei documenti che sono stati presentati prima
in commissione e adesso in aula dia il senso di quella che oggi è
una situazione sicuramente diversa dagli altri anni. C'è
un'attenzione che si è sviluppata nell'avere una possibilità di
raccordare meglio le esigenze dei singoli settori con le
disponibilità di oggi per la Regione, che sono riferite a quel
punto essenziale di partenza che è l'avere raggiunto il superamento
del Patto di stabilità. È stato ricordato da alcuni, però non credo
che il significato vero di questo Patto di stabilità sia stato
visto e soprattutto rivissuto tenendo conto del dibattito che c'era
stato negli anni scorsi. Voi vi ricorderete che si era molto
insistito sul Patto di stabilità, tant'è che poi si era arrivati
anche a un ordine del giorno approvato all'unanimità, che faceva
proprio riferimento a quattro punti: superare il Patto di
stabilità, chiedere il pareggio di bilancio, il discorso dei
rapporti sul calcolo dell'ISEE e infine il fatto di avere la
ridistribuzione delle accise negli anni. Di questi quattro punti
tre sono stati realizzati. Abbiamo, nella finanziaria appena
approvata a livello nazionale, la ridistribuzione di tutta la
somma, quindi la certezza negli anni, il che non è poco, è un
risultato importante che ci dà garanzia per gli anni a venire.
Abbiamo ottenuto il superamento del Patto di stabilità, che ci
permette oggi di poter rivolgere quell'attenzione ai singoli
settori, avendo la possibilità di utilizzare il dividendo di una
società partecipata. Questa è stata l'operazione che ci ha
consentito di uscire dall'
impasse
, perché altrimenti oggi
qui non saremmo a vedere se possiamo aumentare o ridurre un po': ci
troveremmo - come qualcuno ha detto - nella situazione di quando,
in alcuni settori, nel momento in cui approvavamo il bilancio,
dovevamo approvare anche una norma per dire: "eventualmente i fondi
mancanti li rivedremo in assestamento di bilancio", cosa che non
compare più. In particolare abbiamo dovuto farlo nella sanità, dove
avevamo detto: "a giugno si vedrà come utilizzare al meglio le
somme". Questo era un ragionamento obbligato, perché non si poteva
spendere di più, non in relazione alle disponibilità, ma perché
così era la norma di stabilità.
Quindi, ottenuti questi tre obiettivi fondamentali, il bilancio
di quest'anno è il primo bilancio propositivo vero, espansivo, che
può dirsi pienamente in linea con le operazioni più volte
sollecitate di investimento. L'investimento su tutti i settori
produttivi, che ha permesso di fare una distribuzione di fondi a
disposizione dei singoli settori, è di tutta evidenza. Lo
richiamava prima l'Assessore: quando noi abbiamo presentato il
bilancio alle singole categorie, c'è stato un apprezzamento nel
senso che, malgrado il fatto che non è che siamo completamente
fuori dalla crisi, siamo in una situazione diversa da quella di
otto anni fa. Soprattutto, quello che è evidenziato oggi, è che in
questi otto anni, grazie agli interventi anticrisi realizzati, si è
riusciti a salvaguardare la piccola impresa, il piccolo artigiano,
la piccola azienda, che oggi finalmente possono riprendere un certo
percorso e possono sicuramente guardare al futuro con una
situazione diversa, quindi con più ottimismo. Questo vale anche per
gli altri settori produttivi, come vale per il settore di
investimento nella formazione lavoro dei giovani, che è totalmente
cambiata e che ha un respiro molto ampio e per le nuove imprese,
che in qualche modo hanno la disponibilità a ritornare in Valle
d'Aosta ad operare. Non sono grandi numeri, ma sono numeri
importanti: è un'inversione di tendenza. Questo deve essere
sottolineato. Io non sto solo a guardare le classifiche che di
volta in volta vengono compilate su dati che nei piccoli numeri -
siamo i primi ad ammetterlo - rischiano di sballare e di cambiare
in poco tempo la posizione, però alcuni dati sono oggettivi e
questi danno il senso del futuro della nostra Regione, meno rigido
degli anni scorsi, più avanzato nell'ottica di una corrispondenza
tra le esigenze e le possibilità di trovare i fondi da utilizzare.
Vale però la regola che richiamava Nello Fabbri nel suo intervento:
nell'anno 2017 bisogna pensare che, quello che si mette in
bilancio, deve essere speso, perché è inutile mettere delle somme
che poi non spendiamo, che rimangono e ci creano tutta una serie di
problematiche nell'ambito della gestione di programmazione, che è
un termine molto bello ma molto difficile da attivare nella
pubblica amministrazione. Ci sono sempre degli inghippi soprattutto
legati - è un'osservazione che ci viene trasversalmente -
all'attivazione da quando si ha un'idea, da quando si programma, da
quando si fa il progetto a quando si fa l'appalto. Gli appalti non
durano sei mesi, durano di solito un anno, perché su ogni appalto
c'è un ricorso e poi occorre aspettare i tempi dei ricorsi, per cui
abbiamo oggettivamente una dispersione di tempo e di denaro che
purtroppo castiga una programmazione che deve essere fatta. Queste
sono le situazioni che ancora noi ci troviamo con difficoltà a
cercare di superare attraverso dei marchingegni, dei sistemi che
alleggeriscano la procedura, la burocrazia, questo fa parte delle
difficoltà che incontriamo in tutti gli ambiti considerati.
Noi abbiamo utilizzato il dividendo di quella che sarà, di
quella che è la quotazione, in discussione giustamente oggi sul
bilancio, della CVA; una valutazione nel merito che credo sia stata
condivisa, in quanto il fatto di operare in Borsa, e quindi di
avere queste caratteristiche, porta ad avere tutta una serietà di
riscontri nell'ambito della società, in qualche modo migliora il
piazzamento nell'ordine delle società riguardo allo sfruttamento
del settore idroelettrico a livello non solo nazionale ma anche
internazionale. E siamo nel momento più felice forse per fare
questa operazione, perché sicuramente ci sono dei cambiamenti anche
nel settore dell'energia che portano a dire che si è sempre più
attenti all'ambiente, un po' meno di nucleare sia in Svizzera che
in Francia, e il tutto aiuta a creare le premesse per avere una
situazione ideale per l'utilizzo di questo dividendo. Non del
capitale, del dividendo, che è una cosa diversa, non si intacca il
capitale. Su questo, c'era una parte che è stata spalmata nelle
attività produttive e l'altra che è riservata a questa operazione
che dovremo fare, operazione verità sul Casinò, per cui si è
chiesto lo stralcio a livello di commissione, è stata questa la
proposta, noi abbiamo aderito perché è giusto. È stato un
investimento fatto in questi anni, di cui adesso dobbiamo
giustamente rendere conto, quindi proporre quel ristorno, quel
rendere i soldi che sono stati utilizzati, dopo tutti gli
accertamenti, i confronti che sono stati fatti e una discussione
aperta non solo sul passato ma sul futuro. Questo è quello che ci
porta a dire che questo esame verrà fatto in un secondo tempo e
quindi non direttamente durante questo Consiglio, anche se è chiaro
che il problema del Casinò è uno dei problemi più importanti. Io
volevo tornare su questo per dire che sicuramente l'attivazione di
questi meccanismi è alla base del possibile successo delle risposte
ai nostri interlocutori: gli attori economici sociali della nostra
regione.
Noi non abbiamo più ricordato in questi anni il patto di
inclusione...la legge sull'inclusione sociale e tutte queste cose
che abbiamo già fatto, che sono realtà. Oggi stiamo andando avanti
e cercando di continuare gli investimenti, anche rispetto a questi
non possiamo a volte andare con la velocità che vorremmo, come per
l'Università, che sta emergendo come struttura e sarà un
riferimento che porterà al centro della città una struttura
importante per la rivitalizzazione anche della città di Aosta.
Stesso discorso per l'ospedale, che ha un ritardo molto alto per
gli scavi che sono stati fatti con le conseguenze che
conosciamo.
Quello che credo sia importante sottolineare è che si tratta del
primo anno in cui un bilancio con queste caratteristiche riesce ad
affrontare trasversalmente le situazioni più difficili, dando delle
soluzioni che non sono solo per un anno ma per una situazione
pluriennale. A questo proposito credo sia giusto intervenire - e lo
faremo in un secondo tempo - anche sulle prospettive dei prossimi
anni, per dire che non è che quest'anno abbiamo avuto questo
dividendo e poi l'anno prossimo chissà cosa succederà. L'anno
prossimo ci sarà la possibilità di attivare quei meccanismi che ci
permetteranno di avere una disponibilità di fondi che continui e
quindi consenta di avere un'armonia tra le iniziative che
partiranno nel 2017, che potranno essere portate avanti negli anni
futuri.
Concludo dicendo dell'attenzione, che è già stata sottolineata,
per gli Enti locali. Io credo che, chi è particolarmente attento a
questi problemi, ha visto che, malgrado l'anno scorso abbiamo
cercato di utilizzare al meglio i fondi, perché non ce n'erano,
quest'anno, nonostante la riduzione dell'IRPEF che avrebbe portato
a meno 10 milioni, li abbiamo mantenuti tali e quali per dare una
soluzione forte alle problematiche dei Comuni, su cui abbiamo
investito, su cui si investe proprio per le ragioni che sono già
state ricordate e per il ruolo che essi hanno nell'ambito
dell'economia regionale. Questo è il senso di un bilancio, che è
sicuramente molto propositivo, molto impegnato e impegnativo per le
soluzioni ai tanti problemi che riusciamo a superare; in qualche
modo si sono date soluzioni serie e soprattutto di futuro.
Presidente
-
Possiamo proseguire con la
discussione degli ordini del giorno considerato che, per quanto
riguarda l'esame dell'allegato, non è pervenuta la richiesta di
approfondimenti sulla base di un elenco. Iniziamo quindi con
l'esame degli ordini del giorno. Vi è l'ordine del giorno n. 1
presentato dai Consiglieri dei gruppi ALPE, Gruppo Misto e
Movimento Cinque Stelle. Ha chiesto la parola il Consigliere
Bertin, ne ha facoltà.
Bertin (ALPE) -
Torniamo con quest'ordine del giorno
sulla questione relativa alla quotazione di CVA. Con la sentenza
della Corte costituzionale che dichiara illegittima parte della
legge Madia questa obbligatorietà decade, ed è quello che ci
permette di avere maggiore tempo per valutare come quotare questa
società. L'obiettivo di quest'ordine del giorno va in questa
direzione. Sappiamo che storicamente le acque per la nostra Regione
hanno sempre avuto un valore, anche simbolico, da sempre giocano un
ruolo importante per la nostra Regione e hanno assunto nel tempo un
valore simbolico: pensiamo soltanto al primo dopoguerra, ma in
generale fanno parte di quel patrimonio a cui i valdostani tengono
molto. Quotare in Borsa questa società vuol dire anche liberarsi di
una parte di questo capitale. Vorremmo che questa discussione
avvenisse in modo trasparente, che coinvolgesse tutti, e
soprattutto che venissero prese in considerazione tutte le
possibilità su come tradurre questa quotazione in Borsa. In
particolare, credo sia interessante valutare l'eventualità di dare
la possibilità ai valdostani di acquisire questa società e di
valutare se è possibile un azionariato diffuso, una
public
company
anche in relazione a quello che rappresenta per i
valdostani, quello che storicamente rappresentano per i valdostani
le acque. In particolare, anche questa idea - ho letto l'intervista
sui
media
locali del Presidente di CVA - di cedere questa
quota di capitale a dei fondi americani la trovo piuttosto
affrettata. Va valutata, secondo me, prioritariamente una cessione
di queste quote ai valdostani stessi attraverso un azionariato
diffuso. In generale questa quotazione va subordinata ad una
valutazione approfondita di ogni possibile opportunità per la
società in questione, compresa la possibilità di un azionariato
diffuso. Una valutazione approfondita che deve coinvolgere
obbligatoriamente anche la commissione consiliare competente,
prevedendo un disegno di legge
ad hoc
su questa quotazione,
com'è normale che sia anche per la società, che è la società
pubblica più importante di questa Regione, che sappiamo quanto pesa
anche sull'economia valdostana in termini generali. Questa è la
sostanza di quest'ordine del giorno: da una parte, subordinare ad
un'attenta valutazione di ogni opportunità su questa quotazione,
concertandola con la commissione competente, anche cercando di
rendere il percorso il più possibile trasparente e coinvolgente,
usando anche come strumento di trasparenza una disposizione
legislativa, dando anche il giusto significato e valore a questo
importante passaggio.
Presidente
-
Ha chiesto la parola il collega
Marquis, ne ha facoltà.
Marquis (SA) -
Credo che l'argomento sia di grande
interesse perché si tratta di una questione che viene sottoposta
all'attenzione del Consiglio sulla CVA: un'azienda che rappresenta
per noi un gioiello, sul quale in questa finanziaria si intraprende
un percorso. Io ritengo che quello della quotazione in Borsa sia un
percorso positivo, ritengo che consenta di poter dare delle nuove
opportunità di sviluppo ad un settore che in questi anni ha dato
delle grandi soddisfazioni perché ha sfruttato delle opportunità
sulle risorse idriche, sulle energie rinnovabili nel nostro
territorio, unitamente ad altre iniziative che sono state portate
avanti in altre aree del territorio italiano. Ora però - grazie
anche alla Madia, perché ha portato a fare dei ragionamenti che
credo prescindano oggi nei risultati dagli obblighi o dai consigli
che provengono dalla legge - noi riteniamo che oggi per la CVA
arrivi all'età della maturità e che bisogna capire quale futuro si
vuole dare a quest'azienda. Noi vediamo un percorso di crescita per
la CVA, un percorso di sviluppo attraverso delle opportunità nuove.
Entrare in una logica di mercato comporta anche di andare verso la
trasparenza, perché implica un'organizzazione aziendale diversa,
un'organizzazione alla quale bisogna adattarsi e della quale
bisogna rispettare delle regole, che sono molto più restrittive
rispetto a quello di cui si è parlato in questi anni anche
all'interno del Consiglio. Credo però che, al di là di tutto, sia
il miglior modo per dare non solo delle opportunità all'azienda, ma
anche per dare delle opportunità alla Valle d'Aosta, perché in
genere noi valdostani abbiamo la tendenza di chiuderci tra di noi
tra queste montagne, invece credo che questo, sotto il profilo
politico più generale, possa creare anche delle nuove opportunità,
perché delle attenzioni che verranno poste da parte di investitori
in questo settore nel mercato azionario potranno trasformarsi anche
in attenzioni verso altri settori e verso altre opportunità che la
Valle d'Aosta offre. Ritengo quindi che sia una soluzione positiva
per la società, per il Consiglio e per la Valle d'Aosta.
Per quanto concerne invece la vostra proposta, posso capire e
comprendere alcune questioni che sottoponete nelle premesse, perché
forse un tema così rilevante sarebbe stato più opportuno trattarlo
in modo a sé stante, però i tempi sono stati questi, abbiamo dovuto
lavorare in questo modo, ma, tutto sommato, credo che alla fine
quello che conta è il risultato: il risultato è quello di
intraprendere una via che porterà allo sviluppo della società e a
portare dei vantaggi alla Valle d'Aosta.
Presidente
-
Ricordo all'Assemblea che sugli
ordini del giorno, al di là del proponente, può parlare dopo
l'intervento di replica della Giunta un solo componente per gruppo.
Ha chiesto la parola il Presidente della Regione, ne ha
facoltà.
Rollandin (UV) -
L'ordine del giorno francamente non può
essere accolto perché se noi accettassimo di subordinare la
quotazione in Borsa ad una valutazione, vorrebbe dire che oggi noi
non daremmo il via a questa operazione, che è un'operazione, tra
l'altro, piuttosto complicata e su cui mi sembrava che ci fosse una
valutazione positiva da parte di tutti. Credo poi che diverso sia
avere la possibilità di seguire il percorso, di seguire il
processo, in modo tale che ci sia un aggiornamento su quello che di
volta in volta succederà, perché la quotazione in Borsa non è
schiacciare un pulsante: la quotazione in Borsa è un lavoro molto
lungo e meticoloso che porta una serie di atti, che in qualche modo
si concretizzeranno poi nel momento in cui ci sarà
l'ufficializzazione. Noi quindi non possiamo accettare quest'ordine
del giorno perché evidentemente in subordine porta a far decadere
quello che è alla base del finanziamento che noi mettiamo per il
bilancio regionale, pertanto voteremo contro quest'ordine del
giorno.
Presidente
-
Ci sono altri interventi? Ha chiesto
la parola il collega Fabbri, ne ha facoltà.
Fabbri (UVP) -
A nome del nostro gruppo, vorrei esprimere
anch'io una considerazione su quest'ordine del giorno. Io capisco
perfettamente le preoccupazioni di coloro che l'hanno presentato,
in parte le condivido, però effettivamente la procedura della
quotazione in Borsa è un iter lungo, complicato, e io mi fermerei
un attimo, quando questo iter sarà completato, ad aprire una
discussione per vedere se effettivamente ci saranno delle
corrispondenze positive per la Regione e per i nostri concittadini,
per noi tutti, quando avremo le idee chiare su questa quotazione,
perché mi sembra che sia un'operazione estremamente complessa, in
cui bisogna avere chiari i ritorni effettivi.
Vorrei dire una parola ancora su questa nostra CVA: è
un'operazione che ha anche sui tempi, era stata - io allora ero un
semplicissimo cittadino, neppure in Amministrazione comunale, però
l'avevo seguita perché mi interessava - fortemente contestata a
livello regionale. Fortunatamente ha avuto il suo prosieguo
positivo e oggi ne vediamo gli aspetti positivi, che si possono
riversare in momenti difficili. È un po' la questione della
famiglia che ha risparmiato e che impiega i suoi capitali nei
momenti di difficoltà. È essenziale che questi capitali vengano poi
impiegati nel modo giusto: questo è il nocciolo della questione.
Quanto poi alla sua collocazione in Borsa, io vedo qui, ad esempio,
sul vostro impegno la possibilità di un azionariato diffuso: io
posso essere estremamente d'accordo sul fatto che l'azionariato
possa essere valdostano. Questo penso che sia legato al tipo di
mercato a cui ci si rivolge. Lì sarà veramente il momento in cui
dovremo chiarirci bene tutti le idee. Per ora io, pur essendo
estremamente vicino, rimanderei questo atto a quando avremo le idee
più chiare.
Presidente
-
Ha chiesto la parola il collega
Gerandin, ne ha facoltà.
Gerandin (GM) -
Semplicemente per dire che non era nostra
intenzione esprimere un pensiero che andasse nel senso di dire che
questa operazione non si deve fare. Se questa è l'interpretazione
che è stata data, non era neanche la nostra volontà. La nostra
volontà era quella di capire bene che tipo di operazione si vuole
mettere in campo; capire bene che tipo di operazione uno ha
intenzione di percorrere perché, Presidente, Assessore, noi siamo
stufi di apprendere le notizie dal TG3...è così, ormai è
un'abitudine. Noi abbiamo sentito dal TG3, in particolare
dall'intervista del dottor Trisoldi, che la percentuale di vendita
sarebbe stata nell'ordine del 25-35 percento. Chi ha dato questo
input
non lo so...se nessuno ha dato questi input, mi chiedo
com'è possibile che qualcuno possa permettersi di rilasciare delle
dichiarazioni con il 25-35 percento. Io mi chiedo perché, solo
questo si vorrebbe capire, non è che uno è contro a priori.
Vi leggo solo due o tre passaggi che non ho scritto io, perché
non sono sicuramente in grado di capire come può procedere una
quotazione in Borsa, però le grosse quotazioni in Borsa che sono
avvenute a livello nazionale: dalle Poste alle Ferrovie, sono state
tutte oggetto di provvedimenti ben determinati, dove c'erano i
bandi pubblici per il consulente finanziario, per il
global
coordinator
e soprattutto in questi provvedimenti si decideva
qual era la percentuale: per la RAI era il 40 percento, per l'ENAV
era il 49 percento del capitale. Questo perché...e non sono
assolutamente in grado di dare delle indicazioni in merito, per cui
io mi limito a leggere quello che è stato scritto, si dice: "per
una società a piccola e media capitalizzazione, vale a dire quelle
comprese tra i 40 e i 1000 milioni di capitalizzazione - CVA può
essere una di queste - il flottante minimo equivale al 35 percento,
quindi qualsiasi percentuale inferiore rappresenta un'ipotesi
campata in aria non realizzabile. Se il titolo dopo la quotazione
salisse troppo, i cittadini accuserebbero la Regione di aver
venduto ad un prezzo troppo basso il bene pubblico - per cui questo
è solo a tutela di chi sceglie questo percorso - se si vuole
davvero procedere alla privatizzazione, bisogna avere le idee
chiare sul processo e le modalità, coinvolgere il Dipartimento
privatizzazioni del MEF, prendere con la dovuta cognizione di causa
i consigli delle banche d'affari, che non sono certamente
disinteressate e obiettive in presenza dell'operazione più
succulenta che una
investment bank
si possa provare a
mettere in piedi". Dice anche - io lo leggo, ma non è assolutamente
farina del mio sacco, è qualcuno che si occupa solo di collocazione
in Borsa -: "dovete battervi perché se quotazione sarà, dovrà
essere il segmento Star". Io non so che cos'è il segmento Star, mi
scrivono qua che "è nato nel 2001, è un segmento di mercato, si
tratta di un effetto del settore dedicato ad aziende con
capitalizzazione medio-piccola che può essere il caso nostro ".
Questo per dire che chi si occupa di questi processi dice che non
può essere un'iniziativa che io do al Consiglio di amministrazione,
al Responsabile di CVA di andare a trattare con le banche su come
si può andare a fare una quotazione in Borsa: questo significa,
null'altro! Se si vuole veramente condividere un percorso che sia
nell'interesse dei valdostani...e lo ripeto per l'ennesima volta:
non è che uno è contrario a priori a questa operazione, ma vorremmo
almeno capire, uno, come avviene questa quotazione in Borsa; due,
che percentuale; tre, dove vuole essere collocata, quale può essere
il mercato; quattro, vorremmo anche capire che cosa ne sarà di
queste risorse, perché lei prima, Presidente, ha detto che in
futuro ci sarà la possibilità di attingere in maniera regolare da
quelle risorse. Questo mi pare sia stato detto, per cui ritengo
corretto capire dove vogliamo investire, dove e come vogliamo
investire e mi suona un po' strano che non si voglia accogliere
questo tipo di nostra richiesta.
Presidente -
Ha chiesto la parola il collega Cognetta, ne
ha facoltà.
Cognetta (M5S) -
Per associarmi a quanto detto dai
colleghi dell'opposizione rispetto a quest'ordine del giorno.
Vorrei fare con voi una breve riflessione: quando CVA è stata
acquistata, è stata fatta una legge mi sembra, ed è stato discusso
in quest'aula a lungo se fare o meno questa operazione, e sono
state assunte delle prese di posizioni diverse, c'è stato un
impegno economico molto grande da parte della Regione, impegno che
sta ancora nei nostri bilanci e viene ancora pagato. Ora, mi sembra
strano che questo non si faccia per la vendita, fosse anche
parziale, perché un po' di ragionamento pubblico fatto in
quest'aula andrebbe a favore della trasparenza, probabilmente
diminuirebbe i conflitti, che sicuramente verranno fuori invece con
una decisione presa d'imperio.
Certamente io ho dei dubbi, collega Marquis, che vada tutto
bene. Lei nelle sue parole ha fatto intendere che sicuramente è
cosa buona e giusta, io spero che lo sia, ma non sono certo che
questa sarà una soluzione che sicuramente andrà bene per la Valle
d'Aosta e per CVA: non ne conosciamo i contorni, non sappiamo qual
è il
partner
al quale ci affideremo, perché non abbiamo
definito i termini, perché non abbiamo nessuna possibilità di
discutere di tutto questo e questo, secondo noi e secondo me, non è
corretto. Infatti qui si impegnava il Governo ad approfondire e
valutare e poi decidere, cosa che spesso qui non viene fatta, anzi
direi quasi mai. Ci sembra strana quindi come presa di
posizione.
Aggiungerei una cosa importante. Se poi dovessimo avere
problemi, sarà molto difficile toglierci il partner che ci siamo
messi in casa, o i partner che ci siamo messi in casa. A quel punto
avremo dei problemi ulteriori e l'unica cosa che oggi ci porta dei
fondi sicuri a quel punto sarà rovinata. Tutto questo è stato fatto
senza un approfondimento corretto, quindi io direi che da parte
vostra, se ci fosse una maggiore valutazione e attenzione, sarebbe
anche meglio.
Presidente
-
Ha chiesto la parola il collega
Bertin, ne ha facoltà.
Bertin (ALPE) -
Faccio solo un intervento schematico a
proposito del percorso. Questo percorso non è stato per niente
lineare, già a luglio nel documento di programmazione, nel DEFR non
c'era nulla su questa questione, che non è una questione
irrilevante, sono in ballo centinaia di milioni e a luglio non
c'era niente nel DEFR. Quando è venuto fuori nel bilancio in
commissione, il Presidente di CVA ci ha detto - e lo cito - essere
una presa d'atto della Madia. Oggi la Madia non c'è più, peraltro
ci sono anche i tempi per valutare con più serenità questa
questione, perché è una questione importante...
(interruzione di un Consigliere, fuori microfono)
...i tempi non sono più così stretti, pertanto avremo anche i
tempi per approfondire. Qui nessuno è contrario, ma bisogna
approfondire tutta la questione. Si è fatto troppo in fretta, come
al solito, senza riuscire poi a valutare ogni aspetto. Tra l'altro,
personalmente credo che valutare attentamente un azionariato
diffuso per i valdostani sia una questione, oltre che simbolica,
anche molto importante. In questo modo, invece, chiudiamo tutto in
fretta e furia con il pretesto della Madia, che, tra l'altro, è
stata dichiarata incostituzionale (la povera Madia, questa Ministra
che viene citata in tutti i momenti per meriti o demeriti).
L'impegnativa era di questo genere e dispiace che non si possa
approfondire la questione in modo trasparente di fronte a tutti i
valdostani, valutando quello che c'è da fare, nessuno è contrario
per principio.
Presidente
-
C'è qualcuno che vuole intervenire
per dichiarazione di voto? Ha chiesto la parola il Presidente della
Regione Rollandin, ne ha facoltà.
Rollandin (UV) -
Intervengo per dichiarazione di voto per
dire che voteremo contro soprattutto perché, voglio ricordare al
collega, il decreto conseguente alla legge Madia è in vigore, l'ho
già detto in una risposta - e lo riconfermo -: è in vigore, quindi
non è assolutamente vero che non c'è più la Madia. Due di quei
decreti non sono stati controfirmati e quindi sono decaduti, ma non
sono questi, sono quelli sulla pubblica amministrazione. Questo è
in vigore, quindi gli effetti della Madia e del decreto sono
perfettamente attinenti a quello di cui stiamo parlando.
Presidente
-
Ha chiesto la parola il Consigliere
Chatrian, ne ha facoltà.
Chatrian (ALPE) -
Al di là della sostanza che il collega
Bertin ha illustrato, e poi in replica ha motivato la scelta di
presentare quest'ordine del giorno, la questione non so se a voi è
cara o poco cara, ma, al di là di quanto è cara, è con quel
pressappochismo che si utilizza nel momento in cui invece si
affrontano dei dossier così importanti... Noi il 3 novembre abbiamo
discusso per una giornata intera sul documento economico
finanziario e nulla è stato inserito e nulla si è discusso sulla
quotazione in Borsa, sull'autorizzazione: oltretutto oggi stiamo
discutendo sull'autorizzazione a questo importante gruppo.
L'obiettivo di quest'ordine del giorno era quello di subordinare
questa quotazione, quest'autorizzazione, questa possibilità a un
sereno confronto. Ci pare di aver sentito oggi che da parte di
questa maggioranza c'è la voglia finalmente di non farsi calare le
cose dall'alto, che c'è la voglia di spiegare ai valdostani cosa si
sta facendo. C'è stato uno scollamento solo qualche giorno fa, dove
al referendum le persone valdostane si sono espresse diversamente
rispetto alle linee di indirizzo che sono state comunque avallate e
spiegate da delle forze di maggioranza autorevoli. A noi sembrava
importante su una scelta così delicata, dato che mi sembra che
altri gruppi oggi abbiano utilizzato l'espressione per cui le cose
fatte in fretta sovente vengono fatte male, le cose imposte sovente
vengono fatte male e i risultati sono pessimi, proprio per questo,
noi pensavamo che da parte di questo Consiglio, quanto meno da
alcune forze vi fosse la volontà di affrontare in maniera decisa,
forte ma avendo tutte le carte sul tavolo per poter a quel punto
prendere una decisione importante. Ci spiace che in questo caso il
metodo sì che diventa sostanza, non solo noi del gruppo ALPE e i
gruppi che sono intervenuti siamo venuti a conoscenza di questa
scelta dal telegiornale - come ha detto il collega prima - ma
praticamente buona parte di quest'aula, quindi pensavamo che
presentare un ordine del giorno che andasse in questa direzione
poteva ridare dignità a questo Consiglio.
Presidente
-
Ha chiesto la parola il Consigliere
Bertschy, per dichiarazione di voto, ne ha facoltà.
Bertschy (UVP) -
Colgo anche l'occasione, a distanza di
qualche minuto dalla situazione che si è verificata prima, per
scusarmi come gruppo, essendo uno dei gruppi ritardatari con
l'ordine del giorno rispetto a tutti gli altri gruppi. L'errore
l'abbiamo fatto noi, quindi mi dispiace aver creato questa tensione
e mi dispiace anche che alla fine ci sia stata all'interno del
Consiglio una situazione di poca chiarezza. Capita, abbiamo
sbagliato e quindi ci scusiamo nei confronti degli altri
gruppi.
Rispetto a questo tema, non abbiamo - e soprattutto non potremmo
farlo dopo averlo dichiarato - nulla da eccepire sul fatto che la
decisione sia stata una decisione che è arrivata un po' improvvisa.
Per fortuna, siamo persone adulte che hanno la voglia di discutere
e nella discussione prima o poi dovremo anche trovare delle
soluzioni che siano un buon punto di mediazione anche con qualche
gruppo di minoranza, quando si troverà infine un percorso per
andare avanti in maniera più condivisa su percorsi importanti e
scelte grandi come queste.
Detto questo, però non abbiamo mai negato il nostro interesse
per questa operazione che valorizza, per quello che ci riguarda,
scelte fatte nel passato e che ci porteranno nella condizione di
essere ancora più trasparenti. Io non credo che possiamo dividerci
esclusivamente perché voi proponete una legge e noi non la
proponiamo. Da quel che ho capito, l'interesse verso l'operazione
c'è da parte di tutti, ci sono le riserve su come questa operazione
verrà fatta, gestita e portata avanti. È un problema che credo
riguardi tutti i gruppi. Noi abbiamo affrontato questo argomento
presentando una risoluzione, presentando un percorso che potrà
essere verificato più tardi, quando ne discuteremo, però la volontà
di seguire un'operazione così importante, che sarà un'operazione
anche che varrà per i prossimi anni per la Valle d'Aosta, c'è, è
profonda e di interesse. Ora dire se la proposta di legge o il
percorso che proponiamo, che permette forse - per quello che ci
riguarda - un'attenzione e un dinamismo maggiore, anche
coinvolgendo la commissione e tutto quanto...noi l'abbiamo valutato
così, però mi dispiacerebbe che non fosse visto come un segnale di
attenzione anche verso le vostre osservazioni, quello che abbiamo
detto in commissione. Tra l'altro, sottolineo l'intervento di
questa mattina della collega Morelli, il percorso che ha portato
alla preparazione del bilancio forse non è stato ben rappresentato
dalla discussione dello stesso, perché in commissione si sono dette
e approfondite tante cose, magari cose che non si sapevano, però
c'è stata tra gruppi di opposizione e maggioranza la possibilità di
fare un lavoro che è nell'interesse dei cittadini, quando ci si
confronta, lo si fa nell'interesse di tutti.
Noi quindi siamo per l'operazione della Borsa, siamo per fare un
percorso chiaro, trasparente; siamo per coinvolgere tutti, per far
sì che anche i gruppi di opposizione possano avere tutti gli
elementi per giudicare l'iter che verrà fatto. Quello che ci
auspichiamo è che poi ci porti i risultati che tutti vogliamo
ottenere: quello di una società che, visto che è forte, può andare
a fare un percorso nuovo, e che da questo ne nasca un'operazione
che rinforzi ancora la sua capacità di produrre lavoro, utili e
sviluppo per la Valle d'Aosta.
Presidente -
Non ci sono altri interventi, possiamo
mettere in votazione l'ordine del giorno n. 1 presentato dai
Consiglieri dei gruppi ALPE, Gruppo Misto e Movimento Cinque
Stelle. Dichiaro aperta la votazione. La votazione è chiusa.
Presenti: 34
Votanti: 34
Favorevoli: 7
Contrari: 27
Il Consiglio non approva.
L'ordine del giorno n. 2 è stato presentato dai Consiglieri dei
gruppi ALPE, Gruppo Misto e Movimento Cinque Stelle. Ha chiesto la
parola la Consigliera Certan, ne ha facoltà.
Certan (ALPE) -
Quest'ordine del giorno è molto chiaro e
preciso nell'impegno; è da diverso tempo che discutiamo sul fatto
che gli enti culturali presenti in Valle d'Aosta hanno subito, e
subiscono, spesso intromissioni della politica all'interno della
loro gestione, noi crediamo che sia il momento di porre fine a
questo aspetto, che credo toglie anche un po' di splendore e di
valore a queste associazioni e a questi enti. La deliberazione di
Giunta del 2005, che approva l'atto costitutivo e lo Statuto
dell'Associazione Forte di Bard, in particolare per quest'ordine
del giorno, è molto preciso nei suoi articoli, sia dove vengono
definiti gli scopi (articolo 4), dove si dice che l'associazione
per la realizzazione dello scopo, ossia la valorizzazione
storico-culturale e monumentale del Forte di Bard, del Borgo di
Bard e dell'area afferente, può fare tutta una serie di attività.
Credo sia una finalità molto nobile, interessante quella di far
vivere e valorizzare tutto il territorio della Bassa Valle. Di
fatto, nell'articolo 21, che dovrebbe essere quello che mette in
qualche modo in atto questa finalità: far lavorare insieme nel
consiglio d'amministrazione l'area afferente, tutta la zona del
territorio circostante al Forte di Bard e chiaramente anche tutta
una serie di amministratori che possono essere nominati nel
consiglio d'amministrazione...non si parla di amministratori del
territorio.
Noi crediamo quindi che sia importante inserire questo e sia
importante far fare un passo indietro alle figure politiche con
cariche istituzionali. Per essere ancora più precisa, chiediamo di
impegnare la Giunta regionale a modificare, entro marzo 2017,
l'articolo 21 dello Statuto dell'Associazione Forte di Bard,
eliminando la lettera a) del comma 1, che prevede che il Presidente
della Regione faccia parte del consiglio di amministrazione,
inserendo in una lettera successiva tra i rappresentanti aventi
diritto di far parte del CdA anche amministratori dei Comuni
limitrofi confinanti.
Noi crediamo che questo sia importante, proprio per dare voce al
territorio della Bassa Valle, che è territorio assolutamente
concerné
dalle attività del Forte di Bard. Riteniamo inoltre
- e questa è una considerazione che abbiamo fatto più volte e che
quindi non è nuova - che non sia opportuno che il Presidente della
Regione sia Presidente di un ente culturale come il Forte di Bard,
oltre al fatto che riteniamo anche che ci siano delle ragioni di
conflitto di interesse. L'esempio concreto l'abbiamo avuto con la
vicenda del 4K, sulla quale in questo momento non ritorno, ma che
ricordo essere stato davvero imbarazzante. Parliamo di conflitto di
interessi poiché il Presidente affida a sé stesso, in quanto
Presidente dell'Associazione, l'organizzazione e il finanziamento
di eventi a suo piacimento, insieme alla Giunta, alimentando - lo
sappiamo, non è una novità - il cerchio magico e confermando i suoi
nominati. Noi crediamo sia il momento di dare un segnale forte, un
segnale chiaro; soprattutto che sia il Governo regionale, la
Giunta, che ha il potere di modificare con una deliberazione,
perché il Forte di Bard è istituito da una delibera di Giunta...la
politica si prenda carico di fare questo passaggio e non demandi ai
cittadini o ad altri il ruolo di fare questa scelta. Crediamo che,
così come diceva prima il collega Bertschy, siamo tutti maggiorenni
e siamo capaci di ragionare, quando è il momento, su certe
decisioni. Noi crediamo che su questo sia venuto il momento in cui
la politica fa un passo indietro e davvero lasci operare questi
enti sul territorio con la massima libertà possibile, cosa che non
vuol dire che non devono essere dettate anche delle linee di
indirizzo, ma noi riteniamo che la politica deve togliersi dalla
gestione di questo. Ecco perché nel secondo punto chiediamo
espressamente che, entro marzo 2017, il Presidente della Regione
rassegni le dimissioni dalla carica di Presidente dell'Associazione
Forte di Bard dopo aver modificato lo statuto.
Presidente
-
Ha chiesto la parola il collega
Bertschy, ne ha facoltà.
Bertschy (UVP) -
Per mozione d'ordine, nel senso che c'è
l'ordine del giorno n. 18 che tratta della stessa cosa, possiamo
fare una presentazione unica e parlare insieme dei due
argomenti?
Presidente -
Ha chiesto la parola la collega Certan, ne
ha facoltà.
Certan (ALPE) -
Credo sia opportuno parlarne insieme
visto che credo trattino lo stesso argomento, o comunque in parte
riprendino gli stessi argomenti.
Presidente
-
Si possono discutere insieme,
rimangono comunque due votazioni separate. Per l'illustrazione
dell'ordine del giorno n. 18, ha chiesto la parola il collega
Bertschy, ne ha facoltà.
Bertschy (UVP) -
Il tema rappresenta nei contenuti la
stessa intenzione, nell'impegno ci sono due posizioni diverse,
legate anche alla posizione che occupiamo qua in Consiglio. Quello
che riteniamo e che vogliamo evidenziare, anche per mettere in
positivo questo primo decennio del lavoro del Forte di Bard, è che
il Forte di Bard è stata una delle scommesse vinte in Valle d'Aosta
e un'operazione che ha sicuramente garantito sviluppo e occupazione
in questi 10 anni. Come tutti i progetti, ha però bisogno di un
momento di analisi e di verifica e quello che noi riteniamo oggi
vada potenziato e ripensato, anche nel modo di agire sul
territorio, è lo sviluppo e la sinergia con il territorio della
Bassa Valle in particolare. Il Forte di Bard muove un numero di
visitatori importante, permette alla Valle d'Aosta di essere
conosciuta ormai e porta la sua immagine e le sue virtù nel mondo,
però quello che noi riteniamo che oggi vada fatto meglio e di più è
questo coinvolgimento del territorio. A partire dal Borgo di Bard
fino ai Paesi limitrofi, si fa ancora fatica a sviluppare una
politica di investimento commerciale che riesca ad integrarsi con i
grandi flussi che oggi passano al Forte di Bard. In questo senso il
primo obiettivo che ci diamo è capire se intanto fa parte
dell'interesse di tutti quest'obiettivo e se si può immaginare di
integrare nei limiti previsti dalla norma, perché oggi ampliare i
consigli di amministrazione probabilmente non è più possibile, è
legato al fatto che ci sono state normative che hanno chiesto la
riduzione dei consigli...sempre la Signora Madia. Nell'ambito di
questa rappresentanza e nei limiti del fatto che ci sono dei soci
che devono essere rappresentati e con i quali bisogna concordare,
quindi verificare se è possibile inserire figure che rappresentino
interessi attinenti alla
mission
del Forte.
Non neghiamo poi che, come gruppo, oggi per il Forte di Bard,
come per altre associazioni, riteniamo che si debba andare ad un
confronto politico per capire in quale maniera organizzare il
modello futuro anche dell'organizzazione, non tanto di questo
momento puntuale della persona che oggi rappresenta il ruolo di
Presidente, ma nell'idea di governo che ogni forza politica e ogni
gruppo porta con sé, anche perché non ci interessano i
provvedimenti
ad personam
, ci interessano le prospettive, la
visione e i modelli. Anche noi siamo dell'idea che oggi sempre più
si debba tendere ad un modello di governo che permetta lo sviluppo
in associazioni così importanti di altri tipi di rappresentanze,
anche per permettere a chi governa e ha un ruolo così importante
come quello del Presidente di avere ancora più tempo di occuparsi
dell'interesse della comunità e dell'amministrazione pubblica. C'è
una discussione in corso, non abbiamo ritenuto di inserire un
impegno imperativo, perché a livello politico è un argomento di
discussione con la riorganizzazione del consiglio
d'amministrazione. Anticipo quindi, per quello che ci riguarda, che
ci asterremo sull'impegno di ALPE perché detta i tempi in una
maniera che non è opportuna, ma condividiamo l'indirizzo che questa
mozione si propone, anche perché si rischierebbe altrimenti di
dover pensare ad un Presidente che debba stare anche in altri
consigli d'amministrazione, perché solo in qualcuno e in qualcun
altro no? O si rappresenta quindi sempre la Regione in ogni ambito,
o si deve tendere a non rappresentarla mai e a delegare forse anche
non più delle figure politiche, ma persone sempre più qualificate
nei settori che ci rappresentano. È con questo spirito quindi che
abbiamo presentato, insieme agli altri colleghi che l'hanno
sostenuto, quest'ordine del giorno ed è con questo spirito che
affrontiamo la discussione politica.
Presidente
-
Ha chiesto la parola l'Assessore
Marguerettaz, ne ha facoltà.
Marguerettaz (UV) -
Credo che l'ordine del giorno
presentato dai colleghi di maggioranza rappresenti bene una
valutazione che viene affrontata con grande serenità, nel senso che
non credo che su questo argomento ci siano posizioni per erigere
barricate. Crediamo che le attività siano sempre state fatte in
modo assolutamente regolare, i successi conseguiti dal Forte di
Bard io credo siano sotto gli occhi di tutti, dopodiché è chiaro
che - l'ho constatato anch'io nell'ambito delle attività
dell'Assessore al turismo - forse non si fa mai troppo per
coinvolgere i territori e per creare delle sinergie. Ancora il
collega Bertschy era nelle vesti di Sindaco, avevamo modo di fare
le conferenze d'ambito quando si parlava dell'
Office
, dove
probabilmente un metodo di lavoro che coinvolga di più il
territorio può essere studiato. Crediamo da parte della maggioranza
che l'ordine del giorno che è stato illustrato da Bertschy sia un
ordine del giorno laico, corretto e quindi vi chiediamo se è
possibile ritirare l'ordine del giorno presentato da ALPE; in caso
contrario, ci asteniamo e votiamo l'ordine del giorno illustrato
dal Consigliere Bertschy.
Dalle ore 18:55 assume la presidenza il Vicepresidente
Farcoz
.
Farcoz (Presidente)
-
Ha chiesto la parola il
collega Marco Viérin, ne ha facoltà.
Viérin M. (SA) -
Come mi ha preceduto il collega
Capogruppo dell'UVP Bertschy, credo che il deliberato dell'ordine
del giorno n. 18, che abbiamo firmato anche noi, sia molto chiaro:
"modificare l'articolo 21 dello Statuto dell'Associazione Forte di
Bard coinvolgendo associazioni o istituzioni e rappresentanti del
settore economico di riferimento". Credo che non ci sia tanta
distanza fra quello che è stato proposto dai colleghi
dell'opposizione e quanto è stato proposto dalla maggioranza, ma
credo che quest'ultima voglia prima fare una verifica in senso più
generale, perché non c'è solo il Forte di Bard, ci sono varie
situazioni e non si vorrebbe prendere decisioni che siano poi
interpretate
ad personam
. Crediamo quindi che l'intento sia
molto similare ed è per quello che mi associo a quello che ha detto
anche l'Assessore Marguerettaz: sarebbe auspicabile il fatto che
venisse ritirato quest'ordine del giorno con la sincera nostra
promessa - perlomeno della Stella Alpina, ma credo anche dell'UVP e
della maggioranza - di affrontare questo tema in senso più
generale, coinvolgendo tutti i rappresentanti dei settori economici
di riferimento del territorio. Il Forte di Bard ha avuto una sua
storia, ha prodotto ed è chiaro che adesso deve anche seguire un
po' i tempi e soprattutto seguire quello che la gente ci sta
dicendo: togliere tutte quelle nubi che alle volte addensano l'area
del Forte di Bard. È quindi con questo spirito che, se non verrà
ritirato l'ordine del giorno, noi ci asterremo proprio perché in
parte condividiamo...
Presidente
-
Ha chiesto la parola il collega
Cognetta, ne ha facoltà.
Cognetta (M5S) -
Per sostenere l'ordine del giorno
presentato assieme ai colleghi dell'ALPE e del Gruppo Misto.
Comprendo la posizione dei colleghi dell'UVP, così come dei
colleghi di Stella Alpina, infatti io non sono completamente
contrario all'ordine del giorno n. 18, sul quale io personalmente
mi asterrò perché, pur andando nella direzione simile a quella
chiesta nell'ordine del giorno presentato da noi, non pone limiti
di tempo. Io capisco che per certe cose ci va del tempo, però voi
dovete anche capire noi: vanno fissati dei paletti ad un certo
punto. Siccome la cosa va avanti da parecchio tempo, penso che di
tempo ne sia passato abbastanza e quindi si mette un limite di
tempo. Per questo quindi, capendo benissimo che certe cose non
possono passare in maniera categorica se vengono scritte
all'interno di un ordine del giorno, d'altro canto però la mia
posizione resta questa, quindi io sosterrò l'ordine del giorno
presentato e mi asterrò su quello presentato dai colleghi
dell'UVP.
Presidente
-
Ha chiesto la parola il collega
Restano, ne ha facoltà.
Restano (PNV) -
Anch'io, come Capogruppo di Pour Notre
Vallée, ho firmato l'ordine del giorno n. 18, perché condivido
totalmente quanto illustrato dal collega Bertschy: vale a dire
l'importanza di questa struttura sia in termini di contenuti, di
proposte rivolte ai turisti e del territorio valdostano, sia anche
come edificio che è imponente. Direi che si tratta di uno dei
gioielli della Valle d'Aosta.
Ritengo anche importante recepire le sollecitazioni che
provengono dal mondo esterno, vale a dire che chiedono delle
gestioni prive di componenti politiche all'interno dei comitati di
direzione, per questo la maggioranza ha condiviso quest'ordine del
giorno. Poi che non sia stata indicata una data è vero, però le
posizioni a volte in questo Consiglio sono differenti: la minoranza
preme per mettere delle date imperative, la maggioranza fa altri
ragionamenti più organici e quindi abbiamo ritenuto di portare
avanti questo discorso anche in vista di un confronto futuro su
questo argomento all'interno della maggioranza stessa.
Presidente
-
Altri per dichiarazione di voto? Ha
chiesto la parola il collega Gerandin, ne ha facoltà.
Gerandin (GM) -
Io voterò quest'ordine del giorno, che
peraltro ho sottoscritto, perché, a mio parere, chi veramente vuole
che l'Associazione Forte di Bard cresca si apra all'indirizzo che
peraltro il collega Bertschy ha illustrato nell'ordine del giorno
n. 18, penso che ci siano alcuni fattori che vanno al di là di
quella che può essere una buona intenzione. Quando parlo di fattori
tangibili, uno è sicuramente la tempistica che qualcuno ha
sottolineato: questo è un impegno che non ha una scadenza, ma
l'altro aspetto più importante in termini assoluti è che dalla
nostra chiediamo che la carica di Presidente dell'Associazione
Forte di Bard non sia quella del Presidente della Regione. Su
questo c'è una diversità fondamentale nei due ordini del giorno,
non è solo un discorso di date. Noi crediamo che se veramente si
vuole far crescere, dargli quell'indipendenza, soprattutto dare
quella possibilità di operare nell'interesse e collaborare con
tutti, si deve andare in quella che è una figura peraltro molto
qualificata come quella del Presidente, ma che in questo momento
riteniamo debba anche e soprattutto occuparsi di altri settori, per
cui c'è una differenza di fondo in questi due ordini del
giorno.
Dalle ore 19:00 riassume la presidenza il Presidente
Rosset
.
Rosset (Presidente)
-
Ha chiesto la parola la
collega Certan, ne ha facoltà.
Certan (ALPE) -
Mi pare di capire che condividiamo quasi
tutto...tutto direi. Anche noi l'abbiamo scritto in modo forse meno
eclatante, ma nelle premesse abbiamo richiamato anche noi
l'attività di questo decennio del Forte di Bard come importante,
che nel tempo è cresciuto ed è divenuto un importante polo
culturale di riferimento della Bassa Valle, ed è per questo che
chiediamo che possa coinvolgere maggiormente, laddove non lo sta
facendo, il territorio. È proprio per questo, collega Bertschy, che
abbiamo fatto nel nostro impegno due cose. Siccome spesso veniamo
tacciati di non scrivere proprio correttamente, o di non indicare
una data o di indicarla, dovremo anche capire se a volte c'è la
volontà di capirsi oppure no. Era un'occasione in cui la politica
faceva un passo indietro per lasciare, uno, agli enti culturali,
due, agli enti territoriali di intervenire e di essere sul
territorio, il passo indietro della politica era eliminare, per non
andare ad ingigantire il CdA - giustamente lei me l'ha ricordato,
collega Bertschy -, abbiamo detto di fare un passo indietro alla
politica, togliamo la lettera a), che prevede il Presidente della
Regione nel CdA e lasciamo spazio, con un'altra lettera, proprio a
un rappresentante del territorio, che possono Presidenti delle
Unités des Communes
della zona, che può essere sicuramente
definito meglio in una delibera di Giunta. Abbiamo messo un tempo;
se il termine che abbiamo indicato (marzo 2007)
gêne
trop
...vogliamo mettere giugno? Mettiamo una data. Posso anche
capire, abbiamo pensato che l'attività di programmazione ormai deve
essere fatta, ma marzo poteva essere un termine interessante. Se
non va bene marzo, mettiamo giugno, non è un problema. Avevamo
cercato di
cibler
, di essere precisi affinché non ci venisse
rimproverato questo. Abbiamo anche ribadito che non ci debba essere
né cumulo di cariche, né sovrapposizioni di cariche di questo tipo,
soprattutto in enti culturali, da parte di cariche istituzionali e
politiche, però mi sembrava che fossimo andati nella stessa
direzione. Assessore Marguerettaz, quindi noi anche siamo molto
sereni, ci creda; riconosciamo i successi, riconosciamo le
ingerenze, credo che ci siano state delle scommesse che sono state
vinte e delle buone occasioni che sono state perse. Credo che il
momento di analisi e di verifica, anche votando questo nostro
ordine del giorno, possa essere fatto, quindi vi invitiamo davvero
a riconsiderare questo, è un invito che faccio a tutti i gruppi. Ha
ragione, Assessore Marguerettaz, non si fa mai troppo, il problema
è che spesso non si fa niente e a volte in modo scientifico si
interviene troppo facendo dei danni.
Presidente
-
Ha chiesto la parola il collega
Bertschy, ne ha facoltà.
Bertschy (UVP) -
Non ero più sicuro di intervenire,
perché non si sa più se ci sono i cinque minuti...per dichiarazione
di voto. Non vorrei che, come sempre, nel rappresentare le proprie
posizioni si facesse confusione. Io penso che non mettere un tempo
non vuol dire non darsi un tempo; penso che, quando si dice di
modificare l'articolo 21, si lascia ampia possibilità di fare
scelte le più opportune che si ritengono e che poi avranno dei
numeri per essere sostenuti: non si è mai pensato di fare le cose
senza fare dei ragionamenti. Soprattutto quello che ritengo di
sottolineare - e che è stato anche da parte nostra ad un certo
punto motivo di riflessione in più - è che non siamo gli unici soci
del Forte di Bard, ci sono due banche che sono socie, quindi anche
i ragionamenti che facciamo qua hanno bisogno di un confronto con
chi è all'interno del consiglio d'amministrazione. Oggi c'è un
rappresentante degli Enti locali, che è individuato nella figura
del Sindaco, che è una figura prevista per statuto. Si potranno
fare tutti i ragionamenti che vogliamo, evidentemente oggi il
limite è cinque, se vogliamo aggiungere qualcosa, bisogna togliere
qualcosa e fare un ragionamento, però l'impegno va in quella
direzione.
Colgo la riflessione del collega Cognetta, effettivamente non è
un impegno che ha un tempo, però quando ci si parla qua, gli
impegni, almeno per quello che ci riguarda, abbiamo l'intenzione di
mantenerli. Nell'intervento quindi mi pare che si è sottolineata
bene l'opportunità che si facciano ragionamenti nuovi nella
rappresentanza in questi consigli di amministrazione, quindi lo
spazio è aperto a tutti per dire la propria e per fare i
ragionamenti più opportuni, ma soprattutto per raggiungere
l'obiettivo che ci siamo dati. Noi quindi tendiamo ad un modello di
governo diverso anche all'interno di queste fondazioni e di queste
associazioni.
Presidente
-
Ha chiesto la parola il collega
Chatrian, ne ha facoltà.
Chatrian (ALPE) -
In queste settimane più volte in
commissione ci siamo confrontati, collega Bertschy, proprio sulla
legge di stabilità, con l'unico obiettivo di migliorarla. Poi nel
prosieguo affronteremo i 20 ordini del giorno e poi domani
probabilmente l'articolato. Stamattina i vari gruppi hanno
affrontato le varie tematiche, auspicando chiarezza; la comunità
valdostana vuole sapere, vuole conoscere, vuole sapere cosa
pensiamo. Mi sembra positivo l'ordine del giorno che avete
presentato, però manca un passo: lei ci dice che c'è la Compagnia
San Paolo, c'è il designato della Fondazione, c'è il Sovrintendente
regionale, c'è la designazione dei soci non fondatori, c'è un
Consigliere della Regione, un Sindaco o suo delegato, mi sembra che
condividiate anche voi che forse il cumulo di tutte queste cariche
sia eccessivo.
Al di là della figura istituzionale, perché non fare un passo in
più? Perché non dire "no" al cumulo delle cariche? Dobbiamo
modificare il tempo, lo facciamo entro il 31 dicembre 2017, a noi è
sufficiente, ma diciamo le cose chiaramente dato che a monte - e
lei lo sa meglio di me - c'è una delibera di Giunta che ha
approvato l'atto costitutivo dello statuto dell'Associazione. Cosa
dicono quindi questi gruppi consiliari di opposizione: ALPE, Gruppo
Misto e Movimento Cinque Stelle? Ridimensioniamo un attimo le
cariche di chi oggi, domani, fra 10 o 50 anni rivestirà la carica
della Presidenza della Regione e mettiamo un tempo. Volete emendare
il tempo, noi siamo disposti a posticiparlo al 31 dicembre, magari
è già organizzata la stagione autunnale, estiva, invernale per
tutto il 2017, però perché non essere chiari su questi temi? Io
capisco il
bon ton
del collega Bertschy: "impegna la Giunta
regionale a proporre ai soci dell'Associazione di modificare
l'articolo 21 dello statuto, coinvolgendo associazioni o
istituzioni e rappresentanti del settore economico di riferimento";
tutto positivo, ma su un tema così semplice se condividiamo
l'obiettivo, perché non inserire e scrivere nero su bianco la
condivisione dell'obiettivo? Altrimenti è fuffa, altrimenti sono
delle buone intenzioni, con le quali sappiamo che non modifichiamo
le regole del gioco. Abbiamo ascoltato attentamente i vari
interventi dei gruppi di maggioranza: c'è un po' di voglia, ma non
fino in fondo. Adesso vediamo anche sugli altri ordini del giorno,
ma non è una sfida, il nostro obiettivo è di cogliere, ci sono dei
momenti in cui bisogna cogliere delle occasioni e vanno colte nel
momento in cui c'è anche la possibilità di modificare certe regole
dove da anni, al di là di maggioranza e opposizione, mi sembra che
stamattina proprio su questa legge di stabilità ci siano stati
interventi che sono andati oltre la maggioranza e l'opposizione, o
minoranza. L'obiettivo è ridisegnare quello che è anche il ruolo
istituzionale delle figure che fanno parte di questo Consiglio.
Questo è un po' lo spirito con cui abbiamo scritto e vi abbiamo
illustrato quest'ordine del giorno.
Presidente -
Non ci sono altri interventi, mettiamo in
votazione l'ordine del giorno n. 2 presentato dai Consiglieri dei
gruppi ALPE, Gruppo Misto e Movimento Cinque Stelle. La votazione è
aperta. La votazione è chiusa.
Presenti: 34
Votanti: 7
Favorevoli: 7
Astenuti: 27 (Baccega, Bertschy, Bianchi, Borrello, Donzel,
Fabbri, Farcoz, Follien, Fontana, Fosson, Grosjean, Guichardaz,
Isabellon, La Torre, Lanièce, Marguerettaz, Marquis, Nogara,
Péaquin, Perron, Restano, Rini, Rollandin, Rosset, Testolin,
Laurent Viérin, Marco Viérin)
L'ordine del giorno n. 2 non viene approvato.
Ordine del giorno n. 18. Dichiaro aperta la votazione. La
votazione è chiusa.
Presenti: 34
Votanti: 27
Favorevoli: 27
Astenuti: 7 (Bertin, Certan, Chatrian, Cognetta, Gerandin,
Morelli, Roscio)
L'ordine del giorno n. 18 è approvato.
L'ordine del giorno n. 3 è stato presentato dai Consiglieri dei
gruppi ALPE, Gruppo Misto e Movimento Cinque Stelle. Ha chiesto la
parola il Consigliere Marco Viérin, ne ha facoltà.
Viérin M. (SA) -
Per chiedere ai colleghi
dell'opposizione, come abbiamo fatto prima, di discutere
congiuntamente l'ordine del giorno n. 3 con l'ordine del giorno n.
15 che verte sullo stesso tema.
Presidente
-
Per l'illustrazione dell'ordine del
giorno n. 3, ha chiesto la parola la Consigliera Certan, ne ha
facoltà.
Certan (ALPE) -
Credo che anche su questo aspetto sia
importante una discussione generale. Quest'ordine del giorno nasce
dall'attenta lettura di un documento che la scorsa settimana, o
dieci giorni fa è stato presentato dalle organizzazioni sindacali e
dalle segreterie regionali di categoria, che si chiama: "Documento
per l'Università della Valle d'Aosta: uscire dall'
impasse
,
rilanciare lo sviluppo con una nuova
governance
, una diversa
gestione, una maggiore condivisione e coesione territoriale", poi
c'è un documento molto interessante che tratta in modo molto
specifico piani di studi, organici e stabilizzazione dell'Ateneo,
relazioni fra i vari organi dello stesso, dove sappiamo che non
tutto è stato roseo; poi ci sono delle proposte, da cui parto. Il
documento dice - ripeto: firmato da quattro organizzazioni
sindacali (CGIL, CISL, SAVT e SNALS) -: "serve una svolta, serve
uscire dall'impasse, da questo progressivo logoramento che rischia
di far perdere all'Ateneo un'occasione di sviluppo. Per questo,
come organizzazioni sindacali, chiediamo un momento di riflessione
e ripartenza e per questo proponiamo delle linee di ragionamento",
sulle quali c'è tutto un discorso legato alla didattica e alla
ricerca, alla governance, al piano di sviluppo e al piano organico
e sugli investimenti in denaro da fare.
Credo che anche su questa istituzione, su questo importante polo
culturale nessuno voglia dire che tutto va male o tutto è fatto
male, ma sicuramente noi vogliamo porre l'accento sul fatto che si
potrebbe fare molto di più e il nostro Ateneo potrebbe avere un
ruolo molto più importante e centrale nella cultura valdostana
anche nella ricerca: ecco perché poniamo l'attenzione dei colleghi
e dell'aula proprio sul ruolo che l'Università della Valle d'Aosta,
al di là della struttura emergente...Presidente Rollandin, lei
prima, citandolo in un altro contesto, diceva che sta emergendo
questa struttura dell'Università
en pleine ville
, perché
l'Università era stata pensata per dare nuovo vigore al centro e
alla città di Aosta. Nessuno toglie l'importanza che questo Ateneo
ha in parte per lo sviluppo culturale del territorio valdostano,
crediamo però, anche proprio per poter andare a soddisfare gli
obiettivi di internazionalizzazione ad esempio dell'Ateneo:
obiettivi che sono citati nella carta fondativa, ma anche per
soddisfare gli obiettivi di strategia 2020, che sappiamo essere
degli obiettivi culturali e di ricerca, ma anche sociali, di grande
importanza... Sappiamo che ci sono in particolare cinque obiettivi,
che vanno dalla ricerca all'alfabetizzazione e alla riduzione della
povertà, quindi credo sia interessante.
Abbiamo anche preso atto delle linee generali di sviluppo
strategico per il triennio 2016-2018 dell'Ateneo, sul quale magari
possiamo ritornare un'altra volta. Per l'Ateneo, anche proprio in
virtù dell'articolo 33 della Costituzione italiana che tiene le
cariche istituzionali fuori dagli enti di formazione come
l'Università e gli AFAM, crediamo che non sia opportuno che delle
figure politiche con cariche istituzionali - così come abbiamo
detto e ribadito per il Forte di Bard - occupino incarichi da
Presidente. Abbiamo anche letto gli statuti di altre università
italiane, ma non solo - non andiamo a leggere quelle europee,
perché forse ci sarebbe davvero un
décalage
troppo grande -,
ma tra le università italiane non ce n'è una che abbia come
Presidente il Presidente della Regione, in alcuni casi c'è una
coincidenza tra rettore e presidente, ma in nessuna università vi è
questo caso. Riteniamo quindi, pur riconoscendo che
l'Amministrazione regionale ha un grande peso nel sostenere
l'Università, che anche in questo ci sia bisogno di fare un passo
in più, di avere il coraggio di lasciare liberi lo studio, la
ricerca e la cultura. Chiediamo quindi nel nostro impegno di
"revisionare, entro il 30 giugno 2017 - anche qui, se la data è
quella che disturba troppo, siamo disponibili a rivederla -
l'articolo 12, comma 1, lettera a) dello statuto dell'Ateneo, al
fine di evitare la cumulabilità delle cariche" tra Presidente della
Regione e Presidente dell'Università, perché quell'articolo
prevede, a differenza del Forte di Bard, che l'Università sia
presieduta dal Presidente della Regione; chiediamo poi a
quest'ultimo di "rassegnare le dimissioni entro la suddetta
data...".
Faccio un ulteriore passaggio: riprendiamo
tel quel
- non
ci siamo inventati niente - il documento delle organizzazioni
sindacali, che è fatto con molta dovizia di particolari, ma anche
con molta correttezza. Al punto n. 2 delle proposte (governance) si
parla della revisione della nomina del Rettore, che finora è stato
un rettore esterno, mentre si propone che la sua nomina interna ai
docenti, un po' come dovrebbe essere, se si lasciassero libere le
elezioni, per l'Istituto musicale. In questo documento nel secondo
passaggio c'è scritto: "in secondo luogo risulta opportuno
sganciare i ruoli di gestione dell'Ateneo da quelli politici e
amministrativi, prevedendo che il Presidente dell'Ateneo sia una
figura diversa dal Presidente della Regione Valle d'Aosta e
Prefetto, riflettendo quindi anche sulla composizione e la funzione
del Consiglio dell'Università nel suo complesso". Noi quindi
riprendiamo
tel quel
anche questo
desiderata
che
riteniamo sia ormai non più solo del gruppo ALPE, o di qualche
gruppo di minoranza, ma credo sia ormai un sentore e un sentimento
che sta crescendo nella comunità valdostana e anche nelle
organizzazioni sindacali di categoria, che credo abbiano sempre
avuto un'attenzione particolare riguardo a questo Ateneo.
Presidente -
Per l'illustrazione dell'ordine del giorno
n. 15, presentato dai gruppi consiliari di maggioranza, ha chiesto
la parola il Vicepresidente Marco Viérin, ne ha facoltà.
Viérin M. (SA) -
Sarà un'illustrazione molto breve e
sintetica, ma credo molto diretta. Con il nostro ordine del giorno
cerchiamo di ricordare a tutti - credo non ci sia bisogno - che
l'Università è stato un punto importante di arrivo, ma deve essere
anche un punto importante di partenza dopo questi 20 anni, quindi
necessita sicuramente che si faccia una verifica e si faccia un
cosiddetto "tagliando" a quella che è e può essere l'attività
dell'Università e soprattutto su quello che l'Università potrebbe
ancora dare in più rispetto ad adesso. Credo e crediamo che
l'Università abbia un ruolo importantissimo, se non indispensabile,
per il futuro della nostra Valle e per soprattutto esercitare quel
volano per l'economia valdostana che deve essere rilanciata, come
abbiamo detto oggi in vari interventi in quest'aula.
Al primo punto di quest'ordine del giorno abbiamo esplicitato
che si vuole fare un lavoro e portare una relazione in V
Commissione che vada a definire lo stato di sviluppo
dell'Università per capire se dobbiamo cambiare marcia in parte,
totalmente, su cosa agire e quant'altro. Nel punto n. 2 invece
abbiamo detto in maniera molto chiara che si devono anche
promuovere le opportune modifiche allo statuto dell'Università,
ridefinendo le modalità di selezione del Rettore, per cui
chiaramente qualcuno potrebbe osservare che, rispetto all'ordine
del giorno presentato dall'opposizione, non si parla della figura
del Presidente dell'Università. Io credo che il nostro discorso,
perlomeno quello di Stella Alpina, sia uguale a quanto detto e a
quanto esplicitato per il Forte di Bard. Credo di poter dire anche
che la voglia di affrontare queste questioni fino in fondo ce
l'abbiamo; è chiaro che abbiamo forse dei percorsi diversi, forse
delle metodologie diverse, ma credo che in democrazia ci possa
stare. Ciò che è importante è che vogliamo affrontare questo tema
come vogliamo affrontare il tema del Forte di Bard.
Presidente -
Per la replica, ha chiesto la parola il
Presidente della Regione Rollandin, ne ha facoltà.
Rollandin (UV) -
Je crois que les considérations qui ont
été faites sur l'Université méritent l'attention qui a été donnée
de la part des intervenants. Cela dans le sens que l'Université est
une réalité qui, dans le bref délai qui s'est écoulé depuis sa
naissance, a eu la possibilité de développer toute une série de
projets importants, en considérant aussi les rapports avec les
autres Universités, celle de Lyon tout comme celle de Chambéry,
avec de nombreuses perspectives d'échange qui sont sans doute une
partie intéressante de l'activité de l'Université. En même temps,
quant à l'action menée pour faire en quelque sorte une connaissance
spécifique non seulement en Vallée d'Aoste, n'oublions pas qu'une
partie importante des jeunes qui fréquentent l'Université viennent
de l'extérieur de la Vallée d'Aoste. Donc je crois qu'il y a une
capacité d'attraction de la part de l'Université non seulement en
ce qui concerne la région Piémont, mais également en ce qui
concerne toute l'Italie, en effet plus de 40 pour cent des
étudiants viennent de l'extérieur de la Vallée d'Aoste. En même
temps on travaille sur la réalisation du nouveau siège de
l'Université qui, comme l'a rappelé la collègue, va dans la
direction de donner un essor important pour l'activité future de
l'Université.
Pour ce qui est des différentes propositions, je crois qu'il y a
eu, dans ces derniers temps, un épisode qui a créé un recours au
TAR, il y a eu un certain battage, quand même il y a eu un passage
où on a prévu en quelque sorte un débat ouvert sur la possibilité
de faire ou non un programme. Il s'agit de considérations sur la
possibilité de prévoir des changements à l'intérieur et au niveau
de l'organisation, je crois que c'est un débat ouvert et j'estime
que, pour ce qui est de l'Université, pendant ces années on a fait
un travail important, avec des bons résultats et surtout avec un
corps enseignant composé de professeurs qui sont motivés et qui ont
travaillé très bien pendant ces années.
Quant à la partie du Recteur, je crois qu'on a suivi, jusqu'à
présent, une certaine méthode qui prévoit des passages pour arriver
à une décision qui soit prise par la suite sur le Recteur; il
s'agit d'une décision qu'on peut prendre, qu'on peut changer et
modifier. La même chose est vrai pour d'autres arguments qui ont
été abordés.
Ce que je veux souligner est que, pendant ces différentes
années, le financement de l'Administration régionale est devenu
toujours plus important étant donné que l'État, chaque année, a
réduit sa contribution, qui est marginale par rapport à l'activité
menée au niveau de l'Université. Je crois que les étudiants ont
démontré par leurs fiches qu'il y a une satisfaction sur la méthode
utilisée dans cette Université, sur la disponibilité des moyens
d'information et informatiques, qui sont à la base du succès de
notre Université. Enfin, on a fait des programmes, dans ces
derniers temps, qui vont dans le sens de la modernisation même des
différentes spécialisations prévues au niveau de l'Université.
Je pense donc que le débat peut être ouvert, mais tout de même
il y a une programmation qui peut être modifiée et complétée; cela
n'empêche pas qu'il y ait une analyse qui peut avoir différentes
possibilités d'ouverture qui seront à la base d'un débat qu'on fera
dans le plus bref délai.
Presidente -
Ha chiesto la parola il collega Fabbri, ne
ha facoltà.
Fabbri (UVP) -
A nome del nostro gruppo, vorrei dire che
quest'ordine del giorno presentato dai colleghi della maggioranza
ha la nostra approvazione. Vorrei fare solo una considerazione, al
di là di quello che è già stato detto, sulla necessità impellente,
come si dice al punto 1, naturalmente in commissione di vedere la
relazione degli obiettivi che si prefigge l'Università
nell'evoluzione della nostra società valdostana, soprattutto in
relazione ai notevoli investimenti che stiamo facendo a livello
della NUV, progetto che sta procedendo e che vedrà poi la sua
esecuzione operativa fra non molto tempo.
Abbiamo tempo per rivedere gli obiettivi che l'istruzione
universitaria si prefigge qui in Valle d'Aosta affinché si possa
effettivamente incidere con un piano di studi che sia più
confacente allo sviluppo della nostra società e alla sua
evoluzione, per cui siamo fortemente convinti che questi passaggi
vadano fatti in commissione in modo che la politica, il Consiglio
regionale possa capire e dare eventuali indicazioni su questo tipo
di sviluppo.
Questo dibattito è anche importante per informare la società
civile di quello che sta succedendo a livello dell'Università,
soprattutto i giovani che potranno così adire a piani di studi più
consoni e più moderni rispetto ai tempi che stiamo vivendo.
Contemporaneamente vanno riviste le modifiche dello statuto in modo
proprio che si possa inserire questa modifica nello svolgimento di
nuovi piani di studio, per cui noi siamo d'accordo sull'ordine del
giorno presentato dalla maggioranza.
Presidente -
Altri? Ha chiesto la parola la Consigliera
Morelli per dichiarazione di voto, ne ha facoltà.
Morelli (ALPE) -
Questi due ordini del giorno che sono
stati abbinati in realtà hanno significati molto diversi: trattano
entrambi dell'Università, ma gli impegni sono completamente diversi
e francamente non vediamo la ragione per la quale sono stati
abbinati nella discussione. Il nostro ordine del giorno riprende un
tema che a noi è particolarmente caro, che si rifà a quanto ha
testé illustrato la collega Certan in merito al Forte di Bard: il
tema del cumulo di cariche in capo alla stessa persona, nella
fattispecie in capo al Presidente della Regione. Noi riteniamo che
il cumulo di cariche non sia opportuno e non sia opportuno che il
Presidente della Regione sia Presidente dell'Università della Valle
d'Aosta. Questo è semplicemente il contenuto del nostro ordine del
giorno. L'ordine del giorno della maggioranza, che contiene impegni
sui quali credo non abbiamo nulla da eccepire dal momento che noi
stessi, e in particolare la collega Certan, abbiamo presentato una
mozione - due Consigli fa mi dice - che andava proprio in questa
direzione: nella direzione di chiedere di venire a relazionare in V
Commissione in merito al piano di sviluppo e in merito alle
difficoltà della
governance
dell'Università che sono venute
alla ribalta, perché se n'è parlato sugli organi di informazione.
Francamente quindi ci pare abbastanza pretestuoso quest'ordine del
giorno.
La nostra mozione è stata ritirata perché l'impegno a venire in
commissione era stato dato, quindi veramente non vediamo che cosa
vada ad aggiungere quest'ordine del giorno, ma probabilmente una
ragione c'è. I due ordini del giorno però non hanno assolutamente
la stessa
ratio
: il nostro, ripeto, riprende un concetto che
per noi è irrinunciabile: quello dell'incompatibilità, il fatto di
evitare il cumulo di cariche e su questo chiederemo alla
maggioranza di pronunciarsi.
Presidente -
Ha chiesto la parola la collega Certan, ne
ha facoltà.
Certan (ALPE) -
Grazie alla collega che credo abbia
chiarito benissimo. Ringrazio anche il Presidente Rollandin, che
giustamente ricordava che non c'è mai stata nessuna contrarietà a
venire in commissione a relazionare sulle prossime linee. Noi
ritirammo due Consigli fa proprio questa nostra risoluzione perché
c'era stato questo impegno: ecco perché se adesso dobbiamo andare a
fare una distinzione sulle parole, sulla lana caprina, noi
rinunciamo, abbiamo tanti altri emendamenti da fare. L'impegno però
che in maggioranza sembra essere un impegno molto dettagliato, in
realtà è l'impegno che si è preso il Presidente della Regione due
Consigli fa, quindi la maggioranza sta proponendo quello che ha
chiesto due Consigli fa alla minoranza di ritirare. Non vorremmo
essere sofisti, ma non vorremmo passare proprio per stupidotti. Noi
siamo abituati a fare quello che chiediamo agli altri, Ghandi
diceva: "sii il cambiamento che vuoi vedere nel mondo", quindi
quello che chiedi agli altri proponilo. Noi riteniamo che il
documento fatto dalle organizzazioni sindacali sia un documento di
sei pagine estremamente interessante, che mette in luce certi
aspetti che non sono secondari.
Presidente Rollandin, lei dice: "nous avons des bons projets,
nous avons une collaboration avec Chambéry et avec d'autres
universités", et cela c'est très bien; sûrement il s'agit de
quelque chose de très important. Dans le document on dit - mais pas
seulement dans le document -: l'Università della Valle d'Aosta è
infatti in un'evidente
impasse
, a più di 15 anni dalla sua
fondazione possiamo ormai dirsi conclusa la sua fase di avvio. È
lontana dall'obiettivo dimensionale del micro ateneo con cui era
nata: 2000 studenti". Si prefiggeva 15 anni fa di avere 2000
studenti e lo considerava un micro ateneo. Lei mi dice che abbiamo
il 40 percento che arrivano da fuori, ma siamo a poco più di 1000
studenti dopo 15 anni, quindi non siamo neppure - credo - ad un
micro ateneo. Capisce che anche lì le percentuali del 40 percento,
o no, dipendono sempre dal rapporto finale; lei dice: "non sappiamo
dove metterli", allora questa grande struttura emergente...li
metteremo al Maria Adelaide così, una volta ristrutturato, potremmo
anche far sbocciare l'Ateneo lì.
A parte la battuta, diciamo che sarebbe più onesto dire che
abbiamo fatto due bellissimi ordini del giorno che condividete, che
sono fatti bene: probabilmente o li ha presentati la collega
sbagliata, o veramente stiamo facendo una questione davvero che non
ha senso, perché, come ha detto la collega Morelli, a parte le
premesse, gli impegni degli ordini del giorno vanno in due
direzioni diverse. Noi ribadiamo la necessità per la popolazione
valdostana di avere chiarezza. Come per il Forte di Bard e come per
l'Università, noi vogliamo trasparenza, vogliamo che sia chiaro che
la politica deve fare un passo indietro nella gestione della
cultura degli atenei e di tutte le istituzioni e gli enti che non
hanno necessità di avere come Presidente il Presidente della
Regione.
Presidente -
Ha chiesto la parola il collega Gerandin, ne
ha facoltà.
Gerandin (GM) -
Per dire che, esattamente come per gli
ordini del giorno che abbiamo trattato congiuntamente prima, io
penso che siano due ordini del giorno complementari, nel senso che
si possono, a mio parere, votare tranquillamente entrambi, perché
uno è riferito all'organizzazione, al discorso della nomina del
Rettore, l'altro è a distinguere quella figura che in questo
momento è nominata all'interno e che presiede il discorso del
consiglio d'istituto, per cui sinceramente non vedo perché non si
possono votare tutti e due, sono due ordini del giorno che sono
assolutamente complementari. Io vi chiedo ancora di ripensarci,
perché non si sta processando in questo momento la figura del
Presidente in qualità di Presidente dell'Università. In questo
momento si dice che probabilmente, tra le varie funzioni che è
giusto che eserciti il Presidente, forse è più opportuno che questa
carica venga esercitata da qualcun altro, che magari può dedicarci
un po' più di tempo, può essere un po' più presente e perseguire
quest'opera di crescita dell'Università. Noi ci crediamo
nell'Università, per cui io sinceramente non capisco perché non si
possano votare entrambi gli ordini del giorno.
Presidente -
Ha chiesto la parola il collega Cognetta, ne
ha facoltà.
Cognetta (M5S) -
Non per voler rispondere al collega
Gerandin, ma io lo capisco perché non vogliono votare il nostro...è
talmente evidente! È condivisibile però la posizione del collega
rispetto ai due ordini del giorno, che voterò anch'io, anche perché
sono complementari, come ha giustamente detto. Poi capisco che il
primo, presentato da noi, magari per qualcuno della maggioranza è
indigesto, quindi preferiscono non votarlo, mentre il secondo è di
buon senso. Come non si fa a condividere ciò che c'è scritto nel
secondo? Giustamente quindi, per quanto mi riguarda, saranno votati
entrambi e ripeto: sarebbe anche giusto da parte di qualcuno di
voi, che magari è più in linea con quanto scritto nel nostro, di
votare finalmente visto che pensano sicuramente alcuni di voi ciò
che è scritto in quest'ordine del giorno, quindi tanto vale dirlo
ad un certo punto pubblicamente.
Presidente -
Ha chiesto la parola il collega Restano, ne
ha facoltà.
Restano (PNV) -
Premetto che sono uno dei firmatari
dell'ordine del giorno della maggioranza, però vorrei puntualizzare
qualcosa: che all'Università siano emersi problemi riguardo alla
presenza e alla figura del Rettore è chiaro a tutti vista la sua
presenza saltuaria perché svolge allo stesso tempo un altro
incarico presso l'Università di Torino, che il Presidente
dell'Università sia il Presidente della Giunta regionale lo
sappiamo tutti, che ci debba essere una forte collaborazione tra le
due figure per fare una programmazione strategica corrisponde al
vero. È altrettanto vero che la sovvenzione che
quest'Amministrazione dà all'Università è importante, qui
potrebbero sorgere dei dubbi circa la presenza o meno di una figura
politica all'interno di questo consiglio d'amministrazione. Su
questo punto è chiaro, collega Cognetta, che abbiamo punti di vista
diversi, l'ho detto già sul Forte di Bard: noi della maggioranza
desideriamo confrontarci, ma non lo facciamo qua in questo momento
in questa sede prendendo delle decisioni di fretta. È evidente
anche questo agli occhi di tutti. Poi sul fatto che serva forse una
programmazione diversa possiamo discuterne; sugli obiettivi futuri
per i quali era nata l'Università: interagire con il tessuto
sociale, interagire con gli altri istituti di formazione, queste
cose le sta già facendo, magari le può fare meglio, lo vedremo. Noi
con quest'ordine del giorno vogliamo andare in questo senso. Io
premetto che sono uno spirito critico verso questa cosa, ma voglio
lavorare per costruire qualcosa. Sull'opportunità o meno di avere
dei politici all'interno o alla Presidenza del Consiglio di
amministrazione dell'Università ne discuteremo.
Presidente -
Non ci sono altri interventi, mettiamo in
votazione prima l'ordine del giorno n. 3 presentato dai Consiglieri
dei gruppi ALPE, Gruppo Misto e Movimento Cinque Stelle. Dichiaro
aperta la votazione. La votazione è chiusa.
Presenti: 34
Votanti: 7
Favorevoli: 7
Astenuti: 27 (Baccega, Bertschy, Bianchi, Borrello, Donzel,
Fabbri, Farcoz, Follien, Fontana, Fosson, Grosjean, Guichardaz,
Isabellon, La Torre, Lanièce, Marguerettaz, Marquis, Nogara,
Péaquin, Perron, Restano, Rini, Rollandin, Rosset, Testolin,
Laurent Viérin, Marco Viérin)
Il Consiglio non approva.
Metto in votazione l'ordine del giorno n. 15 della maggioranza.
Dichiaro aperta la votazione. La votazione è chiusa.
Esito della votazione:
Presenti: 34
Votanti: 28
Favorevoli: 28
Astenuti: 6 (Bertin, Certan, Chatrian, Gerandin, Morelli,
Roscio)
Il Consiglio approva.
Prima di affrontare anche l'ordine del giorno n. 4, chiederei di
consegnare una nuova versione del parere sull'emendamento di ALPE e
Gruppo Misto da parte del Coordinatore dottor Bieler, perché
c'erano degli errori nella propria espressione, quindi chiedo di
consegnare la nuova versione del parere.
L'ordine del giorno n. 4 è stato presentato dai Consiglieri dei
gruppi ALPE, Gruppo Misto e Movimento Cinque Stelle. Per
l'illustrazione, ha chiesto la parola il Consigliere Chatrian, ne
ha facoltà.
Chatrian (ALPE) -
Ero uno dei firmatari in II Commissione
consiliare, uno di quelli che ha firmato per sopprimere il comma 2
all'articolo 19 della legge di stabilità, però, come gruppo ALPE,
insieme al Gruppo misto e al Movimento Cinque Stelle, non potevamo
non affrontare, discutere di un tema in questo momento molto
delicato, sotto i riflettori: si sta ancora scavando, stiamo ancora
aspettando delle informazioni e mi spiace molto, Assessore Perron.
Su questo tema, che è sotto i riflettori, 10 giorni fa le ho fatto
un articolo 116 proprio per avere le carte in regola per affrontare
questo tema delicato: volevamo che ci spiegasse come sono stati
dettagliati i 19 milioni di euro di demolizione. Questa è la
domanda dei valdostani, della gente comune che lavora tutti i
giorni, di chi si sveglia al mattino alle sei, di chi è libero
professionista, di chi fa l'agricoltore, di chi fa l'artigiano e di
chi è senza lavoro, che vuole capire da dove esce questo buco. Chi
ha gestito questa cosa? Chi ha fatto queste scelte? Come si possono
pagare 19,2 milioni di euro di demolizioni? La risposta in aula è
stata che c'è una perizia. Proprio perché c'è una perizia, mi sono
messo dalla sua parte, Assessore Perron, chiedendomi cosa faremmo
fossimo noi al Governo e un gruppo intero di minoranza chiedesse la
perizia per sapere come sono stati conteggiati i 19 milioni di
euro. Non solo, all'interno dei 121 milioni di euro che sono stati
contabilizzati, c'è un'altra voce molto importante di circa 4
milioni di euro rispetto ai servizi esternalizzati di ospitalità e
di mensa, per cui abbiamo pensato di dover far sapere ai valdostani
come sono stati contabilizzati, chi ha avuto questo beneficio, come
sono stati suddivisi, qual è il flusso, la traccia delle risorse
economiche finanziarie pubbliche dal 2012 al 2014. Oggi purtroppo
discutiamo su un ordine del giorno importante senza questi
elementi, e mi dispiace. Sarebbe stato interessante per i
valdostani, che si stanno chiedendo come sono stati spesi i loro
soldi.
Gli investimenti che sono stati certificati sono i 120,166
milioni, penso che è giusto che la gente sappia anche questa cifra
e oggi dai banchi anche della maggioranza mi sembra ci sia stata la
volontà di entrare nel dettaglio per sapere, conoscere, per
scavare; grazie ai colleghi di maggioranza, in commissione qualcosa
abbiamo avuto, non ancora tutto, ma è già un primo passo. A fine
2009 all'interno di questo Consiglio si discusse la
ristrutturazione di questa Casa da gioco; in maniera spannometrica
si affrontò la cifra parlando di 75-80 milioni di euro, se ne sono
spesi 121: il 50 percento in più. Gli attori principali erano certi
e immaginavano al termine dei lavori - e sono passati tre anni da
quando sono terminati i lavori: 31 dicembre 2013 - un'inversione
normale, semplice, sicura degli introiti, cosa che non c'è stata.
Avevamo un paragone: Campione, terminati i lavori nel 2007 e il
trend
- ma non lo dice ALPE, non lo dice Chatrian - della
quota di mercato è passato dal 25 al 33 percento. Noi invece dopo i
lavori, dopo i 121 milioni di euro, siamo passati dal 21 percento
al 20 percento di quota di mercato, purtroppo.
Altro passaggio importante. Nessuna strategia di
marketing
, quota di mercato in calo, si è detto tutto e
fatto il contrario di tutto. Non vi faccio degli esempi sulla
riorganizzazione che qualcuno ha provato. Lo sapete meglio di me,
le seconde file che hanno avuto le stellette in questi anni
facevano e disfacevano quello che veniva fatto il giorno stesso o
il giorno dopo...praticamente incredibile. Poi ricapitalizzazioni,
mutui, abbattimenti, smentite. L'Assessore Perron solo cinque
settimane fa ha smentito pubblicamente: nessuna ricapitalizzazione,
nessuna iniezione di denaro. Questo invece è il bilancino al 30
settembre 2016, il bilancino che ci hanno redatto dei
professionisti, il collegio sindacale che ammonisce gli azionisti
di prestare attenzione perché il conto economico sul 2016 ha una
perdita nel periodo di 38,377 milioni di euro e il MOL (Margine
Operativo Lordo), senza oneri straordinari e senza imposte, ha un
delta negativo che supera i 10 milioni di euro al 30 settembre,
come dire un disastro, una catastrofe!
Come ha detto molto bene il Sindaco di Saint-Vincent oggi:
quello è il passato, quindi ci saranno delle responsabilità, ma
oggi noi abbiamo presentato un ordine del giorno per il futuro. Ci
spiace come gruppo ALPE, insieme al Gruppo Misto e ai Cinque
Stelle, che purtroppo l'aver soppresso il comma 2 dell'articolo 19
non ci ha permesso fino a pochi minuti fa di poter riscrivere
questa finanziaria, anche se fino a pochi minuti fa sembrava
naturale e normale andare ad utilizzare quelle risorse che sono
state accantonate. Io in commissione ho utilizzato il termine
"congelate", mi hanno ripreso perché non è corretto, ma ad oggi
sono ancora nel serbatoio della CVA. Ci spiace, perché fino a pochi
minuti fa quella possibilità di andare a riallocare quelle risorse
c'era. È successo qualcosa e la copertura finanziaria non ci è più
stata accordata. Questo ci spiace profondamente perché, come ho
detto ai Dirigenti del Consiglio, a chi in questo momento mette le
firme di copertura, e non solo quelle, siamo sotto i riflettori.
Questa comunque è una situazione brutta, è una situazione che non è
scappata nelle ultime settimane: è una situazione che parte da
lontano, è una situazione che qualcuno non ha voluto rendere
pubblica. Mi dispiace perché il collega Perron è da due anni e
mezzo che ormai si occupa del Casinò e più volte ha parlato in
quest'aula di "operazione verità", ma come operazione verità? È
talmente operazione verità che nel DEFR non l'ha inserito; è
talmente operazione verità che, anche grazie ai colleghi di
maggioranza, quanto meno si sono stoppati i 48 milioni di euro
d'emblée
a fronte di un buco di una malagestione, di un MOL
negativo di
plus on est plus on rigole
all'interno della
Casa da gioco e le seconde file facevano e fanno tuttora quello che
vogliono all'interno della Casa da gioco. Non vi immaginate cosa
succede in questi giorni, ancora adesso stellati - non so se si
dice così -, ma comunque con i gradi sulle spalle fanno e disfano
tutto a loro modo e questi sono i risultati!
Domani affronteremo gli emendamenti che abbiamo proposto, di
quali sono le spinte di cui ha bisogno della Valle d'Aosta, quali
sono le cose che funzionano, quali sono le cose che non funzionano,
dove si può migliorare, dove non si può migliorare, ma con
quest'ordine del giorno impegniamo il Governo regionale: "a
condizionare qualsiasi altro aiuto pubblico al Saint-Vincent Resort
& Casino alla presentazione, entro il 31 dicembre 2017, in II
Commissione consiliare di un piano di riorganizzazione certo,
strategico e misurabile che: produca una robusta inversione di
rotta sugli introiti; declini puntualmente le azioni che si
intendono mettere in atto, prevedendo obiettivi di forte
performance
concretamente misurabili; dettagli le figure
professionali di comprovata esperienza manageriale da mettere in
campo, provvedendo altresì ad azzerare - questa è la proposta - le
posizioni degli attuali organi di controllo e di quelle figure
dirigenziali, anche di secondo piano, che in questi anni hanno
influito pesantemente nella gestione - fallimentare, questo lo
aggiungo io, non l'abbiamo scritto - della Casa da gioco".
Abbiamo cercato nelle premesse di essere molto asettici, abbiamo
ripreso dei passaggi dei tecnici, dei passaggi dell'organo di
controllo, dei passaggi dell'Amministratore unico, degli
investimenti che finora erano tabù grazie all'operazione, che
stiamo ancora scavando, facendo, e mi spiace, collega, che oggi non
abbiamo sul tavolo la perizia dei 19 milioni di euro contabilizzati
e che noi, come pubblico, dovremmo pagare a fronte di una perizia,
asseverata o meno, per le demolizioni all'interno della
ristrutturazione. Questa è la proposta che facciamo a tutte le
forze che sono rappresentate all'interno di questo Consiglio. Siamo
obbligati ad affrontare questo tema, non potevamo non affrontare un
tema così delicato all'interno della discussione della nostra legge
di stabilità.
Ascoltiamo attentamente le vostre riflessioni, le vostre idee,
ma soprattutto qui dobbiamo mettere un punto a capo e non più
aprire il rubinetto, altrimenti questa sarà una legislatura che si
ricorderà probabilmente e si perderà il numero delle "enne" volte
che si è finanziato, aperto dei mutui, ricapitalizzato, mai una
volta però si è affrontata fino in fondo la situazione contabile,
finanziaria e di malagestione in questi anni della Casa da
gioco.
Presidente -
Ha chiesto la parola il collega Restano, ne
ha facoltà.
Restano (PNV) -
Chiedo una breve sospensione per una
riunione di maggioranza.
Presidente -
La sospensione è concessa.
La seduta è sospesa dalle ore 20:03 alle ore 21:22
.
Rosset (Presidente) -
Solo per comunicare, come d'accordo
nella riunione della Conferenza dei Capigruppo, che i lavori
vengono sospesi e riprenderanno domattina con il quarto ordine del
giorno in discussione.
---
La seduta termina alle ore 21:23.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK