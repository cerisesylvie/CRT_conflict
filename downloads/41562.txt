Consiglio Regionale della Valle d'Aosta - Oggetto del Consiglio n. 665 del 23 maggio 2019 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
UNIONE EUROPEA E RAPPORTI INTERNAZIONALI
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 665 del 23 maggio 2019 - Resoconto
OGGETTO N. 665/XV - Discussione generale congiunta sulla
Relazione sulle attività di rilievo europeo e internazionale svolte
dalla Regione nel biennio 2017/18, ai sensi della legge regionale
16 marzo 2006, n. 8, e sull'approvazione delle Linee di indirizzo
programmatiche per le attività di rilievo europeo e internazionale
della Regione per la XV legislatura.
Farcoz (Président) -
À la présence de 28 Conseillers nous
commençons les travaux. Comme nous avons convenu lors de la
Conférence des Chefs de groupe, nous passons maintenant à la
discussion des points n° 93 et n° 94, conjointement, sur la session
européenne.
La parole à l'Assesseur Bertschy pour l'illustration.
Bertschy (AV) -
Leggerò la relazione e presenteremo gli
indirizzi discutendo i punti insieme. Credo che tutti abbiate avuto
occasione, se non di leggere, di visionare i due atti, quindi da
parte mia ci sarà un'illustrazione di questi documenti.
Quella di quest'anno è la prima sessione europea internazionale
del Consiglio di questa legislatura e rappresenta l'occasione non
solo per fare il punto sulle attività svolte dalla Regione nel
biennio precedente, ma anche, più in generale, per riflettere in
prospettiva sulle sfide principali che attendono la Valle d'Aosta.
In questo senso rileva indubbiamente la programmazione dei fondi
europei, senza tacere le difficoltà per lo più di carattere
amministrativo alle quali la Regione è andata incontro nel caso del
fondo sociale europeo, ma rispetto alle quali la stessa ha voluto e
ha saputo reagire in un'ottica costruttiva e di apprendimento per
il futuro, con forte impegno politico e tecnico che darà
progressivamente i suoi risultati.
È d'obbligo soffermarsi innanzitutto sulla rilevanza, in termini
di benefici per la collettività e per il tessuto economico sociale
valdostano, della politica di coesione regionale di sviluppo
2014/2020. Per fare questo, certo, è importante guardare i numeri,
cosa che la relazione sull'attività di rilievo europeo ed
internazionale - data come di consueto in adempimento a quanto
previsto dalla legge regionale n. 8 del 2006 - non manca di fare,
evidenziando come, a fine 2018, l'investimento complessivo della
politica regionale di sviluppo - che conta ben 9 programmi, con
finanziamento europeo e statale a cui si aggiungono gli interventi
del fondo nazionale per lo sviluppo e la coesione e quelli riferiti
alla strategia per le aree interne - ammonta a circa 365 milioni di
euro. Al contempo è importante anche leggere oltre a tali
numeri.
L'aspetto più significativo rinvenibile nell'ambito di ciascun
programma consiste, non tanto nella numerosità dei progetti
approvati, quanto nel fatto che tutti, anche i 340 progetti
approvati del programma FSE, mostrano, pur dalle necessariamente
sintetiche descrizioni qualitative della relazione, di incidere in
modo consistente sui fabbisogni regionali e di favorire, in
particolare per il tramite dei programmi di cooperazione
territoriale, l'apertura della Regione verso altri territori, ma
non solo.
La politica regionale 2014/2020 sta favorendo, in linea con la
Strategia VdA 2020 che la Valle d'Aosta si è data in coerenza con
la Strategia Europa 2020, un approccio innovativo per il contesto
valdostano: l'elargizione in rete. È un approccio che, intervenendo
contemporaneamente su diversi settori e con più attori interni ed
esterni all'Amministrazione regionale, crea relazioni, sinergie e
complementarietà, che sono evidentemente suscettibili di
moltiplicare gli effetti positivi degli interventi. È così che
assumono rilievo preminente i numerosi progetti strategici promossi
ed avviati in questi anni dalla Bassa Via della Valle d'Aosta alla
rete Cultura e Turismo per la competitività, dagli interventi di
contrasto alla dispersione scolastica, all'efficientamento
energetico degli edifici pubblici, dalle piste ciclabili alla
strategia di sviluppo locale elaborata dal GAL, fino ai piani
integrati transfrontalieri - tematici e territoriali - sviluppati
nell'ambito del programma di cooperazione transfrontaliera
Italia-Francia. Ed è proprio a partire dall'attuale esperienza che
la Valle d'Aosta deve guardare sin da subito alla programmazione
2021/2027. A maggio dell'anno scorso, con la presentazione da parte
della Commissione europea delle proposte regolamentari, si è
infatti concretamente avviata la fase di preparazione del futuro
settennio di programmazione che presenterà importanti novità e in
vista del quale la Valle d'Aosta dovrà farsi trovare preparata.
È quindi fondamentale avviare nell'immediato un percorso di
programmazione a livello regionale agendo su un duplice piano. Da
un lato la Regione è chiamata a confrontarsi attivamente con gli
interlocutori europei e statali, oggi impegnati nella definizione
delle regole del gioco e, a partire verosimilmente dall'anno
prossimo, interlocutori con cui dovranno essere negoziati i
contenuti veri e propri dei programmi regionali fondati anche su
specifici piani di settore. È quindi indispensabile che la Valle
d'Aosta contribuisca fattivamente per promuovere e tutelare i
propri interessi di territorio - sebbene statisticamente è
annoverabile fra quelli più sviluppati - fortemente connotato dal
suo carattere montano che si traduce, per alcuni versi, in
potenzialità di sviluppo, ma per altri in maggiore difficoltà di
costi e di interventi. Tra l'altro la Regione deve guardare i
contenuti al contesto della programmazione 2021/2027 definendo le
proprie linee strategiche di intervento per il settennio, creando
le condizioni per una programmazione e un'attuazione efficace e
identificando anche proposte progettuali immediatamente spendibili
fin dal 2021.
Sarà quindi importante capitalizzare l'esperienza del 2014/2020
e dei periodi precedenti, come pure introdurre elementi di
innovazione, coinvolgere tutte le componenti partenariali e
focalizzarsi sui risultati. Per fare questo, sulla base dei cinque
obiettivi tematici, individuati a livello UE per il 2021/2027, che
sono "Europa più intelligente", "Europa più verde", "Europa più
connessa", "Europa più sociale" ed "Europa più vicina ai
cittadini", prevediamo a breve l'attivazione di tavoli regionali di
confronto che lavorino in parallelo con i corrispondenti tavoli
nazionali sui temi dell'economia
smart
, dell'ambiente, della
connettività, delle politiche sociali e dello sviluppo locale con
tutti i rappresentanti del partenariato istituzionale economico e
sociale, ambientale e i portatori di interesse e gli attori chiave
delle imprese e delle organizzazioni
no profit
, che
parallelamente avranno la possibilità di valorizzare la loro sede
di riflessione operativa sia a livello regionale che su tematiche
specifiche.
In vista dell'avvio di questi tavoli, l'Assessorato affari
europei ha promosso una prima identificazione di indirizzi
politici, che sono stati presentati e che si articolano attorno a
un
fil rouge
che consenta di valorizzare al meglio le
specificità territoriali della Valle d'Aosta. Se la specificità
della Valle è data dalla sua dimensione montana, con il suo portato
di naturalità e autenticità delle ricorse locali, è attorno alla
sostenibilità che la strategia regionale dovrà svilupparsi. Si
punterà così, ad esempio, ad una Valle d'Aosta più intelligente,
capace di valorizzare in chiave turistica il suo patrimonio
naturale e culturale durante tutto l'anno ad una Valle d'Aosta più
verde, che ambisca alla certificazione
carbon free 2040
in
linea con l'ordine del giorno approvato in tal senso dal Consiglio
regionale, ad una Valle d'Aosta più vicina ai cittadini, con
innesco di processi virtuosi di sviluppo locale grazie alla
valorizzazione di approcci integrati e multisettoriali che siano in
grado di esaltare l'autenticità e la tipicità dei territori, con
una particolare attenzione a quelli più deboli ma dal forte
potenziale.
Mi vorrei soffermare soprattutto su quella che sarà una Valle
d'Aosta più connessa e una Valle d'Aosta più sociale. Dal primo
punto di vista, nell'ambito dei trasporti si punterà sulla mobilità
sostenibile, sull'intermodalità privilegiando le soluzioni del
trasporto maggiormente compatibili con l'ambiente e favorendo la
combinazione di diverse opzioni di trasporto. Prioritario sarà
quindi impostare un modello di mobilità ciclabile in grado di
soddisfare in modo più sostenibile le esigenze di movimento dei
cittadini, come pure quelle dei turisti, grazie alla combinazione
tra interventi di infrastrutturazione e di implementazione dei
servizi connessi, quali ad esempio la realizzazione di velostazioni
per il ricovero sicuro delle biciclette in prossimità delle
stazioni ferroviarie, la previsione di sistemi di trasporto delle
biciclette sui mezzi di trasporto pubblico, l'introduzione di
politiche tariffarie integrate bus-treno-bici. L'obiettivo è quello
di introdurre un cambiamento culturale tra cittadini e turisti,
facendo sì che la bicicletta diventi il mezzo privilegiato sia per
gli spostamenti sistematici - casa-lavoro o casa-studio -, sia per
gli spostamenti ai fini turistici e ricreativi. Quanto invece
all'occupazione, la cornice di riferimento sarà naturalmente il
nuovo piano di politica attiva del lavoro, attualmente in fase di
redazione partecipata con il territorio, nell'ambito del quale si
opererà nella direzione di rafforzare la coerenza fra i percorsi di
istruzione e formazione e il legame fra Amministrazione e imprese,
in linea con i fabbisogni in termini di competenze e
professionalità del territorio, con una particolare attenzione, tra
l'altro, all'edilizia sostenibile, alle nuove figure professionali
richieste dal settore industriale, allo sviluppo
in loco
di
capacità professionali in specifici settori, uno fra tutti la
manutenzione anche nel settore degli impianti a fune.
Le fait que la Vallée d'Aoste œuvre dans le
but d'être à même de bâtir une future politique régionale de
développement aussi proche que possible aux besoins de ses citoyens
et des territoires, témoigne le défi qu'elle a engagé ses dernières
années et qu'elle va continuer à relever dans les années à venir.
On le sait, l'influence de l'Union européenne est désormais
considérable dans divers domaines, en commençant par celui
normatif; un domaine qu'une Région autonome à Statut spécial comme
la nôtre ne peut pas négliger. Dans ce sens, le document
pluriannuel d'orientation sur l'activité européenne et
internationale de la Région démontrant
les lignes
directrices de l'action régionale objet d'examen dans cette même
séance du Conseil, réaffirme et renforce l'engagement de la Région.
Comme le rapport 2016/2018 l'indique, la Vallée d'Aoste, aux termes
de la loi régionale n° 8/2006, a mis en place des mécanismes de
participation à l'élaboration des actes normatifs de l'Union
européenne, aussi bien que des processus de participation à la
phase descendante du droit de l'Union européenne. Ces dispositions
ont conduit l'Administration régionale à s'organiser afin d'assurer
une participation effective. Chaque année le programme annuel de
travail de la Commission européenne présentait un réseau de
fonctionnaires identifiés dans chaque département, ce qui donne
l'occasion de connaître à l'avance l'intention de l'Union
européenne et d'intervenir dans des domaines de ressort de la
Région. À partir de cette expérience tout au long de la
législature, comme le document que je viens de citer le suggère,
nous avons la possibilité - si non le devoir - de rechercher
d'aller plus loin, c'est le cadre européen lui-même qui laisse
entendre qu'un engagement toujours croissant à ce niveau est
désormais nécessaire. Il suffit de penser au fait que la politique
de cohésion, mère de notre politique régionale de développement,
sera plus étroitement liée au cycle du semestre européen, au
mécanisme de coordination des politiques économiques et des Pays
membres. C'est seulement en adoptant une approche active et de
répondre aux sollicitations européennes en termes d'innovations
normatives, administratives et financières - par exemple dans le
DEFR - que la Vallée d'Aoste pourra atteindre des objectifs
visibles, en exploitant de mieux en mieux les opportunités saisies
à l'échelon européen et international; une opportunité qui, entre
autres, pourra être saisie encore mieux comme il en est déjà le cas
dans d'autres Régions, en envisageant un apport concret et
participatif, non seulement du Gouvernement régional, mais aussi du
Conseil régional tout entier et, selon le cas, des Commissions
compétentes.
Ultima delle varie iniziative non potrà che essere quella di
cogliere sempre meglio le sfide aperte a livello sovraregionale
nell'ambito dei programmi cofinanziati a cui ho già fatto cenno, ma
non solo. Come è ricordato nella relazione, svariati sono infatti
gli altri ambiti che vedono impegnata la Valle d'Aosta, oltreché
sul piano istituzionale - come la partecipazione ai lavori del
Comitato delle Regioni o ad attività dell'Ufficio di rappresentanza
a Bruxelles - anche ad esempio in iniziative di comunicazione,
informazione e formazione in ambito europeo nelle consuete attività
di promozione della
francophonie
e in attività afferenti
alla politica per la montagna. Fra queste ultime un'importanza
crescente ha assunto - e lo dimostra anche l'evento che oggi e
domani è ospitato a Courmayeur - l'impegno della Valle d'Aosta
nell'ambito della Strategia macro regionale alpina - tra l'altro
c'è un'iniziativa in Consiglio da parte dei colleghi del Gruppo
della LEGA -, che ci vede impegnati nella discussione politica in
questo anno di presidenza italiana e che ci vede impegnati nei vari
gruppi di azione, in particolare come capofila del Gruppo di Azione
5. È un gruppo che è incaricato di elaborare interventi nell'ambito
dell'azione strategica per connettere digitalmente la popolazione e
promuovere l'accesso ai servizi pubblici, ma siamo sempre più
attivamente coinvolti anche in altri tavoli. In particolare abbiamo
iniziato a lavorare in maniera più attenta nel Gruppo 4 concernente
i trasporti. EUSALP è una grande occasione di costruzione di
politiche e non di costruzione di percorsi per utilizzare le
risorse, ma di politiche che ci portino a condizionare, insieme
agli altri territori di montagna, la finalizzazione delle risorse a
livello europeo per poter poi produrre e costruire progetti che
sulle progettazioni tematiche possano portare in Valle d'Aosta
ulteriori risorse.
Nel ringraziarvi per l'attenzione, auspico che questa ormai
tradizionale sessione europea ed internazionale, da un momento di
riflessione che guarda ciò che è stato, diventi soprattutto
un'occasione di riflessione rispetto a ciò che di nuovo la Valle
d'Aosta potrà fare; un'occasione per affrontare al meglio le nuove
sfide che ci attendono e che sono da noi sovente elencate nei
nostri interventi: i cambiamenti climatici, l'accessibilità, la
sicurezza, la competitività, solo per citarne alcuni. Sono sfide
che impongono al sistema regionale una maggiore apertura da
tradurre in capacità di competere e di operare all'esterno,
valorizzando le eccellenze regionali, ma anche ricercando soluzioni
più efficaci ai problemi comuni ad altri territori vicini e
lontani.
Président -
Nous sommes en discussion générale. La parole
au collègue Bertin.
Bertin (RC-AC) -
Un breve intervento. Questa sessione
europea, che tradizionalmente ha un ruolo certamente non così
importante come dovrebbe, è l'occasione per fare il punto del ruolo
della Regione a livello europeo ed internazionale, e quasi sempre
diventa un rituale che si ripete bene o male uguale tutti gli anni,
sempre con la caratteristica di essere in ritardo. Anche
quest'anno, come negli anni precedenti, si arriva sempre
all'ultimo. In Consiglio regionale ci sono sempre le condizioni di
dover affrontare anche questioni importanti come questa, con tempi
estremamente ridotti e andando a recuperare un ritardo che si è
generato nei periodi precedenti. Le ragioni sono poi tante, ma
spesso il risultato è più o meno sempre lo stesso: un ritardo
cronico che, in questo caso, caratterizza l'indirizzo della
politica europea della Regione, ma che sta diventando da tempo una
caratteristica generale nella quale, alla fine, il Consiglio
regionale si trova sempre nelle condizioni di dover svolgere la
propria attività in una tempistica estremamente ridotta per dover
recuperare del tempo che, in precedenza, si è in qualche modo
perso. Pertanto anche i tempi di analisi di questi documenti sono
stati estremamente ridotti e comunque - come detto - non sono
particolarmente diversi da quelli degli anni precedenti.
In termini generali quest'anno ci troviamo anche in un momento
particolare della discussione di questa sessione, a pochi giorni e
poche ore dalle elezioni europee, da elezioni certamente
importanti, anche perché negli anni purtroppo da parte
dell'opinione pubblica c'è sempre più una sensazione di distanza
verso le istituzioni europee ed è certamente una preoccupazione.
L'Europa è per la nostra Regione la dimensione nella quale, a mio
avviso, si può avere una prospettiva e uno sviluppo, tenendo
presente che quest'esperimento politico del secolo scorso è stato
un grande successo. Il processo di Unione europea è stato da un
punto di vista politico la più grande realizzazione del secolo
scorso, perché ha permesso - ad un continente caratterizzato da
guerre e da situazioni estremamente complesse - un periodo di pace,
di crescita sociale-economica e di sviluppo come mai si era
verificata in precedenza; un risultato eccezionale che ha cambiato
questo continente e che ha dato alla nostra Regione, proprio in
questo contesto, delle grandi possibilità, come a tutto il resto
del continente. Come dico, un periodo estremamente lungo di pace e
di sviluppo unico nella storia d'Europa.
Le istituzioni europee hanno certamente molti limiti fra i quali
è evidente un
deficit
democratico che negli anni è andato
crescendo e che sta diventando un vero problema, ma certamente le
preoccupazioni di questi giorni sono anche le spinte a tornare
indietro con il fronte sovranista che sta mettendo in discussione
questa grande realizzazione della storia dell'umanità in generale,
perché certamente è qualcosa di eccezionale. Le elezioni di
domenica sotto questo punto di vista sono anche estremamente
importanti.
Torniamo alla nostra realtà. Uno dei problemi della presenza
della nostra Regione all'interno di questo contesto è la capacità
di cogliere tutte le opportunità. Negli anni lo si è fatto in parte
con successo, ma bisogna anche essere chiari. Si sono spesi molti
soldi sul nostro territorio, ma spesso in progetti
spot
,
moltissimi progetti, forse troppi e senza una strategia generale,
che hanno certamente avuto degli effetti positivi, ma che nella
durata non si sono poi rivelati così efficaci. Da questo punto di
vista credo sia molto importante avere degli strumenti di
valutazione degli impatti e correggere gli errori fatti in passato,
perché ci sono evidentemente anche delle realizzazioni - non sto
qui a fare l'elenco - che, al di là del momento del progetto e
della realizzazione dello stesso, non hanno poi prodotto niente e
tutto si è esaurito in uno spot e nulla più, tenendo conto che il
ruolo finanziario è sempre maggiore, anche in ragione degli altri
trasferimenti. Oggi diventa sempre più essenziale dare maggiore
efficacia a questi finanziamenti europei. Da questo punto di vista
una preoccupazione è nata di recente con una perdita addirittura di
tre milioni e, in prospettiva, delle maggiori perdite di
finanziamenti, come abbiamo visto alla fine dell'anno scorso anche
con un dibattito in Consiglio regionale (avevo fatto pure
un'interpellanza). Certamente su questi aspetti bisogna stare
molto, molto attenti e far sì che tutta l'Amministrazione e, in
generale, il settore burocratico dell'Amministrazione siano attenti
a non perdere queste opportunità. Anche la parte politica non deve
sottovalutare questi aspetti.
Oggi ci troviamo a votare degli indirizzi ma, come dico, al di
là degli indirizzi che si possono condividere, c'è un problema
generale di efficacia, di controllo, di valutazione delle ricadute
che deve essere fatto certamente con un cambio di velocità, che è
necessario anche in questo settore.
Président -
La parole à la collègue Pulz.
Pulz (ADU VDA) -
Ho svolto i compiti a casa e ho
analizzato con grandissimo interesse queste linee programmatiche
per l'attività di rilievo europeo, che sono uno strumento
fondamentale e meriterebbe pertanto sicuramente un più ampio
dibattito.
La nostra prima osservazione è quindi di ordine metodologico,
perché se è vero - come è dichiarato nelle premesse del documento -
che queste linee programmatiche costituiscono un fondamentale
strumento di integrazione e anche di specificazione di programma di
governo, allora dovremmo senz'altro dedicare più tempo, maggiore
concentrazione e anche, se mi permettete, più passione ad
analizzare insieme i presupposti e gli impatti di questo lavoro,
mentre invece ci troviamo a commentarlo in tempi assai ristretti.
Questo documento, almeno io, l'ho percepito come un documento
calato dall'alto. È anche impossibile da emendare, perché è
talmente generico che rende difficile un contributo costruttivo
quale quello che il mio, il nostro, vorrebbe essere. Il sapore,
come già diceva il collega Bertin, è quello di un rito obbligato,
un rito stanco che si perpetua di anno in anno. Si vede chiaramente
che si tratta di un documento redatto per rispondere a un obbligo
burocratico e non siamo in grado di capire come verranno realmente
realizzati questi pochi obiettivi concreti citati fra molte idee
evanescenti. E poi dite che sono io la filosofa che sta sulle
nuées bleues
come mi dice spesso l'Assessore Chatrian!
Personalmente io non ho percepito tutta l'importanza di quanto
stiamo discutendo, né nelle Commissioni, né qui, in Consiglio. Mi
scuso, quindi, perché sono convinta e siamo convinti di trovarci
con l'Assessore Bertschy di fronte, se mi permettete, ad un
new
deal
, questo lo voglio dire. Però in questo momento non
possiamo che esprimere perplessità in ordine all'impostazione di
questo documento, alla mancanza di un'analisi anche coraggiosa, più
coraggiosa di ciò che in questi anni non ha funzionato. Vi voglio
fare alcuni esempi, chiaramente attenendomi strettamente al
documento che ci è stato fornito.
In primis
si fa
riferimento chiaramente all'impegno della Regione nei numerosi e
rilevanti programmi e progetti a finanziamento europeo. Sappiamo -
come diceva già il collega - che in questi anni ci sono stati
grossi problemi di programmazione e di spesa e che poi a fine 2018
sono stati persi - unica Regione in Italia, ahinoi! - un milione e
quattro di fondi europei, se non ricordo male. L'Assessore ha
dichiarato già tempo fa che avrebbe rinforzato l'autorità di
gestione con nuovo personale e questo è sicuramente un passaggio
indispensabile, però non sembra sia sufficiente. Ci sembra di poter
dire che ci vuole un cambio di passo, una nuova prospettiva.
Nel documento che ci è stato sottoposto - e al quale mi richiamo
rigorosamente - mancano indicazioni che facciano sperare in un
reale e vicino cambiamento. Queste linee programmatiche affrontano
molto superficialmente il tema della fase ascendente e discendente.
Qui la situazione ci sembra piuttosto drammatica sinceramente,
perché la Valle d'Aosta non ci sembra che sia mai riuscita ad
essere protagonista in questi anni: non si è distinta nel
recepimento della normativa europea, non si è distinta nell'apporto
di idee - sono quelle che mancano sempre -, di contributi, di
osservazioni nella fase di elaborazione degli atti dell'Unione
secondo quanto previsto dalla legge n. 234 del 2012. Un esempio è
rappresentato dal recepimento della norma europea in materia di
contratti pubblici, materia nella quale la nostra Regione ha una
specifica competenza statutaria e, mentre Bolzano recepiva
anticipatamente rispetto allo Stato la nuova direttiva europea
dandosi una normativa che è all'altezza delle sfide di un
territorio piccolo e montano come il nostro, noi rinunciavamo nel
2016 alle nostre competenze, scegliendo di applicare direttamente
il Codice appalti dello Stato, con il grosso imbarazzo oggi si
dover subire anche le modifiche disastrose in termini di lotta alla
corruzione che, visti i recentissimi e tristissimi episodi di
storia locale, dovrebbe vederci in prima linea, in Italia. Si pensi
all'ampliamento del subappalto ed altre edificanti novità che il
decreto "sblocca cantieri" comporta e che ci preoccupano non poco:
ne parleremo martedì in Commissione, ma sinceramente siamo molto
allarmati.
Mi voglio scusare se vi sembro eccessivamente critica
stamattina. Vi devo confessare che c'è una civetta che si è
piazzata stabilmente sotto la mia finestra da qualche notte,
quindi... comunque, al di là della civetta e della notte, la
situazione ci sembra peggiore relativamente alla fase discendente.
Perché? Perché ci sembra di poter affermare che la nostra
Regione...
Dalle ore 9:36 assume la presidenza la Presidente Emily
Rini.
Rini (Presidente) -
Colleghi, un po' di silenzio.
Pulz (ADU VDA) -
...la nostra Regione non è riuscita a
fare rete con le altre realtà territoriali nazionali e
transnazionali, non siamo riusciti a formulare proposte forti da
portare in Europa affinché si potessero affrontare le criticità
della Valle d'Aosta. La responsabilità non può essere di chi è
nuovo di quest'Aula (scusate la trasparenza).
Nelle linee si parla poi dell'Ufficio di rappresentanza, su cui
anche l'Aula ha ragionato più volte; se ne descrivono le
competenze, ma non si dice quali siano i risultati, a fronte però
di costi notevolissimi sostenuti negli anni... o no? I risultati a
noi paiono deludenti e non ci sembra di essere eccessivamente
critici nel dirlo. Ci sono frasi di circostanza sulla necessità di
rafforzare la partecipazione dell'ufficio ai gruppi di lavoro, però
non si danno indicazioni reali per come si intende cambiare rotta
davvero rispetto al passato.
Ci sono poi tutti i programmi tematici su cui si avrebbe
intenzione di puntare. Su questi non è che ci sia molto da dire,
perché è chiaro che sono condivisibili. Si parla di montagna, di
accessibilità ferroviaria e qui ci mancherebbe, però ci fa un po'
sorridere che si cerchino in Europa soluzioni e problemi su cui la
politica locale ha delle responsabilità... o si può negare anche
questo? Poi si parla di
smart village
, che ci piacciono
molto. C'è poi ancora una chicca che mi ha fatto un po' girare non
dico che cosa, chicca rappresentata dalla tematica "ambiente-rischi
acque". Ci sono parole bellissime sulla sostenibilità ambientale,
sull'importanza delle nostre meravigliose risorse naturali e a me
sembra surreale dover rileggere queste righe quando nella testa
ancora abbiamo i discorsi, la discussione infinita di 25-27 ore
sulla privatizzazione di CVA e sulla quotazione in Borsa nel
Consiglio scorso.
Allo stesso modo mi è sembrato surreale leggere grandi obiettivi
in materia di cultura e di giovani, perché noi sappiamo che le
politiche regionali giovanili latitano da tempo e questo è stato
detto chiaramente in V Commissione. È stato ammesso che il Piano
giovani è stato finora scritto da vecchi o, meglio, diciamo da
diversamente giovani quali siamo quasi tutti noi. Speriamo che
l'Assessora inverta davvero la rotta, come mi pare che voglia fare
e stia anche facendo. Su questo tema dei giovani e della cultura
potrei stare qui delle ore, perché ho insegnato per 26 anni, ho
frequentato tantissimi ragazzi nella mia "onorata carriera". Tra le
tante suggestioni ne ricordo una in questo contesto: l'importanza
del programma Erasmus citato, che offre agli studenti universitari
opportunità di studio, di formazione e io direi anche innanzitutto
di crescita umana, prima che culturale e professionale. Si tratta
di un programma fondamentale per la creazione di questa coscienza
comune, europea, che tanti adulti ancora non hanno. In questo clima
caratterizzato da pericolosissimi nazionalismi e sovranismi che
qualcuno si ostina a portare avanti e di fronte al ritorno di forme
di fascismo e di razzismo mai sopite, ecco che quel programma
diventa ancora più importante. Noi crediamo quindi che non si possa
fare retorica. Bisognerebbe aggiungere borse di studio, rimborsi
alloggi e viaggi per gli studenti valdostani che hanno beneficiato
di tutto questo in passato, misure che sono state introdotte
esattamente l'anno in cui io mi laureavo - questa è una roba che
non ho mai tanto digerito, non importa - che hanno invece purtroppo
visto progressivamente diminuire gli incentivi regionali - ci sono,
ma sono diminuiti e non bastano - per agevolare gli studi, perché
di quegli studi dei nostri giovani poi ci avvantaggiamo tutti,
tutta la comunità se ne avvantaggia.
Ancora: si parla di EUSALP. Chiaramente condividiamo la
necessità di rafforzare la partecipazione ai diversi gruppi di
azione. EUSALP è uno strumento fondamentale per superare la logica
brutta di questi confini amministrativi, impostare una strategia
efficace - magari finalmente efficace - di collocazione della Valle
d'Aosta in Europa, al di là di tutte le retoriche che in questi
giorni si sprecano. Su questo punto noi ci aspettiamo che la
politica sia in grado di mettere in piedi delle buone pratiche.
EUSALP per fortuna va avanti nonostante la politica. Ecco, noi
siamo, come dire, in attesa, vogliamo capire che cosa la Giunta ci
dirà effettivamente quando dovrà specificare quali sono le azioni
da intraprendere sulla base di queste linee programmatiche che, al
momento, sembrano davvero un po' fumose.
Il nostro giudizio purtroppo è negativo, anche se vediamo dei
miglioramenti, miglioramenti che sono da sottolineare, perché ci
sono effettivamente.
Si avvicinano a grandi passi, a grandissimi passi le elezioni
europee. Visto che ieri sera lo avete fatto tutti, dico anch'io che
abbiamo una candidata, peraltro meravigliosa, ma lasciamo stare,
chiudiamo subito la parentesi. Queste elezioni in passato - si
pensi al 2014 - sono state snobbate, sono state snobbate dalle
forze autonomiste. Questo ci dispiace ancora, non ce lo
dimentichiamo. Adesso ci sembra che non sia più così. Anche qua c'è
un
new deal
, un nuovo corso, ma certamente il lavoro fatto
da queste forze nell'ottica di una concreta collocazione della
Valle d'Aosta in Europa non è ancora sufficiente; un'Europa che a
noi piacerebbe più sociale e in quest'Aula, e non solo, il tema
dell'uguaglianza viene sempre messo dopo quello dell'autonomia.
Questo per noi è un problema, è qualcosa che viene meno, è un'idea
di fondo che, invece, dovrebbe essere più presente. Noi speriamo
vivamente, anche in occasione di queste elezioni, che i valdostani
sappiano aprirsi a nuove urgenti riflessioni e non facciano venir
meno la loro precisa responsabilità rispetto ad un momento tanto
importante.
Concludo velocemente questo mio noiosissimo discorso ricordando
a tutti quanti che oggi è il 23 maggio. Probabilmente noi tutti,
diversamente giovani, ricordiamo benissimo - a parte una
Consigliera, perché lei forse non era ancora nata - quel 23 maggio
del 1992, la strage di Capaci che ha coinvolto il Magistrato
antimafia Giovanni Falcone, la moglie Francesca Morvillo e tutta la
scorta. Oggi Libera Contro le Mafie - non soltanto a livello
nazionale, ma anche locale, perché sapete che c'è il presidio
valdostano, che è molto sentito e partecipato dagli studenti - ha
scelto tre frasi chiave per ricordare questa giornata e mi piace
chiudere il discorso citandole: la frase di Felice Impastato:
"
La mafia si combatte con la cultura
", poi la frase che
spesso Don Ciotti ripete: "
Occorre muoversi, non basta
commuoversi
" e, ancora, la famosa riflessione: "
A che serve
avere le mani pulite se le teniamo in tasca
".
Siccome sono stata molto critica e negativa, voglio chiudere
invece con un auspicio positivo e voglio dire a questi ragazzi che
solo loro ci possono ridare, con il loro impegno, che è genuino,
gratuito e sincero, la speranza a favore di una Valle d'Aosta, di
un'Italia e di un'Europa migliori.
Présidente -
D'autres interventions? La parole au
collègue Sammaritani.
Sammaritani (LEGA VDA) -
È abbastanza uso in quest'Aula
in genere esordire dicendo: "Non volevo intervenire", ma d'altronde
quando poi si è quasi costretti dagli interventi precedenti è
giusto anche farlo, perché il silenzio va bene, a volte è molto
elegante, ma non sempre paga.
Siccome ho sentito parlare di "sovranismo", di "ritorno dei
fascismi", sarebbe bene una volta per tutte sgombrare un po' il
campo da questi continui attacchi che stiamo subendo in modo
strumentale evidentemente, ma questo ci sta nel gioco delle parti.
Però, a parte il fatto evocativo di questa civetta notturna che
presumibilmente è apparsa, e se qualcuno di voi ha letto "Il giorno
delle civetta" di Sciascia, probabilmente la collega Pulz potrà
trovare lì degli spunti interessanti, visto che il romanzo inizia
con l'omicidio di un sindacalista comunista da parte della mafia.
Credo sia proprio questo, proprio oggi che è il 23 di maggio e che
sia molto evocativo. I sogni spesso lo sono, probabilmente è questo
che la collega Pulz ha sognato. Ebbene, su questa storia del
sovranismo che sarebbe una minaccia per l'Europa, per il nostro
Stato, per la nostra società, forse invece bisogna fare un
ragionamento un pochino più interessante, un po' più importante e
più fondato, perché poi quando si rimane in superficie non si
conclude molto e si rischia di finire nei luoghi comuni che poi
diventano quasi delle verità, perché sono teorie secondo le quali,
a forza di dire una frottola, pian piano diventano verità.
Vorrei farvi riflettere sul fatto che qui si parla sempre tanto
di "autonomia", ma poi forse non si va a guardare qual è il suo
fondamento. Il fondamento dell'autonomia nasce proprio dalla
sovranità, perché se non hai sovranità, se tu perdi la tua
sovranità, se tu perdi tutti i tuoi poteri, non puoi nemmeno
delegare. L'autonomia nasce da una delega. L'autonomia è un potere
delegato da un potere superiore. Allora, se uno Stato perde la sua
sovranità non può neanche più delegare nessun tipo di funzione agli
altri. Se voi pensate ad un'Europa che diventi una specie di impero
che toglie la sovranità a tutti i vari Stati che lo compongono,
sicuramente non potete pensare neanche all'esistenza di
un'autonomia, un'autonomia di cui noi siamo fra i maggiori
rappresentanti, quantomeno sicuramente in Italia. Ecco che allora
bisogna fare un attimo attenzione quando si dicono queste cose,
perché è evidente che la sovranità è importante, poiché se non
mantieni le tue funzioni non le puoi nemmeno delegare. Io credo che
questo sia un concetto molto importante, perché storicamente
l'autonomia nasce da questo: nasce dalle franchigie, nasce dal
potere che in vari settori viene delegato dallo Stato o da un
sovrano che, all'epoca, ha preceduto addirittura lo Stato moderno
come lo intendiamo adesso. Parlare quindi di autonomia senza poi
conoscerne le radici diventa pericoloso, forviante, perché appunto
rischiamo di dimenticarci i suoi fondamenti, le sue basi
essenziali, così come quando si parla di sovranismo con
un'accezione estremamente negativa, solidamente negativa. Io credo
che si debbano invece fare riflessioni molto più approfondite su
questi temi e che quindi non basti parlare di ritorni di fascismi,
che in realtà sono - almeno per quanto riguarda il nostro Stato -
impossibili. Bisogna parlare proprio di temi più profondi, vale a
dire dove si va a trovare l'autonomia, perché se vogliamo pensare
ad una Valle d'Aosta indipendente è un altro discorso. Se parliamo
di autarchia, cioè diventiamo uno Stato autonomo, questo è un
concetto diverso, ma credo che non è questo a cui possiamo
ragionevolmente pensare. Possiamo pensare di esercitare la nostra
autonomia in modo sensato, in modo corretto, conservarla sempre
come è stata nell'intenzione dei padri fondatori di questi
pensieri, a partire chiaramente da Emilio Chanoux. È questo che noi
dobbiamo preservare, ma non dimentichiamoci che senza un minimo di
sovranità non ci sarà nemmeno più la nostra autonomia.
Ragioniamo quindi con attenzione su questi temi prima di
banalizzarli come si sta facendo in questi ultimi tempi, direi un
po' in modo semplicistico. Lo comprendiamo, per carità, fa parte
del gioco politico, ma se vogliamo parlare in maniera un pochino
più seria allora smettiamo di parlare solo di ritorni di fascismi e
di cose di questo genere, perché poi diventiamo -voi lo diventate,
secondo noi - decisamente ridicoli.
Presidente -
Altri? Non ci sono altre richieste di
intervento. La parola al collega Vesan.
Vesan (M5S) -
Solo due commenti su queste linee di
indirizzo, che peraltro noi abbiamo approvato in I Commissione e
sulle quali intendiamo dare il nostro voto favorevole, perché
effettivamente queste sono piene di buoni propositi.
La parte triste di questo documento - come già evidenziato dai
miei colleghi - è che è un documento senz'anima. Non me ne vogliano
i collaboratori dell'Assessore che hanno lavorato alla sua
redazione ma, citando il compianto Mario Monicelli, sostanzialmente
in questo documento vedo una supercazzola che fa un sacco di bei
discorsi che sono molto lontani dalle politiche di questa
Amministrazione regionale. Noi parliamo di "ulteriore impegno"
della Regione nel realizzare gli obiettivi dell'Agenda europea e
citiamo come uno dei primi esempi la transazione energetica in una
Regione nel cui bilancio ci sono interventi per realizzare dorsali
a metano, acquisto di treni bimodali, teleriscaldamento a partire
dalla produzione energetica tramite combustione. Sì, abbiamo capito
che gli indirizzi sono altri, ma c'è chi nel momento in cui approva
gli indirizzi poi dirige la macchina verso quella direzione. Noi
abbiamo stabilito gli indirizzi, ma intanto continuiamo ad andare
esattamente in senso contrario. Citiamo anche gli indirizzi europei
finalizzati all'adattamento ai cambiamenti climatici e nel nostro
bilancio regionale prevediamo interventi per la progettazione di
ampliamenti dei
domaine skiable
.
A noi sembrano un po' ipocriti questi discorsi. Li condividiamo,
perché se non partiamo neanche dagli indirizzi giusti non
arriveremmo sicuramente mai da nessun'altra parte. Ci auspichiamo
però che l'approvazione di questo documento non sia il solito
sbandierare il fatto che l'Amministrazione parla per atti e, una
volta concluso e perfezionato un bellissimo atto amministrativo,
possiamo continuare a fare come se non esistesse. In realtà a noi
piacerebbe tanto che la nostra Amministrazione regionale, il nostro
territorio, anche nei confronti delle altre Amministrazioni come
quella europea, parlasse anche per fatti.
Cito ancora un paio di frasi contenute in queste linee di
indirizzo: "
Far crescere la professionalità del territorio
".
Ecco, noi abbiamo degli interventi proprio in questo Consiglio per
discutere del fatto che nei Consigli di Amministrazione delle
nostre partecipate fondamentali per lo sviluppo del territorio -
come quelli delle infrastrutture e dei trasporti - inseriamo
professionalità nell'ambito della politica, nel senso che hanno
quale requisito sostanziale il fatto di essere stati candidati
nella forza politica giusta. Non riusciamo a vedere quali siano non
gli strumenti amministrativi, gli atti, le dichiarazioni e i
programmi, ma come si potranno veramente tradurre questi indirizzi
nel tempo sul nostro territorio.
Faccio un ultimo esempio citando le elezioni europee. Non
parlerò dei nostri candidati, però parlerò dell'orientamento di
questa maggioranza. Questa maggioranza a livello di elezioni
europee sostiene o si allea con candidati che all'interno del
Parlamento europeo rappresentano la linea del partito popolare
europeo o del gruppo socialdemocratico. Queste sono le forze che
all'interno dell'Unione europea hanno spinto per l'approvazione
prima del TTIP - per fortuna non approvato, perché Trump non l'ha
voluto, non tanto per volontà nostra - e poi del CETA, che sono
tutti accordi internazionali sul commercio particolarmente dannosi
per i piccoli agricoltori, specialmente per l'agricoltura di
montagna, che è quanto di più lontano dal sostegno alla grande
produzione agricola estensiva che, invece, a livello europeo viene
sostenuta.
Ci sentiamo pertanto un po' a disagio nel condividere questo
strumento insieme ad una maggioranza che lo presenta come un grande
progetto, ma che segue invece tutt'altra strada. Le linee di
indirizzo dell'Unione europea presentate a volte sono
particolarmente condivisibili, ed è su questo che noi abbiamo dato
il nostro appoggio e daremo il nostro voto, ma confidiamo che
questa maggioranza cominci a credere un po' di più nei progetti che
ci propone.
Présidente -
La parole au collègue Lucianaz.
Lucianaz (LEGA VDA) -
Sarò rapido.
Condivido pienamente le critiche, a mio avviso corrette, e
l'analisi del collega Vesan. Quello che ci chiedono gli
agricoltori, in particolare, e le piccole imprese, sono delle
regole diverse per poter sopravvivere. Va bene che l'Unione europea
sia il forziere dove prelevare più soldi possibili o a mani basse
come fanno altri, però l'esigenza che ha il mondo produttivo è di
avere delle regole grazie alle quali si possa vivere o almeno
sopravvivere. L'agricoltura valdostana fatica enormemente con
queste regole europee e non solo l'agricoltura.
Il collega Sammaritani ha già spiegato benissimo il discorso del
sovranismo. Con nostalgia mi ricordo quando l'Union Valdôtaine si
dichiarava
souverainiste
... altri tempi! Leggo da un
post
di ieri che il candidato è invece un convinto
sostenitore dell'autogoverno dei popoli nel gruppo degli
indipendentisti dell'Europarlamento, quindi spero che anche la
maggioranza sia indirizzata in quella direzione.
Termino parlando di Europa. Europa non è l'Unione europea,
stiamo bene attenti. L'Europa è Norvegia, l'Europa è Svizzera. Il
migliore esempio di come si potrebbe essere un'Europa diversa da
quella attuale? In Svizzera convivono lingue ufficiali diverse,
religioni diverse, situazioni molto diverse tra montagna e
altopiano. La Svizzera funziona benissimo, però ha però i mezzi
normativi per potersi difendere e difendere la propria cultura.
Quello che chiede la LEGA è un'Europa, sì, ma un'Europa diversa con
le regole di questa Unione europea.
Presidente -
Altri? La parola alla collega Russo.
Russo (M5S) -
Sicuramente condivido con i colleghi che il
ritardo e il poco tempo a disposizione per potersi confrontare tra
di noi, per potersi esprimere ed approfondire questo argomento, che
è complessissimo, a tre giorni delle elezioni europee non dà valore
ad un tema coì importante.
L'Unione europea ad oggi è ancora considerata qualcosa di
lontano dai cittadini e questa modalità di gestione, sia formale,
sia sostanziale dei fondi europei, anche per quello che arriva ai
cittadini su come li abbiamo gestiti fino ad oggi, sicuramente non
rende giustizia ad un tema così importante. La Regione deve
cogliere assolutamente - e deve essere uno sforzo importante -
tutte le opportunità che i fondi sociali europei ci danno come
occasione per provare a cambiare marcia. In questo momento di crisi
economica finanziaria così importante, sia a livello nazionale che
a livello regionale, la Valle d'Aosta ha il dovere e l'obbligo di
impegnarsi seriamente nell'utilizzo di queste risorse finanziarie
messe a disposizione, cosa che evidentemente finora non è
avvenuta.
Vorremmo vedere un cambio di prospettiva, di innovazione e anche
di passione creativa, e spero che l'Assessore Bertschy riesca a
metterlo nell'impostazione del suo Assessorato. Abbiamo bisogno di
un'organizzazione che garantisca un futuro certo nell'utilizzo di
queste risorse e devo dire che, nonostante siano assolutamente
condivisibili tutti i punti inseriti in questa relazione, non vedo
sostanza, non vedo passione, non vedo possibilità reale di
realizzazione di questi obiettivi.
Dalla relazione, secondo me, non si coglie come noi vogliamo
vedere la Valle d'Aosta in Europa. È evidente, però, che per avere
un utilizzo reale di queste risorse, è necessario sicuramente che
tutti gli Assessori si parlino fra loro in modo concreto e
capiscano come possono essere utilizzati i fondi. Credo che questo
valga soprattutto per i fondi, ma anche un po' per tutto: è
necessario che il Governo abbia una visione relativamente alla
nostra Regione. Noi dobbiamo sapere a cosa dobbiamo destinare i
fondi sociali - che sono la risorsa fondamentale -, perché le
possibilità sono infinite. Credo che la vera scommessa sia questa:
capire qual è la visione della nostra Regione e quale sia il futuro
verso il quale dobbiamo lavorare.
Presidente -
La parola al collega Barocco.
Barocco (UV) -
Penso che la passione e l'entusiasmo su
questo tema - giustamente richiamato dalla collega Russo - dobbiamo
metterli anche noi, pertanto penso che la nostra azione debba
essere indirizzata proprio nei confronti di questa Europa con un
atteggiamento positivo. Concordo, e se mi ricordo bene, l'ho detto
appena sono entrato in quest'Aula, che fare una critica su alcuni
aspetti - sono qualunquisti, sono sovranisti, sono fascisti o altro
- sia limitante, perché comunque queste nuove esigenze politiche
nascono dal corpo elettorale. Credo quindi che qualche riflessione
si imponga, al di là di queste caratterizzazioni che risentono un
po' di un passato che ci ha visti dibattere su opzioni ideologiche
che, se avevano un senso in alcuni decenni fa, adesso bisogna
cercare di evolvere.
Sul processo federalista, anche qui, bisognerebbe che ci
mettessimo d'accordo, perché ritengo che tutti parliamo di
autonomia, tutti siamo autonomisti. Poi c'è il rito ambrosiano che
storicamente comunque è stato un messaggio di autonomia nei
confronti di poteri addirittura più centralisti. Poi c'è il collega
che ci ha appena elencato alcune caratteristiche: essere autonomi è
qualcuno che ci delega delle competenze. Sempre dagli stessi banchi
qualcuno ci ha detto e ci ha evocato il modello svizzero, ma lì il
processo è diverso. È dal basso verso l'alto che si delegano dei
processi che l'entità di base non può svolgere. Penso ai
predecessori negli anni, mi piace qui ricordare il compianto
Salvadori, il quale, proprio quando parlò di Europa e cercò di
rassembler
intorno all'idea federalista di Europa, incontrò
- non voglio fare nomi, perché non vorrei suscitare poi reazioni
inconsulte - degli uomini di buona volontà che, dietro il pensiero
federalista, costruirono un'opzione ideologica che già allora - e
questo va dato atto alla LEGA - cominciò a mettere in discussione
il sistema federalista italiano. Oggi si vede mettere in
discussione il sistema federalista europeo su barriere contrapposte
all'interno dell'Europa. Su questo però bisognerebbe anche
riconoscere che sia da destra che da sinistra c'è la volontà di
rifondare l'Europa, perché penso che sia sufficiente ascoltare
alcuni
leader
storici della sinistra italiana... non
ortodossi, perché Cacciari non è senz'altro un leader ortodosso
della sinistra italiana, ha fatto tutti degli affondi su temi che
lo vedono contrapposto a certe caratterizzazioni poco sociali -
dice lui - del movimento leghista.
In questi scritti si trova, in queste ultime settimane, una
posizione che penso ci accomuni tutti ed è un certo realismo.
Bisogna essere realisti se si guarda all'Europa. Non voglio entrare
nella relazione e nelle linee di indirizzo. Noi stiamo discutendo
oggi di queste linee di indirizzo e in Europa ci si prepara a
discutere delle linee di indirizzo addirittura per prossime
programmazioni. Il realismo è quello che dobbiamo cercare di
inserire anche al nostro interno: il realismo verso i giovani, il
realismo verso la burocrazia, perché se la burocrazia europea ha
determinate rigidità, tutti gli Stati membri fanno della propria
autonomia la possibilità di aggiungere orpelli e obblighi per
attuare i piani e i progetti europei. Da qui poi discendono tutta
una serie di rigidità nella gestione dei fondi europei. Penso
quindi che il realismo sia quello che dobbiamo cercare di mettere
all'interno delle prossime programmazioni: un realismo verso gli
agricoltori, verso gli imprenditori, verso le Amministrazioni. La
programmazione del GAL (ho avuto l'onore di occuparmi di questo):
non vi dico le difficoltà per far sedere intorno ad un tavolo gli
enti locali della Valle d'Aosta e cercare di costruire una
programmazione, perché tutti realisticamente dicevano: "Bella
l'Europa, ma non parlarmi della gestione dei fondi europei del
GAL", perché vuol dire
une surenchère
di norme, di rigidità,
di domande, di carta. Penso sia questo da mettere sul campo, noi,
popoli di montagna, perché credo che solo attraverso una rete e un
collegamento fra i popoli di montagna si riesca e si debba giungere
ad una reiscrizione di un nuovo
fedus,
di un nuovo patto
federalista con l'Europa. Come vedete, sto dando una
caratterizzazione forse un po' più politica e non tecnica, a quella
penseranno altri colleghi.
Al di là dei comizi, mi sembra che ci scandalizziamo troppo se
facciamo campagna elettorale. Qui la facciamo tutti e trentacinque.
Poi, vabbè, forse con un po' di tatto anche femminile sarebbe stato
sufficiente dire: "Noi stasera ci assentiamo un momento perché
abbiamo il comizio", mentre noi stavamo parlando di acqua.
L'abbiamo usata poco, abbiamo usato un po' di benzina per mettere
della polemica sul fuoco. Però, al di là di questo, proprio
parlando di campagna elettorale, un dato che è acclarato... non
occorre citare dei sondaggi, ma riguardo alla partecipazione al
voto per le europee vedremo le percentuali. Saranno forse un po'
più alte nel vicino Piemonte? Ci sono competizioni elettorali di un
certo tipo e non scordiamoci che in Italia questo dato potrebbe
aumentare, perché sono coinvolti 3.800 municipi, quindi questo dato
potrebbe anche essere più interessante e magari determinare una
minore disaffezione al voto. Io penso che in Valle d'Aosta ci
sia... e non solo in Valle d'Aosta, ma in Europa... oggi votano gli
inglesi, vediamo quant'è la partecipazione al voto, perché il
risultato sembra già acclarato. Se vogliamo avvicinare con passione
i valdostani al voto europeo - come diceva la collega Russo -
dobbiamo, e mi ripeto, rendere più vicina questa Europa con del
sano realismo.
Permettetemi di aggiungere una cosa: noi aspettiamo sempre che
le riforme le faccia qualchedun altro, ma cominciamo a farle noi.
Posso dire che nei colloqui avuti in Commissione con l'Assessore
Bertschy questa tensione ad innovare, ad essere propositivi e
partecipativi l'ho vista. Penso quindi che siamo sulla buona
strada. Ovviamente occorre fare un grande sforzo che parta da tutti
noi: dalle nostre Amministrazioni comunali, dai nostri
collaboratori, perché non dimentichiamoci che i nostri
collaboratori, la cosiddetta "burocrazia" agisce all'interno di
norme che fa la politica. Dobbiamo pertanto cominciare a fare norme
più agevoli, più lineari, più attuabili, perché solo così saremo
più europei.
Ancora un'ultima cosa: la
souveraineté,
la cui traduzione
italiana non è che mi convinca proprio, ma nell'Europa dobbiamo
crederci, perché mi preoccupa molto la via della seta. E mi fermo
qui.
Presidente -
La parola al collega Marquis.
Marquis (SA) -
Credo che oggi sia un momento importante e
che capiti anche in una fase delicata, perché siamo a tre giorni
dalle elezioni per il rinnovo del Parlamento europeo. Ci troviamo
in Aula a parlare di programmazione europea, quindi è ovvio che si
facciano anche tutta una serie di valutazioni politiche che
attengono un pochettino meno alla programmazione regionale, ma
questo credo che ci sta.
Mai come oggi credo sia importante l'essere europei e avere una
visione europeista. Credo che, come è stato sottolineato da
qualcuno che mi ha preceduto, in particolare dal collega Bertin, il
più grosso successo che c'è stato nel secolo scorso è stato quello
di creare e costituire la casa comune a seguito del secondo
conflitto mondiale. È una casa che è stata costruita per gradi con
molta fatica, che è stata allargata piano piano alla partecipazione
di altri Stati che inizialmente non ne hanno fatto parte. Ritengo
che l'Italia debba rivendicare un ruolo di grande importanza nella
creazione di questo processo, tant'è che il tutto parte dal 1957,
dall'accordo di Roma sulla CECA; un'importanza che negli ultimi
anni si sta però perdendo un pochettino. Penso che tutti i concetti
non siano assoluti, ma cambino e assumano importanze diverse nel
tempo in funzione delle sfide che si devono affrontare. Oggi
nell'Unione europea viviamo la necessità di affrontare grandi
sfide, sfide comuni, che partono dalla globalizzazione, dai grandi
problemi, a come è stata affrontata la recessione del 2009, ai
problemi della sicurezza, delle migrazioni e dei cambiamenti
climatici, della digitalizzazione, dell'innovazione, della
disoccupazione.
Credo che a livello politico siamo di fronte a due
interpretazioni. C'è chi dice che bisogna mantenere la sovranità
nazionale e "sovranità nazionale" significa avere piena potestà di
decidere in modo isolato secondo la propria visione e le necessità
del proprio Stato. C'è poi chi dice: "Viviamo sotto lo stesso
tetto, abbiamo problemi comuni che devono essere affrontati a
livello strategico ad un livello sovranazionale". La nostra
posizione è questa. Noi riteniamo che i grandi problemi comuni non
possano essere affrontati secondo l'esclusiva visione dell'esigenza
dello Stato, perché diversamente si mette a rischio la casa comune.
Vi dico quello che ho notato - e questo lo dico anche nel ruolo di
rappresentante del Comitato delle Regioni, laddove ho avuto modo in
questi ultimi due mesi di partecipare alle riunioni, dove ci si è
confrontati sui grandi temi e ci si confronta con animo
costruttivo: vi assicuro che l'Italia ne esce mortificata dal
comportamento che si sta tenendo, e questo nell'arco dell'ultimo
anno. C'è una mortificazione da parte di tutti gli altri Stati. Ora
credo che non si vada da nessuna parte se non si trova il modo di
lavorare insieme, perché non è demolendo la casa che la si
migliora. La casa va ristrutturata piano piano. Gli accordi vanno
innovati attraverso negoziazione, attraverso cooperazione,
attraverso un confronto costruttivo. Non è con la forza che si
possono portare a casa dei risultati.
Detto questo, se è vero che le sfide comuni, le grandi sfide
vanno affrontate a livello sovranazionale, è importante avere una
strategia e le risorse che vengono messe a disposizione da parte
dell'Unione europea per affrontare il problema. Poi cosa significa
essere autonomisti? In questa versione attuale evolutiva significa
poter declinare in azioni le linee strategiche che sono comuni
secondo le esigenze del proprio territorio, perché ci possiamo
riconoscere tutti nell'esigenza di creare prosperità, sostenibilità
ambientale, un'Europa più sociale e più attenta ai giovani. Poi
ciascuno, in funzione delle esigenze del proprio territorio, andrà
a definire le azioni necessarie per raggiungere questi obiettivi.
Io credo sia questo il modello di approccio che oggi si deve avere,
perché diversamente, se pensiamo di fare tutti i sovranisti, non
riusciamo a trovare la soluzione ai problemi. L'Unione europea è
come una famiglia: se il marito è sovranista e la moglie è
sovranista, io credo che dopo due giorni la famiglia si spacca, non
risolve i problemi comuni. Pertanto credo che ci sia la necessità
di avere una capacità di condivisione, di analisi comune, di
trovare delle soluzioni ai problemi.
Credo che la sessione di oggi sia anche importante, da una
parte, per fare il punto della situazione sulla gestione della
programmazione e, dall'altra parte, per analizzare le linee
programmatiche del futuro. Siamo nel 2019, rientriamo nella
programmazione 2014/2020. È una programmazione che sta entrando nel
vivo, come si legge nella relazione e rispetto al 2017 e 2018 ha
avuto un grosso incremento della spesa, ma risente ancora della
difficoltà della gestione dei fondi europei. Purtroppo i risultati
manifestano ancora questa difficoltà. La programmazione ordinaria
dovrebbe essere terminata nel 2020, ma non solo per noi non sarà
così, si andrà ancora avanti, ci sarà una coda. Abbiamo oggi una
quota di pagato che è del 22 percento sul totale della
programmazione e su questo credo dovremmo tutti assieme fare
un'autocritica, perché c'è la necessità, a mio avviso, di dare una
ristrutturazione significativa a questo tipo di gestione. Ci
contraddistingue anche rispetto ad altre realtà il grosso numero
dei progetti. Abbiamo 6.500 progetti di cui 5.700 nell'ambito del
settore agricolo e questo evidenzia anche la difficoltà poi di
procedere con i pagamenti e tutto quello che ne consegue a livello
amministrativo.
Ci troviamo in una fase dove siamo a cavallo tra la chiusura di
una programmazione e la definizione di una programmazione nuova.
Sotto questo profilo credo che sia di interesse discutere su questo
argomento. È stato evidenziato già dall'Assessore che la
Commissione europea, nel mese di maggio 2018, ha messo a
disposizione la bozza di QFP (Quadro Finanziario Pluriennale) della
programmazione 2021/2027. C'è già stato un confronto in Europa,
anche nel Parlamento europeo e nel Comitato delle Regioni sotto
questo profilo. La proposta presentata dalla Commissione aumenta
circa di una cinquantina di miliardi le risorse disponibili
rispetto alla vecchia programmazione, però sostanzialmente ne
cambia un po' la definizione; una definizione che è tesa anche ad
affrontare le nuove sfide, quindi vengono messe risorse che prima
non c'erano nella passata programmazione, sulla sicurezza, sulla
gestione dei migranti e sulla questione climatica, poiché è
sicuramente aumentata la sensibilità rispetto al passato ad oggi.
Questo fa venire un pochettino meno e fa ridurre un po' le risorse
a favore delle politiche di coesione. Il Parlamento europeo e il
Comitato delle Regioni non concordano sulla posizione della
Commissione, perché questa proposta prevede una riduzione delle
risorse a disposizione dei programmi FSE e del Piano di sviluppo
rurale. È una discussione aperta che sarà attuata e negoziata verso
la fine di quest'anno. Però credo che sia importante esserci sugli
argomenti per capire quali sono le tendenze e per poterle recepire
anche a livello di linee che la Regione si dovrà dare.
La vecchia programmazione aveva già sostanzialmente innovato il
modo di gestione dei fondi europei, perché a monte della
definizione dei vari programmi aveva evidenziato la necessità di
avere dei documenti di programmazione. La Valle d'Aosta si è dotata
della Strategia di sviluppo 2020 e, soprattutto, della
Smart
specialization strategy
, che è quel documento trasversale alla
gestione di tutti i fondi che si dà come obiettivo quello di
assicurare le condizioni di competitività della nostra Regione.
Sono stati individuati degli indicatori, degli obiettivi da
perseguire e penso che sarà bene anche a livello politico fare
delle considerazioni a posteriori di monitoraggio per capire se gli
obiettivi sono stati raggiunti, in quale misura, e se ci sono dei
miglioramenti da effettuare.
L'altra grande innovazione è quella dei disimpegni che sono
stati individuati. Fino alla programmazione scorsa si poteva
arrivare al termine della programmazione e poi si tirava la somma,
mentre adesso sono stati previsti dei paletti da rispettare anno
per anno, di cui siamo stati vittima lo scorso anno nel fondo
sociale. Credo che sotto questo profilo, guardando al futuro,
tenuto conto dell'importanza che rivestono queste risorse, ci sia
la necessità di investimenti, perché l'Assessore ha sottolineato
prima che abbiamo 365 milioni di euro disponibili oggi su tutti i
programmi che rappresentano circa una cinquantina di milioni
all'anno di investimenti. Sono investimenti di cui non se ne può
fare a meno, sono investimenti che oggi hanno un peso specifico
superiore rispetto a dieci anni fa, perché dieci anni fa il
bilancio della Regione era molto più ricco e oggi, invece, hanno un
peso relativamente più significativo. Pertanto, sotto questo
profilo, a mio avviso, c'è da entrare nell'ottica che richiede
l'Europa, quella di una programmazione. Credo che questo ci possa
anche aiutare ad uscire dalla nostra situazione, che è un po' una
situazione di chiusura della Valle d'Aosta. Dobbiamo aprirci di più
alle sfide del mondo. Dobbiamo far crescere la nostra economia,
rafforzare il tessuto imprenditoriale, dargli maggiori opportunità
attraverso anche tutte quelle iniziative di cooperazione
transfrontaliera, attraverso i progetti che ci sono
Interreg-Alcotra e anche attraverso le iniziative di carattere
transnazionale su cui tornerò dopo.
Credo che sia quindi importante seguire con attenzione
l'evolvere di questa materia, così come è importante la strategia
EUSALP a cui partecipiamo per valorizzare le problematiche comuni
che si vivono nell'arco alpino. In questo periodo è in definizione
anche un'altra strategia comunitaria che attiene alla montagna, ma
che fa riferimento alla parte dei Carpazi e credo che questo sia di
nuovo una cosa importante, perché più strategie si mettono insieme
- si possono anche fare sinergie tra EUSALP e l'area dei Carpazi -
e meglio si può difendere la questione della montagna. Se da una
parte è vero che l'articolo 174 del Trattato di Funzionamento
dell'Unione europea definisce l'attenzione alla montagna,
dall'altra parte vi assicuro che in questi due mesi, in tre
riunioni che ho avuto modo di partecipare, ho colto in pieno le
proposte di rivendicazione e di attenzione alle grandi aree urbane.
Lì ci sono dei grandi numeri, quindi bisogna attuare strategie di
difesa che possano essere convincenti e, soprattutto, gestibili e
condivisibili a livello globale. Ci sono già delle previsioni: nei
prossimi trent'anni la maggior parte della popolazione si
concentrerà nei grandi poli e quindi è inevitabile che avanzino le
richieste di investimento nelle grandi aree urbane. Invece bisogna
sottolineare l'importanza della montagna come produttore dei
servizi a favore dell'ecosistema, che sotto il profilo economico
non possono soddisfare le stesse condizioni di sostenibilità, ma
portano benefici anche a chi vive nelle realtà di pianura e nei
grandi centri urbani.
Questa per me è anche l'occasione di poter relazionare sulla
breve esperienza di tre riunioni nel Comitato delle Regioni, che è
l'organismo di rappresentanza delle Regioni e delle città a livello
europeo e che - come ho detto prima - è molto più vicino alla
politica del Parlamento europeo piuttosto che a quella della
Commissione. Questo perché? Perché rappresenta il territorio questo
organo, così come il Parlamento europeo è espressione diretta da
parte dei cittadini europei, mentre la Commissione vive in un
ambiente un po' più distaccato, un po' più astratto così come viene
percepito.
Credo che oggi non si possa fare a meno di difendere questa casa
comune, perché noi abbiamo dei valori comuni, valori che da un
recente sondaggio che è stato fatto e promosso dall'Unione europea
sono stati sostanzialmente identificati in tre. I primi tre sono:
la pace, i diritti umani e la democrazia. Credo che all'interno di
questi valori noi ci dobbiamo riconoscere, ritrovare e cercare di
valorizzare le nostre esigenze attraverso un dialogo costruttivo.
Per quello che concerne il Comitato delle Regioni - è stato
sottolineato anche prima dall'Assessore -, credo ci sia la
necessità di intervenire nella fase ascendente della legislazione
europea e che questo, a differenza del passato, possa essere
strutturato in modo da essere un presidio della Valle d'Aosta per
portare le nostre istanze nella fase importante di espressione dei
giudizi sulle proposte avanzate dal Parlamento europeo e dalla
Commissione europea a valutazione, perché questo è un organo
consultivo. È un organo consultivo organizzato in Commissioni e io
partecipo alla Commissione Ecoter (quella che si occupa di coesione
e del bilancio dell'Unione europea) e alla NAT (quella che si
occupa di risorse naturali e ambiente).
Al di là di quella che è stata l'utilità dell'Ufficio di
Bruxelles sino ad oggi - perché è stato istituito con la legge n. 8
del 2006, quindi sono 13 anni che la Valle d'Aosta ha questo
presidio -, questo è un presidio che ha una funzione
tecnico-operativa e amministrativa di rapporto con gli uffici della
Repubblica italiana a Bruxelles, con gli uffici delle altre Regioni
e, inoltre, è a supporto delle attività del Comitato delle Regioni.
Io credo che oggi, così come avevo già avuto modo di dire in
Commissione, ci sia l'opportunità, l'esigenza di dare anche un
ruolo nuovo a questo ufficio, perché c'è la necessità di avere
sempre più una visione sovralocale. Bisogna essere in anticipo e
non in ritardo nel recepimento della legislazione europea e anche
essere in grado di poter cogliere le opportunità che sono sempre
maggiori sull'accesso ai fondi diretti gestiti dalla Commissione,
al di là della normale programmazione. Per questo bisogna darsi una
struttura, bisogna creare un ufficio che abbia professionalità
importanti, sia sotto il profilo della qualificazione che sotto il
profilo numerico, che sia un minimo funzionale, perché diversamente
si può solo svolgere l'attività spicciola e ordinaria. Potrebbe
essere anche un'avanguardia per le imprese che hanno una
collocazione e un'attività sovraregionale. Io credo che lì si possa
creare un ufficio di consulenza di servizio al nostro sistema della
Camera di Commercio, delle imprese che sono più evolute per poter
cogliere le opportunità, perché al di là della banalizzazione che è
stata fatta prima, dicendo che fa sorridere che nel documento si
parli di sensibilità verso l'ambiente, verso queste tematiche e si
è tornati sulla questione dell'acqua, io voglio sottolineare che le
uniche due iniziative a cui la Regione ha fatto accesso di fondo
diretto sono proprio quelle nel settore della difesa ambientale,
sono progetti a cui ha partecipato l'ARPA proprio a salvaguardia
della qualità dell'aria, a salvaguardia della nostra biodiversità.
Sicuramente è poco, perché c'è spazio per attingere a risorse più
importanti, però bisogna essere attrezzati, perché oggi è sempre
più difficile. Occorre anche partecipare alle proposte di carattere
transnazionale, dove vengono messi assieme gli operatori di diversi
Stati che condividono una dinamica e una problematica comune.
Al di là di tutto, credo che sia importante anche a livello
legislativo - come peraltro è già stato segnalato prima - la
necessità della Regione di poter intervenire direttamente nel
recepimento della direttiva europea, senza passare attraverso il
recepimento dello Stato. Per questo però bisogna essere
strutturati, bisogna avere la capacità di avere una visione
innovativa che ci contraddistingua rispetto al passato. Ritengo sia
questa la grande sfida, una sfida che bisogna giocare tutti insieme
e che sicuramente - come ha detto l'Assessore - occorra fare anche
delle riflessioni di carattere politico, perché queste sono
dinamiche che non attengono solo alla sfera tecnica. Occorre però
che ci sia la partecipazione del Consiglio, della Giunta e che ci
sia uno spazio dedicato superiore rispetto a quello che ci è stato
messo a disposizione stamattina, perché il tema è sicuramente molto
complesso, spazia a 360 gradi e richiede una multidisciplinarietà
di approccio che necessita tutta una serie di approfondimenti.
Presidente -
La parola al collega Peinetti.
Peinetti (UV) -
Innanzitutto io non farò nessun
intervento politico, ma cercherò di farne uno molto rapido e
possibilmente tecnico.
In relazione al documento che ha presentato l'Assessore
Bertschy, mi rendo conto che sia abbastanza difficile riuscire a
fare un documento - come hanno sottolineato i colleghi prima - che
abbia un'anima e sia particolarmente attraente quando si devono
fare tabelle e numeri. Non è per niente facile. Credo che sia stato
un ottimo lavoro, lavoro che ci può aiutare in molte suggestioni.
Mi limiterò solo a fare due o tre osservazioni molto rapide.
L'Europa in questo caso, almeno per quanto concerne la sanità e il
sociale, è un'opportunità che forse noi in Valle d'Aosta abbiamo
usato troppo poco, l'abbiamo usata troppo poco soprattutto negli
ultimi anni per una serie di ragioni, credo, perché la continua
turbolenza politica non agevola sicuramente la possibilità di fare
dei progetti, dei programmi che sono molto complessi.
Come l'Assessore sa perfettamente - ma come penso tutti voi
sappiate -, presentare un progetto alla Comunità europea è una
delle cose più complicate che esistano sulla faccia della terra,
perché bisogna compilare valangate di moduli, bisogna passare da
Commissioni, da sub-Commissioni, bisogna seguire con molta
determinazione e con molta attenzione questi progetti. Noi ci
abbiamo anche provato. Io personalmente ci ho provato sia come
società scientifica, sia come Azienda sanitaria locale, in
collaborazione con i francesi e questa è l'altra notizia che,
secondo me, è interessante sapere. Non è che i francesi siano messi
meglio di noi, anzi, la loro sensibilità verso questo tipo di
approccio è estremamente bassa; fanno ancora più fatica di noi ad
arrivare ad ottenere finanziamenti e fanno ancora più fatica di noi
ad ottenere dei risultati.
Vi cito solo un dato: il programma dell'Unione europea per la
salute nel settennato 2014/2020 era di 450 milioni euro, quindi
sono cifre importanti che credo possano in qualche modo essere da
richiamo significativo per un tema come quello della sanità, che è
sempre e costantemente alla ricerca di fondi e di sostegno per
andare dietro all'innovazione tecnologica. Uno dei problemi più
grossi che noi abbiamo incontrato quando abbiamo cercato di
presentare dei progetti è stato quello di non riuscire a trovare i
canali giusti, a Bruxelles o a Strasburgo adesso poco importa,
perché a volte vai da una parte e a volte vai dall'altra, ma è il
problema principale. Fare
lobbying
a Bruxelles è
difficilissimo e quelli che ci riescono arrivano ai finanziamenti,
quelli che ci riescono arrivano a farsi finanziare progetti anche
di decine e decine di milioni. Noi questo purtroppo l'abbiamo fatto
limitatamente.
Ho letto con molto interesse la relazione dell'Assessore e sono
stati ottenuti dei risultati in tema di sanità, in tema di sociale,
ma probabilmente si poteva fare anche di più. L'auspicio che io
vorrei - come citava il collega Marquis - è quello di utilizzare
meglio forse l'Ufficio di Bruxelles, di riuscire a raccordare
meglio i servizi europei con sia la Giunta che con il Consiglio, ma
di sicuro il problema è arrivare agli utilizzatori. Da noi, ad
esempio in sanità, la gente si scoraggia prima di iniziare, perché
presentare i progetti è difficilissimo. Io non so quanti di voi ci
abbiano provato. Io ci ho provato più di una volta, sono arrivato a
un certo punto e quasi sempre ho smesso. Avevamo presentato
l'interessantissimo progetto che andava nella direzione prevista
dai diversi punti che il programma UE per la salute prevedeva: era
un progetto sulla prevenzione della rottura degli aneurismi
aortici, l'avevamo fatto in Italia e volevamo estenderlo in Europa.
Ci eravamo riusciti - perché poi devi avere la partecipazione di un
altro Stato membro con te, spesso non puoi essere da solo, devi
avere altri Stati membri che presentino i progetti - e ci abbiamo
provato con la Francia. La Francia, come dicevo prima, è messa
peggio di noi: abbiamo cercato di trainarla, ma non siamo riusciti
ad arrivare alla fine della strada.
Credo che una delle prime cose che noi dovremmo fare è dare agli
utilizzatori degli esperti nostri degli Assessorati degli Affari
europei, che seguano questi progetti e che vadano nelle strutture,
in questo caso all'ASL piuttosto che nelle altre strutture - si
citavano prima le imprese, per esempio - a illustrare quali sono le
possibilità, perché il più delle volte siamo stati lasciati un po'
soli e abbiamo dovuto cercare di inventarci questi progetti quando
probabilmente un miglior sostegno sarebbe stato utile. Io penso che
questo potrebbe essere un invito sicuramente non così difficile da
raccogliere, ma può cambiare in maniera notevole l'approccio verso
questi progetti. Un dato per tutti è che l'80 percento dei
progetti, dei finanziamenti vengono utilizzati dai Paesi dell'est:
vengono utilizzati dalla Polonia, dai Paesi dell'est europeo,
soprattutto dalla Germania, perché sono stati capaci di superare
quegli ostacoli burocratici amministrativi che noi ancora facciamo
fatica a superare.
In merito alla programmazione dei prossimi anni, purtroppo il
Piano salute finisce nel 2020, quindi credo che sia praticamente
impossibile presentare oggi, che siamo quasi a metà del 2019, dei
progetti per il 2020. Penso che di soldi a livello europeo ce ne
siano ancora molti, e inutilizzati, per cui ritengo che se noi
proviamo a fare uno sforzo adesso cercando di indirizzare
attraverso l'Assessorato un sostegno maggiore a chi deve presentare
i progetti dando la possibilità di presentare progetti anche
minimi, che però ci diano la possibilità di superare una
congiuntura economica che a livello sanitario - ma non solo
sanitario, e non solo in Valle d'Aosta, ma in tutto il Paese - è
estremamente forte, potrebbe essere un segnale.
Il prossimo programma inizierà nel 2020 e sarà di nuovo di altri
sette anni. Credo che noi non dovremmo farci trovare impreparati
almeno per valutare la presentazione dei progetti nei primi anni,
perché altrimenti, se arriviamo di nuovo troppo tardi, il rischio
potrebbe essere quello che non ci sarà più la possibilità di
attingere ai fondi.
Un'ultima cosa: credo sia importante fare proprio un'attività di
sensibilizzazione verso le diverse strutture che possono attingere
ai fondi europei, in questo caso l'ASL, ma non solo l'ASL, tutto
quello che ruota attorno alla sanità e al sociale - ovviamente
parlo di quello perché lo conosco meglio -, però probabilmente,
anzi sicuramente, molti sono più bravi di noi, come le imprese che
hanno attinto a quei fondi. Questa cosa va fatta e va fatta
rapidamente per aumentare la sensibilità degli operatori verso
questa opportunità che non possiamo più perdere.
Dalle ore 10:42 assume la presidenza il Vicepresidente
Distort.
Distort (Presidente) -
Ha chiesto la parola l'Assessore
Bertschy.
Bertschy (AV) -
Questo secondo intervento è meno
ingessato, anche perché siamo entrati un po' nel vivo e poi è
sempre difficile esprimere delle sensazioni quando si legge, è un
po' più diretto rispetto al dibattito che si sta sviluppando.
Intanto speriamo che con il caldo arrivino anche gli usignoli sotto
le finestre della Consigliera Pulz, così anche lei si sveglia con
il sorriso e queste civette si allontanano.
Vi ringrazio perché credo che sia un'edizione straordinaria
della sessione europea. Abbiamo passato cinque anni a chiudere
rapidamente l'argomento, mentre direi che questa la considero
veramente l'edizione zero: tante critiche - tutte costruttive e
questo fa parte finalmente dello svolgere un ruolo in politica - e
tante accettabili, non tanto come critica a chi ha lavorato in
termini di rappresentanza e di dirigenza e di tutti i funzionari
che fanno un lavoro enorme e difficile, com'è stato detto, perché
nella funzione di gestione di questi fondi la parte più importante
la fanno loro, ma che forse finora hanno fatto un lavoro parallelo
anche in termini proprio di amministrazione a quello
dell'Amministrazione regionale.
Nella visione che abbiamo, come maggioranza e come Governo, gli
Affari europei sono diventati un Assessorato. Questa è stata una
scelta determinante per cominciare a sviluppare una visione
diversa, credo grazie anche alle indicazioni che sono partite dal
Presidente. Questa maggioranza si è dotata di una rappresentanza
politica maggiore rispetto al passato con l'assegnazione della
delega a un Consigliere per il Comitato delle Regioni. Questi sono
alcuni primi passaggi per dire che ci vogliamo organizzare con un
coinvolgimento molto più importante che nel passato, perché
riteniamo che di fondi europei assegnati dopo buone politiche e di
visione di programmazione ce ne sia bisogno, ma per una crescita
collettiva, non tanto per recuperare delle risorse. L'importante è
darsi una visione, l'importante è avere la capacità di programmare
il nostro lavoro, soprattutto è importante assegnare poi a questa
visione la ricerca dei fondi.
Mi sembra giusto sottolinearlo: siamo in una fase iniziale del
nostro lavoro e c'è sicuramente tanto da fare, siamo in una fase di
passaggio. I due documenti hanno un diverso valore: una è una
relazione dettagliata a livello amministrativo, l'altro è un
documento di indirizzo che va riempito di significati, di
contenuti, di progetti concreti e assegnato poi agli atti
deliberativi. C'è quindi tutto il tempo eventualmente per
correggere il tiro e per raccogliere le vostre indicazioni.
Dobbiamo definire bene insieme che ruolo vogliamo dare al
Consiglio regionale, perché è chiaro che se arriviamo ogni 365
giorni a raccontarci attraverso una relazione cosa abbiamo fatto
nel passato e poi assegniamo al dibattito poco tempo, non avremo
mai la possibilità di costruire insieme un confronto e anche
un'occasione di crescita. Una Commissione assegnata alla politica
europea oppure una Commissione più dedicata a questo lavoro? Sapete
bene quanto siete pieni di audizioni e di lavoro nelle Commissioni,
però la lascio come riflessione ai Capigruppo: come vogliamo
trattare la politica europea in termini politici
nell'organizzazione dei lavori del Consiglio? Riflettiamo insieme
che tipo di organizzazione ci diamo, dove veniamo a parlare noi,
che come Governo possiamo portare qualche informazione in più, ma
dove voi potete svolgere un ruolo politico. Credo che tanti di noi,
compreso l'Assessore, non conoscano neanche bene tutti i posti in
cui si tratta di politica europea. Abbiamo parlato dell'Ufficio di
rappresentanza a Bruxelles e oggi è un bel
totem
da
riempire: di organizzazioni e contenuti, ma anche di personale. A
Bruxelles abbiamo una persona oggi che opera, è un dirigente
incaricato nelle due funzioni: la cooperazione territoriale e
l'Ufficio di Bruxelles.
Lo dico con la massima trasparenza: stiamo cercando di capire
anche con gli attori socio-economici del territorio valdostano se
c'è un interesse a sviluppare una progettazione rispetto l'Ufficio
di Bruxelles e che tipo di interesse, in modo che si possa, mese
dopo mese, decidere come lavorare e se implementare i nostri
livelli di servizio a partire da quello personale. Le linee di
indirizzo che oggi vedete anche in questo senso sono molto larghe,
ci possiamo ritrovare, e mi fa piacere che ci sia il sostegno in
questa fase iniziale. Saranno linee di indirizzo accompagnate da
piani settoriali. Tutti gli Assessori e il Governo stanno lavorando
a piani settoriali: io mi sto occupando di quello del trasporto e
del lavoro, ma c'è il piano della salute, ci sono i piani
dell'ambiente, ci sono tutta una serie di piani che poi i colleghi
di Giunta declineranno meglio. Non sarà quindi una programmazione
legata a fantasie che vogliamo mettere in campo, ma sarà
strutturata da programmi che arriveranno a livello di discussione e
di confronto qui, in Consiglio regionale, e che guideranno il
lavoro del futuro. Su quelli ci confronteremo e quelli saranno la
base per fare una grossa inversione di tendenza rispetto al
passato. Dovremo pensare - questo sia in termini politici che
amministrativi - a un programma di sviluppo per la Valle d'Aosta
che poi può essere sostenuto con più fonti di finanziamento, ma che
non dovrà più svolgere un'attività parallela. Il programma è
quello, l'idea di fondo la dobbiamo vedere bene insieme e poi i
finanziamenti europei, piuttosto che i finanziamenti del nostro
bilancio e i finanziamenti nazionali sosterranno le varie linee di
azione. È un po' questa l'innovazione che nei prossimi mesi mi
piacerebbe portare e il dinamismo che insieme dovremo costruire,
sennò il rischio grosso è che alla fine di questa discussione
spegneremo ancora una volta i riflettori e ci ritroveremo il
prossimo anno a raccogliere qualche critica in più, ma alla fine
tutti insieme non avremo generato una differenza.
Il fatto che già stamattina - poi vedo altri colleghi prenotati
- una decina di Consiglieri siano intervenuti per sensibilizzare,
segnalare e portare un contributo costruttivo ad una visione
diversa io lo raccolgo come uno stimolo, ma anche come elemento di
novità, credo sia gratificante anche per tutti coloro che lavorano
in questo campo. Tocca a noi provare a ragionare con questa visione
e tocca a noi provare a proporre un'organizzazione diversa per il
futuro.
Ultima considerazione: non cadiamo nell'errore di valutare
sempre tutto in termini negativi. Lo scorso martedì si è tenuto il
forum
partenariale con tutti gli attori socio-economici,
sono venute alcune persone che hanno avuto la possibilità di
sviluppare dei progetti per raccontare le buone pratiche e vi
possiamo garantire che c'è stata soddisfazione da parte loro. Si è
trattato di un'azienda agricola, di progetti sulla formazione, di
progetti sulla medicina in montagna. C'è stata molta soddisfazione
nel poter presentare questi progetti e c'è stata anche molta
concretezza nel vedere cosa questi hanno determinato. Se è vero che
alcune cose non hanno funzionato, bisogna farle funzionare, se è
vero che stiamo vivendo una situazione di difficoltà con l'FSE, su
questa ci stiamo impegnando. Il programma è di 365 milioni e l'FSE
ne occupa 55. Ci sono tante progettazioni che stanno avanzando, che
si stanno realizzando e che stanno determinando un valore aggiunto
per la comunità. Questo dovrà essere lo stimolo per fare una
programmazione ancora migliore per il futuro, ma ricordiamoci bene
che a breve partiranno i lavori del Convitto di Verrès. In passato
abbiamo realizzato opere importanti come il Forte di Bard. Ci sono
iniziative dove la Valle d'Aosta ha dimostrato di sapere usare i
fondi europei. Credo e sono sicuro che dimostrerà di farlo ancora
in maniera migliore per il futuro. Se vogliamo vendere - e raccolgo
anche l'ultimo invito del collega Peinetti - un valore di stimolo
un po' positivo rispetto a questo settore che sappiamo essere
complesso, dobbiamo anche noi cercare di capire come organizzare
l'Amministrazione per supportare chi opererà e ricercherà i fondi
e, nello stesso tempo, dobbiamo presentarli un po' meno
negativamente con le nostre parole. Già è difficile, ma così si
rischia poi di spaventare ancora di più le persone. C'è un lavoro
di formazione da fare anche da parte della politica. Per quello che
mi riguarda e ci riguarda, abbiamo tutta la volontà di dare
disponibilità, anche in questo senso.
Presidente -
Ha chiesto la parola il collega Manfrin.
Manfrin (LEGA VDA) -
Io devo esordire anche questa volta
come solitamente esordiscono molti colleghi. Ve lo giuro, non
volevo davvero intervenire, ma alcune sollecitazioni che sono
emerse dall'interno di quest'Aula mi hanno obbligato a fare un
intervento, perché è stata presentata un'idea e una visione di
Europa che differisce un po' dalla realtà delle cose.
Comincio - l'ha detto il collega Bertin, ma anche il collega
Marquis - con quella che è l'Europa: un modello di pace. È un
errore che spesso tanti e convinti europeisti fanno, quello di
dire: "l'Europa ci ha garantito settant'anni, cinquant'anni, cento
anni, duemila anni di pace". Chi dice questo però ignora o finge di
ignorare che vi è stato un conflitto nei Balcani, peraltro anche
molto sanguinoso, e l'Europa questo non lo ha evitato. C'è stato un
conflitto - anzi c'è tuttora - tra Grecia e Turchia sull'Isola di
Cipro, dove ogni tanto ci si lancia zolle di terra e sassi, ma ogni
tanto si spara anche e c'è un conflitto in Ucraina, dove si spara,
dove ci sono carri armati, dove la guerra c'è. L'Europa, però,
questa pace non l'ha garantita. Si fa quindi un errore quando si
sostiene la tesi dell'Europa portatrice di pace, o perlomeno si fa
un errore quando si dice: "Non ci sono state guerre in Europa da
quando c'è l'Europa".
Ho sentito evocare dal collega Barocco - che ci dà sempre
numerosi spunti di dibattito - un concetto un po' così, relativo al
modello svizzero. Lei ci ha detto che nel modello svizzero
sostanzialmente il potere arriva dal basso verso l'alto. Ora io ho
dovuto attingere ai miei studi di filosofia del diritto, dove
invece sul tema dell'aporia della norma si spiega come ogni legge
che è del basso viene legittimata da quella immediatamente
superiore fino ad arrivare ad esempio alla Costituzione che, non
avendo una legge superiore, trae forza da sé stessa. La sovranità
al popolo ovviamente viene data in questa maniera. Lei forse ha
eccepito il fatto che ci siano... questo è un sistema che è
assolutamente funzionale nel modello svizzero, perché permette di
creare dei
referendum
dal basso su decisioni di diversi
tipi; ce n'è stato uno anche recentemente, ci sono referendum
continuamente. Il modello federalista, però, quello che appunto lei
ha rivendicato e su cui noi battiamo - lei, che è profondamente
federalista - è il modello che noi proponiamo per l'Europa:
un'Europa delle Nazioni. Quella che è stata dipinta è una
fotografia dell'Europa che ci viene detta meravigliosa, un'Europa
che ci ha garantito benessere, ricchezza, che ci ha garantito un
sacco di diritti. Però, se noi andiamo a guardare i dati economici
di questa Europa, non possiamo che prendere atto che "questa
Europa" tutta questa ricchezza forse non l'ha portata.
C'è stato uno studio, recentemente pubblicato da un istituto di
ricerca tedesco, che raccontava di come in vent'anni il PIL
italiano si sia ridotto di 4.325 miliardi di euro, una perdita
pro-capite per gli italiani di 73.000 euro. Siamo gli ultimi in
questa speciale classifica, mentre invece i tedeschi, dall'ingresso
dell'euro ad oggi, hanno acquisito pro-capite ben 23.000 euro.
Questa è un'Europa chiaramente evidentemente che ha delle
disparità, dove qualcuno guadagna e qualcuno perde. Allora per
qualcuno "questa Europa" è un affare e per qualcuno "questa Europa"
è un problema. Lo si vede anche per esempio sul saccheggio che è
stato fatto da parte di numerosi Paesi europei, anche non europei,
ma soprattutto europei - penso alla Francia -, saccheggio di
aziende del nostro Paese. Tantissimi marchi storici del nostro
Paese sono passati dall'essere ovviamente di nostra proprietà
all'essere di proprietà di Paesi esteri. Questa - ci spiegano - è
una legge del mercato: è la legge della domanda e dell'offerta. È
la legge del fatto che se un'azienda vende e io compro nessuno può
dire nulla. Giustissimo. Peccato che quando è stato il momento per
l'Italia - l'ultimo esempio è quello di Fincantieri-Stx - di
acquisire delle aziende funzionanti, per esempio in questo caso
della Francia, la Francia ha fatto appello e ha ottenuto di
bloccare questo acquisto perché non voleva che quello che ha
definito un "
asset
strategico dello Stato" finisse in mano
italiana. Anche qui ovviamente l'Europa si è schierata con la
Francia e quindi ha bloccato l'acquisizione. Questo non è il
modello europeo dove le acquisizioni valgono soltanto se le spese
le facciamo noi, se i gioielli di famiglia vengono comprati a noi,
ma per gli altri questa regola non vale e l'Europa si mette di
traverso.
Si è parlato di immigrazione. Non so se lo sapete, ma vedo
quotidianamente alcuni
report
che ci parlano per esempio
dello stato di Schengen. Se voi andate a vedere la cartina
dell'applicazione, dell'accordo del famoso Trattato di Schengen,
vedrete che questo accordo è stato sospeso in numerosi Stati: è
stato sospeso in Francia, in Germania, in Norvegia, in Danimarca ed
è stato sospeso in Svezia. Non è stato però sospeso in Italia.
Quindi quando noi minacciavamo - e quando dico "noi" dico il
Governo Renzi ai tempi - di sospendere Schengen perché c'erano
chiaramente delle questioni poco chiare, dall'altra parte ci si
diceva: "Eh no, brutti razzisti, non potete mica sospendere
Schengen, assolutamente no". Gli Stati europei, invece, quelli che
vi ho elencato, loro, che invece razzisti non sono, possono
tranquillamente sospendere Schengen quando e come gli pare, operare
dei controlli alla frontiera per le persone e le merci che arrivano
per esempio dall'Italia. Ci si mette però di traverso se questa
scelta minaccia di farla l'Italia: questo non si può fare! Si
possono recuperare, ad esempio, come avviene in Francia, i
clandestini, caricarli sulle auto della Polizia e riscaricarli in
Italia, ovviamente senza avvertire il Paese in cui si sta
arrivando, ma non si può sospendere Schengen. Guai!
Si è parlato poi di sovranità. Il pericolo è appunto quello di
dire: bisogna cedere completamente la sovranità all'Europa e
pensare che "questa Europa" possa comprendere non solo le
particolarità di ogni Stato, perché dobbiamo considerare che
abbiamo a che fare con Stati che sono geograficamente,
morfologicamente e culturalmente diversi, differenti fra loro. Non
possiamo pensare che un organo centrale possa capire e comprendere
tutte le specificità sia degli Stati, sia dei territori. Ce ne
accorgiamo quando parliamo di agricoltura, ma ce ne accorgiamo
semplicemente quando bisogna fare i progetti - ne abbiamo parlato
anche in quest'Aula -, quando si parla con il Ministero e il
Ministero considera le pianure della Pianura Padana alla stessa
maniera delle zone montuose della Valle d'Aosta: si trovano delle
difficoltà, non partono i progetti, ci sono problemi sui PSR. Se
noi pensiamo di cedere tutta la sovranità a questa Europa che non
ha contezza di quello che è il suo territorio, facciamo un grave
errore. È questo che vogliamo affermare.
Io ho sempre creduto nel sogno europeo. Il sogno europeo nasce
quando c'erano due blocchi contrapposti: il blocco degli Stati
Uniti da una parte e il blocco sovietico dall'altra. L'Europa
veniva tirata dalla giacchetta da una parte all'altra e si sognava
una terza via, un'indipendenza da questi due blocchi. Si sognava
un'Europa dei popoli - in cui fermamente crediamo ancora oggi -, ma
non è l'Europa dove i popoli diventano indistinti, dove le
differenze vengono annullate in virtù di un unico pensiero globale.
No! È un'Europa che valorizzi le differenze e che permetta - come
in parte ha detto anche il collega Marquis - di mettere insieme i
problemi, i problemi comuni e di risolverli assieme, ma senza
cancellare le nostre specificità, le nostre particolarità e senza
che nessuno, che non conosce il nostro Paese o la nostra Regione,
debba venire qui ad imporci la sua visione. Non è questa
l'Europa.
Concludo citando un pericoloso documento sovranista al quale
purtroppo io faccio riferimento e al quale tutti dobbiamo fare
riferimento: la Costituzione italiana, che al suo articolo 1 ci
dice che la sovranità appartiene al popolo, il quale la esercita
nelle forme e nei limiti della Costituzione.
Presidente -
Ha chiesto la parola l'Assessore Certan.
Certan (AV) -
Nous sommes en train d'analyser deux
points: disons un rapport sur ce qui a été la programmation
européenne et, en même temps, nous sommes en train de tracer les
lignes de programmation pour l'avenir. Je pense qu'il est important
pour cette discussion au sein du Conseil régional, pour donner ce
que quelqu'un a dit, peut-être l'âme à ce document, qui manque un
peu, mais il est évident que de quelque façon on cueillera ce que
aussi le Conseil régional portera comme contribution pour
programmer encore davantage et pour détailler.
Je voudrais tracer un petit peu le parcours que comme Assessorat
à l'éducation nous avons parcouru et quelle a été la réflexion sur
les points concernant l'instruction, l'éducation aux jeunes et
aussi la formation et la recherche. On est parti de trois
principaux piliers qui ont été ceux de poser l'attention à ce qui a
été fait et à ce qui est utile d'employer come poutrelle et comme
pont pour l'avenir. Il y a des aspects touchés par beaucoup d'entre
vous qui ont fonctionné et il est important peut-être de les
retenir, de les considérer comme ponts pour l'avenir. Nous avons
fixé l'attention sur ce qui manque en Vallée d'Aoste, je dirais
avec un profil un peu différent: quelle est la Vallée d'Aoste que
nous voulons pour les prochaines générations, ce qui manque à notre
avis et donc ce que nous avons besoin de définir et de mieux
détailler. Un troisième aspect, qui est transversal et
complémentaire avec tous les autres secteurs, a été tenu en
considération. Je dirais que l'école est sûrement le lieu par
excellence de formation, mais pour qu'elle soit effectivement "lieu
de formation" elle doit être connectée au territoire, elle doit
être surtout une école concrète, réelle, qui sache dialoguer et
faire partie du territoire et des nécessités, avec une vision plus
lointaine, qui ne regarde naturellement pas seulement à l'intérieur
de soi-même, mais qui regarde surtout à l'extérieur. Donc elle doit
être connectée aux problématiques des familles, je dirais aux
problématiques des communautés, et aussi à la réalité sociale que
nous vivons, mais elle doit savoir où elle veut aller, autrement
elle vit dans le présent en se trouvant toujours dans le passé et
elle ne va pas au-delà de la journée.
Je voudrais citer quelques aspects qu'on a retenu de prendre en
compte, comme la valorisation du rôle de l'Université de la Vallée
d'Aoste, avec une vision nouvelle de son rôle, je dirais une vision
aussi de centre de recherche, encore plus pratique, qui d'un côté
trace et donne des idées pour la formation des jeunes et pour la
formation future, mais de l'autre côté qui est une culture du
territoire, qu'elle ne soit pas - je le disais avant - déconnectée
du territoire lui-même. Donc elle doit travailler en synergie avec
d'autres centres de formation, soit sur le territoire valdôtain,
soit sur le territoire européen et elle doit intégrer ses cours
sûrement avec des cours plus novateurs et performants pour nos
jeunes valdôtains, mais aussi pour nos jeunes universitaires qui
pourraient arriver en Vallée d'Aoste et pourraient enrichir l'offre
culturelle et l'offre des idées de notre Université.
Nous avons essayé de donner une autre attention au lien qu'à
notre avis il y a eu très peu entre formation, centre d'éducation
et centre de formation du travail. Je dirais qu'une attention
particulière doit être accordée aux enfants, aux femmes, aux
familles, aux personnes âgées, pour qu'il y ait une meilleure
conciliation, une meilleure complémentarité, afin que les familles
puissent de quelque façon vivre sur le territoire et, en même
temps, travailler et être performantes dans la société.
Une discussion doit être faite aussi sur l'organisation des
écoles, de l'instruction régionale. Il y a des projets européens
très intéressants qui s'appellent "
Verso una scuola di
eccellenza
" et je les considère des ponts. Je crois qu'il faut
en tenir compte, car ils sont très intéressants pour les écoles,
mais ils doivent aussi devenir des projets basilaires, solides,
afin qu'ils ne soient pas seulement des projets qui passent, je
dirais des modes, mais des projets ancrés et enracinés dans les
écoles, vraiment performants. Je parle par exemple des stages
aziendali
, des stages
linguistici
all'estero, des
stages sur les langues du territoire, naturellement sur les langues
européennes, pour favoriser vraiment le plurilinguisme, pas
seulement pour en parler, mais pour le pratiquer. Quelqu'un a déjà
détaillé sur cela en citant Erasmus, plutôt que d'autres. Je pense
aussi que l'école est une communauté où tous les rôles doivent être
de quelque façon présents et respectés. L'école est un système qui
doit fonctionner ensemble, il doit y avoir un lien étroit aussi
avec la communauté ou la commune d'appartenance. Je pense que
quelquefois le système d'instruction valdôtain a été un petit peu
replié sur soi-même, il ne réussit pas à cueillir les défis que
l'Europe ou la société nous lancent, l'école est plutôt fermée sur
soi-même et elle ne réussit pas à s'organiser en s'ouvrant.
Vorrei citare proprio un paio di esempi. Abbiamo parlato prima
di "progetti ponti" che erano nell'asse verso una scuola di
eccellenza, e sono gli
stage
aziendali, gli
stage
linguistici che siamo riusciti a riproporre in poco tempo, ma che
purtroppo lo scorso anno sono falliti perché hanno dovuto essere
ritirati. Con un lavoro sinergico fra l'Assessorato alle politiche
europee e il nostro Assessorato siamo riusciti a riproporli adesso;
certo, con tempi un po' stretti, perché siamo verso la fine
dell'anno scolastico, ma molte scuole non sono riuscite ad
organizzarsi e non hanno aderito per questo primo giro, perdendo a
mio avviso una grande occasione o comunque facendo perdere ai
ragazzi una grande occasione già per questa estate per poter andare
all'estero e a lavorare in una situazione chiaramente protetta e
privilegiata qual è quella di uno stage aziendale all'estero.
Questo non è per tirare le orecchie alle scuole, ma per dire che le
stesse probabilmente non erano organizzate e, nello stesso tempo,
non sono state aiutate ad organizzarsi per poter accedere a questi
corsi. Su questo dobbiamo fare attenzione, dobbiamo assolutamente
essere molto più puntuali e su questo mi prendo sicuramente
l'impegno. Ad esempio abbiamo già cercato di lavorare insieme alle
Politiche europee per permettere alle scuole di appoggiarsi ad enti
terzi per poter fare i progetti, poiché solo la nostra Regione
aveva questa limitazione, in quanto altre Regioni sono riuscite a
portarli avanti proprio attraverso il supporto di altri enti.
Questo per dare veramente l'idea di come occorra prendere in
considerazione questo grido d'allarme che le scuole ci hanno
lanciato: non riescono ad organizzarsi, ad aprirsi e a programmare
meglio. Pertanto dobbiamo assolutamente essere molto più presenti
ed aiutarli in questo.
Ci sono altri aspetti - e qualcuno ne ha parlato - che secondo
me vanno presi in considerazione, come ad esempio le politiche per
i giovani. Condivido quanto ha detto la Consigliera Pulz e questo
credo di averlo detto io, in Commissione: si parla spesso di
politiche per i giovani, ma poi però sono persone che hanno già un
lavoro, che hanno già una stabilità... meno male che non vivono le
problematiche dei ragazzi che propongono le iniziative nel Piano
giovani! Magari ritarderemo un pochettino con l'approvazione, però
credo che sia importante costruirlo con i giovani o, perlomeno,
dare la parola anche a loro per costruirlo insieme ed è quello che
stiamo facendo, li incontriamo proprio in queste settimane.
Dicevo prima che è importante che la scuola sia ancorata al
territorio e che quindi i Comuni non perdano il contatto con il
centro di eccellenza di formazione che hanno sul territorio,
delegandolo necessariamente, ma si deve lavorare in sinergia. Anche
in quello che io vedo come un lavoro federativo, per piani
superiori, e quindi per un'Europa diversa, ognuno deve sicuramente
mantenere il suo ruolo. Credo che in una comunità il ruolo del
Comune sia molto importante e quindi occorre sicuramente cercare di
essere più vicini.
Vi è un'altra esigenza che, a mio avviso, questo piano dovrebbe
prendere in considerazione, che è emersa in modo direi anche un po'
prepotente in questo periodo: gli educatori devono essere accanto
alle famiglie, devono essere di sostegno per le famiglie ancora di
più di quanto lo si era in passato. Quest'anno le famiglie hanno
segnalato in modo veramente chiaro di non riuscire - spesso per
problemi lavorativi - a gestire l'organizzazione della giornata dei
ragazzi e hanno chiesto il supporto di centri di educazione. Io
credo che questo non possa non essere preso in considerazione.
Vi sono poi anche altri aspetti sui quali adesso non entro, ma
sicuramente li stiamo dettagliando e li stiamo mettendo in rete
anche con tutti gli altri Assessorati. Credo che la formazione e
l'educazione sia molto importante. Un ruolo sicuramente importante
lo deve avere la ricerca, che deve diventare di nuovo ricerca in
campo educativo, quindi di didattica, in campo pedagogico, poiché
fare formazione e insegnare in una scuola non è come un altro
lavoro; lo si apprende con l'esperienza, ma lo si deve fare
naturalmente con un'esperienza e un apprendimento specialistico del
settore. Non si può improvvisare, poiché, come in altri campi -
penso a quello medico, per esempio -, si farebbero danni. Come ci
si preoccupa dei danni di un medico che non sa operare nel modo
adeguato, credo che si debbano tenere in considerazione anche i
danni che può fare un insegnante non adeguatamente preparato in
campo didattico e pedagogico. Questa è un'esigenza della scuola di
oggi. Credo che vicino e a fianco di insegnanti assolutamente
preparati ci debba essere una formazione che pensa davvero
all'Europa del 2030 e del 2050 e su questo sicuramente ci sarà
spazio per lavorare, per tutti. L'Assessorato, così come vuole una
scuola aperta e non ripiegata su sé stessa, è anch'esso aperto alle
proposte e non ripiegato su sé stesso.
Presidente -
La parola all'Assessore Baccega.
Baccega (UV) -
Stiamo entrando nel vivo del pensiero
europeo, un pensiero che stiamo diffondendo con le nostre idee e
con le nostre affermazioni un po' in tutta la Valle in questi
giorni. È un pensiero che viene da un europeista convinto come il
sottoscritto, un pensiero europeista, federalista, che discende dal
pensiero repubblicano mazziniano di Carlo Cattaneo. Tanto per dire
che stiamo diffondendo questo concetto che l'Europa è una
straordinaria opportunità, anche se in alcune sue specificità va
certamente riformata.
Non è, però, di Europa in senso lato della quale io volevo
parlare, con questo mio intervento, ma sottolineare il percorso che
ci ha portato a questo confronto in Consiglio regionale. È evidente
che va sottolineato un deciso cambio di marcia rispetto a questo
tema. Lo ha detto l'Assessore: si è costituito l'Assessorato degli
affari europei che determina l'importanza che questa Giunta ha
voluto dare a questa parte significativa, ma è anche stato
individuato un nuovo percorso che ha rafforzato una struttura che
ha cambiato metodo; un metodo che, dal punto di vista del nostro
Assessorato, abbiamo sposato favorevolmente, perché c'è stato un
importante confronto con la struttura che ci ha permesso di
arrivare alla stesura di linee di indirizzo importanti, le quali
hanno determinato anche da parte nostra una migliore e nuova
consapevolezza rispetto all'approccio che vogliamo dare al
confronto con l'Europa.
Intanto, va sottolineato che è stato riaffermato che i progetti
in itinere
vanno ovviamente nuovamente proiettati nel
futuro. Per quanto riguarda la sanità e i servizi sociali abbiamo
poi più volte sottolineato che questo è un anno fondamentale di
importante programmazione per il futuro. È evidenziato il piano per
la salute e per il benessere, parallelamente al piano della
cronicità, e in tutto questo noi vogliamo mettere al centro
dell'azione politica e amministrativa le persone e le famiglie. È
un po' un ritorno a quello che diceva la collega Certan poco
fa.
Noi abbiamo dovuto fare un'analisi dei fabbisogni e quindi i
nostri progetti andranno soprattutto nella direzione di sostenere
le fasce deboli. Parlo degli anziani vulnerabili: si va sempre più
in là con l'età e sempre maggiori sono le criticità dal punto di
vista socio-sanitario. Vi è poi una grande attenzione agli
interventi sulla disabilità e alla prima infanzia. Sono queste le
tematiche di base di sostegno alla famiglia, ma soprattutto anche a
quello che riguarda le questioni più preoccupanti per le famiglie:
parlo delle ludopatie, delle tossicodipendenze e dell'alcolismo,
che è entrato nella scena importante in questi giorni. Va anche
sottolineata una specificità demografica e sociale, quindi, un
rafforzamento importante della medicina di montagna, che è stato
presentato proprio ieri al
forum
partenariale e che darà
sicuramente risposte significative rispetto al rapporto che potrà
esserci di accompagnamento dei soggetti che escono dall'ospedale e
vanno a casa. C'è, quindi, un percorso ospedale-territorio che va
evidenziato anche legato alla medicina di montagna.
Pertanto, non posso che esprimere la soddisfazione per aver
lavorato in collaborazione con la Giunta e con l'Assessore, al fine
di determinare e dare chiarezza agli obiettivi, senza dimenticare
la telemedicina, che sarà parte integrante di un progetto
significativo. Con queste considerazioni, credo che questa
inversione di tendenza non possa che portare buoni risultati alla
collettività valdostana.
Presidente -
Ha chiesto la parola l'Assessore
Chatrian.
Chatrian (AV) -
Un piccolo contributo dopo avere
ascoltato attentamente gli interventi dei colleghi di questa
mattina. Penso sia sempre importante il momento in cui la nostra
Assemblea, il nostro Consiglio regionale si posiziona e decide,
come qui, le linee di indirizzo per il prossimo settennio
2021/2027, e questo principalmente per un motivo: è il momento
della progettazione, è il momento delle idee.
Prima la collega Russo diceva: "Mettiamoci anche del pathos", ma
qui penso che dobbiamo metterci delle idee e, soprattutto, dobbiamo
decidere quale Valle d'Aosta gradiremmo avere fra 7-10 anni, quindi
quella visione che poi si traduce all'interno del documento che è
stato predisposto.
Il collega Bertschy in questi mesi ha predisposto questo
documento, questa visione anche come di metro di lavoro. Io penso
sia importante il percorso che ha permesso di arrivare a questo
primo documento; ovviamente è un inizio, è un indirizzo, è una
visione, è una pianificazione del futuro. Per poter progettare e
pianificare dobbiamo però conoscere molto bene lo stato dell'arte,
la fotografia, le cose che hanno funzionato - ce ne sono tante - e
le cose che magari possono funzionare o devono funzionare meglio.
Dobbiamo trovare soluzioni più ardite, più coraggiose e poi
dobbiamo essere in grado di accompagnare i cambiamenti, i
cambiamenti in tanti settori. Su questo vorrei soffermarmi e fare
qualche ragionamento con voi.
Prima considerazione: io penso che in questo momento sia
fondamentale per la nostra piccola regione di montagna rimettere al
centro la persona, è fondamentale. Mettendo al centro la persona
dobbiamo però rimettere al centro - forse mai come in questo
momento - la qualità della vita per le nostre comunità e per le
nostre persone.
Seconda considerazione: questi dati alla mano, all'interno
quindi della cornice delle linee di indirizzo sulla programmazione
2021/2027, all'interno del sostegno della Comunità europea,
denotano l'invecchiamento di chi abita in montagna. Questo dato non
lo possiamo sottovalutare, quello dello spopolamento della media
montagna, non tanto forse quello dall'alta montagna, che è legato
alle forti potenzialità, legato al turismo.
La terza considerazione che vorrei fare è quella di fornire gli
strumenti e soprattutto le opportunità, quindi essere anche capaci
non solo di valorizzare, ma mettere in evidenza le opportunità
all'interno di questo perimetro. Non dobbiamo piangerci addosso,
come magari ho sentito da parte di qualche collega: "È difficile, è
complicato dal punto di vista amministrativo". Bene, tiriamoci su
veramente le maniche, pur sapendo che la programmazione e la
pianificazione anche dal punto di vista amministrativo non è così
semplice, ma dobbiamo affrontarla, quindi non piangiamoci addosso,
ma cerchiamo invece veramente non solo di rilanciare, bensì di
attivare quelle misure e quegli assi.
La quarta considerazione che volevo mettere in evidenza, per
quanto ci riguarda e mi riguarda - anche perché questo lavoro è
stato scritto a più mani, lo diceva bene il collega e responsabile
Bertschy -, è legata all'argomento che, nella predisposizione della
nuova programmazione, deve trovare un canale privilegiato dedicato:
il cambiamento climatico; privilegiato nel senso che dobbiamo
quantomeno accompagnarlo. Lo sappiamo dai dati scientifici: è il
momento delle scelte - lo dicevamo ieri in Aula - e lo declinerei
in due principali accezioni: quella di "mitigazione", quindi della
riduzione della produzione dei gas climalteranti, legata anche
all'ordine del giorno che abbiamo approvato a dicembre, e quella di
"adattamento", vale a dire di messa in atto delle azioni necessarie
a rendere maggiormente resiliente il nostro territorio. Forse è
semplice da scrivere nelle linee di indirizzo... guardo il collega
Vesan... iniziamo a scriverle, iniziamo ad approvarle, è un primo
passo. Questo è un passo importante e poi lo condiamo con azioni e
misure.
Non vorrei dimenticarmi un ulteriore passaggio importante, che è
quello della tutela -mai come in questo momento è fondamentale,
perché è legato anche ai cambiamenti climatici - della
biodiversità. Penso che anche su questo si possano mettere in campo
misure e azioni nella programmazione 2021/2027 e la relativa
valorizzazione dei servizi eco-sistemici per i quali si percepisce
un'attenzione sempre più crescente, ma che tocca probabilmente
anche a noi, pubblico, accompagnare questa evoluzione. La
testimonianza che io penso forse più interessante, ma che è vera, è
reale, che non è solo un "desiderata", è quella che abbiamo da
parte di diversi Comuni e diversi privati: la volontà di ampliare i
confini del nostro Parco del Mont Avic. Vedete che magari su questo
ci sarà la possibilità di inserire degli assi e, di conseguenza,
delle opportunità e delle misure proprio per andare nella direzione
di quell'Europa verde che scriviamo, che penso la Valle d'Aosta
abbia già messo in campo e che dobbiamo ulteriormente mettere in
campo con ulteriori azioni.
Ultima considerazione (penso che potremmo stare delle ore a
discutere, ma dobbiamo poi fare anche una sintesi): io penso che ci
sia spazio per poter creare delle condizioni interessanti sullo
sviluppo della filiera foresta-legno, c'è spazio. Nella vecchia
programmazione una parte era stata inserita. Probabilmente non
siamo riusciti a predisporre un abito fatto su misura per il nostro
stato e quindi dobbiamo rivedere le prossime potenzialità,
potenzialità che vedrei da una parte legate alla manutenzione e
dall'altra all'impulso, però in un'ottica di gestione sostenibile e
valorizzazione di questa importante risorsa per quando riguarda la
filiera foresta-legno, affinché possa assolvere nel migliore dei
modi alle sue molteplici funzioni, non solo dal punto di vista
semi-culturale, ma anche dal punto di vista occupazionale, quindi
imprenditoriale, legato al fatto che si possono creare comunque
nuovi lavori che altre Regioni e altre Province in questo momento
stanno mettendo in campo. Penso che ci sia spazio per poter
valorizzare maggiormente a livello di consorzio il miglioramento
fondiario, a livello di privati, a livello di Comune, a livello di
filiera in maniera più privatistica.
Ho voluto mettere in evidenza qualche spunto proprio per
rilanciare il documento che è stato predisposto, però in un'ottica
veramente di rilancio, senza dire: "Ma no, è difficile, è
complicato". No, prendiamo in mano la situazione, cerchiamo di
confrontarci sulla visione e poi cerchiamo di dare corso dal punto
di vista amministrativo.
Presidente -
Siamo ancora nel dibattito generale. Ha
chiesto la parola il collega Gerandin.
Gerandin (MOUV') -
Ho ascoltato attentamente gli
interventi degli Assessori e dei colleghi.
Mi rivolgo a lei, Assessore Bertschy, quest'anno tocca a lei il
rituale,
à chacun son rôle.
Ho apprezzato la predisposizione
del documento, perché in tutta sincerità mi pare molto più completo
rispetto agli anni precedenti. Però - come diceva qualcuno che mi
ha preceduto - è un po' un rituale. Tutti gli anni noi ci troviamo
a verificare l'andamento di questi fondi europei e tutti gli anni
sicuramente con meno discussione rispetto a questo. Le do atto che
è la prima volta che c'è una così ampia discussione, ma penso sia
principalmente per due motivi, Assessore. Il primo è che siamo alla
vigilia delle elezioni europee, per cui come non cogliere
l'occasione per fare eventualmente qualche riferimento alle
problematiche riferite all'Europa? Il secondo motivo penso sia
stato il grido di allarme verificatosi negli anni, vale a dire il
rischio di non essere in grado di spendere tutte le risorse.
Purtroppo siamo passati da quello che era il grido di allarme a
toccare con mano una situazione che ci vede come l'unica Regione
italiana, regione alpina, regione autonoma - non pensiamo di essere
sicuramente un modello per quello che riguarda il modello di spesa
- ad avere un disimpegno di circa tre milioni di euro legati al
fatto che non siamo riusciti a fare i pagamenti, a rispettare
quanto era stato certificato a fine 2017.
Dico questo perché, nonostante tutta questa bella discussione,
io penso che ci siano alcuni aspetti che tocchino i valdostani
molto più direttamente, piuttosto che capire chi è più autonomista,
chi eventualmente è più statalista o, addirittura, chi è più
favorevole all'Europa. Io sono convinto che i cittadini e le
imprese valdostane vogliono capire quali sono le opportunità,
vivere questi finanziamenti europei come opportunità e non come
complicazioni o perdite di tempo. Qualcuno ha detto che siamo
ancora nella fase della progettazione delle idee, ma io penso che
siamo piuttosto nel momento dei risultati, e dovremmo averne già
alcuni. Se in un piano del 2014/2020 siamo ancora in fase di
progettazione e di idee, probabilmente siamo leggermente in ritardo
sui parametri che la Comunità europea ci richiede, che comunque la
Comunità europea fissa affinché queste risorse vengano comunque
spese nei tempi e nelle modalità che la stessa ci impone. Detto
questo, sono assolutamente dell'idea che la Valle d'Aosta ha la
necessità e deve mettere in piedi un'organizzazione affinché i 365
milioni a disposizione nei 7 anni - vale a dire oltre 52 milioni
all'anno - siano risorse a disposizione e a spesa per quello che
riguarda la crescita della Valle d'Aosta.
Alcune considerazioni che penso riguardino forse più
direttamente i valdostani. Per quanto riguarda le procedure di
finanziamento - quindi il rischio del disimpegno, vale a dire
l'avanzamento -, io dico che fortunatamente il PSR ha avuto
un'accelerazione tra il 2017 e il 2018, pertanto questo ha
significato scongiurare il rischio del disimpegno automatico. Però
io ricordo che - e mi pare di condividere un po' anche le
preoccupazioni dell'Assessore tra le righe ogni tanto, al di là
della speranza di riuscire a mantenere questi percorsi, questi
impegni, evitare disimpegni, scusate il gioco di parole - più che
essere a buon punto, siamo alla base di una salita. Il difficile
probabilmente viene adesso e mi riferisco, ad esempio, al programma
di sviluppo rurale. Per carità, è bellissimo avere siglato
l'approvazione della strategia di sviluppo locale presentato dal
GAL riguardo al discorso della banda ultra larga, però attenzione,
non basta aver siglato gli impegni, bisogna poi certificare e
pagare entro certi termini, perché bene o male io ricordo che il
problema derivante dai 3 milioni scaturisce dalla rendicontazione
di una certificazione del 2018 non pagata. Pertanto siamo davvero
ancora ai piedi di quella salita.
Detto questo, a me pare che il piano rimanga ancora un
report
e che ci sia davvero come al solito poca concretezza
di prospettiva. Non poteva scrivere altro, Assessore, gliene do
atto, per cui non gliene faccio assolutamente una colpa.
Probabilmente noi stiamo pagando i ritardi dovuti a scelte
precedenti anche dal punto di vista organizzativo. Su questo piano
non c'è nulla di riferimento alle difficoltà evidenziate in questi
anni: il problema dell'informatica, il rapporto con coloro a cui
comunque noi abbiamo affidato direttamente la stesura di programmi
informatici o quant'altro, il ritardo, la complessità di questi
programmi che vengono dati, il poco supporto. Negli anni chi si
occupava di fondi europei oramai era un personale di
turnover
, perché faceva un breve periodo e, quando si
accorgeva della complessità e della delicatezza di questo ruolo che
gli veniva riservato, chiedeva immediatamente il trasferimento
nell'ambito dell'organico del comparto. Pertanto non abbiamo mai
creato professionalità e non ne abbiamo mai avuta una che
crescesse. Noi eravamo e siamo ancora in questo momento in fase di
ricerca di personale. Le do atto dello sforzo che ha fatto,
Assessore, però siamo alla ricerca di personale che dovremmo
addirittura ancora formare e siamo alla fine di un settennio che
dovrebbe essere, diciamo, nella parte più delicata, che sarà quella
della rendicontazione, quando dovremo comunque arrivare ad essere
così trasparenti e così bravi da evitare non solo il disimpegno
delle risorse come abbiamo fatto adesso, ma addirittura magari può
anche darsi che su controlli futuri avremo ulteriore disimpegno,
minori trasferimenti qualora questo
iter
non sia stato
rispettato.
Allora io dico che alla gente forse interessa più che altro
questo, spiegarle la bontà di questi percorsi, dire che è
un'occasione, che comunque non siamo lì per creare complicazioni o
meno. Bisognerebbe avere anche il coraggio di provare a dire quelli
che sono i "tappi" - io li chiamerei così - che in questo momento
ci evitano di accelerare su questo
iter
e probabilmente
mirare in questa direzione. È chiaro che non viene toccato e non
potrebbe essere toccato, ma in questo momento c'è un settore molto
delicato come quello dell'agricoltura dove i nostri rapporti con
l'AGEA sono quelli che sono, ognuno ha provato a fare quello che
riusciva a fare, però in questo momento la gente è assolutamente
preoccupata e vorrebbe capire come mai ci sono ancora tutta una
serie di problematiche riferite addirittura al 2015. Se il rischio
è eventualmente di non avere questi trasferimenti che la maggior
parte o la totalità delle aziende hanno già comunque contabilizzato
di percepire, prima o poi addirittura potremmo correre il rischio
di non averli mai, perché se non riusciremo a sistemare le anomalie
pregresse, probabilmente saremo in questa situazione. C'è
assolutamente preoccupazione per quelle che sono comunque le regole
da rispettare legate ai
refresh
, al fatto che comunque il
biologico sia ancora al palo, malgrado ci siano dei caseifici,
delle aziende che si sono buttate sul biologico. Tali risposte non
potevano essere date chiaramente su questo piano, ci mancherebbe,
però è forse quello che alla gente interessa molto di più tra il
sovranismo e l'autonomia legata a quella che è, diciamo, la vita
comune di ogni cittadino.
Termino ancora citando solo la parte agricola, perché sarà
l'unico accenno che faccio al sovranismo. Io dico che bisogna fare
attenzione, perché ci potrebbe essere anche un sovranismo inverso.
Faccio un esempio molto pratico: se le anticipazioni che abbiamo
sul nuovo PSR ci vedono regole imposte dall'Europa in cui ti dicono
che le Regioni vengono svuotate, depotenziate e torneremo a livello
statale, probabilmente il sovranismo è inverso, nel senso che
qualcuno veramente ci sta svuotando delle prerogative che noi
abbiamo cercato negli anni, magari anche sbagliando, per carità.
Quando qualcuno diceva che c'è una differenza tra la Pianura padana
e l'agricoltura di montagna, torno a dire, magari abbiamo fatto
delle complicazioni nel passato, ma era un po' la volontà di andare
a specificare che il territorio valdostano andava calcolato in
maniera leggermente diversa. Se ci verrà imposto da parte di
quell'Europa che tutti diciamo che deve essere al centro delle
politiche di sviluppo e quant'altro e ci diranno che le regole le
farà l'Europa ed eventualmente lo Stato, lascerà davvero poco a
quelle Regioni che, io penso, come la Valle d'Aosta, come ho sempre
creduto, debbano essere un modello di funzionamento e di gestione
anche per il discorso dei fondi europei. Finisco veramente dicendo
che chi parlava di strategie e difese delle zone montane rispetto
alle grandi aree metropolitane... se davvero vogliamo essere
credibili in questo - e io penso che dobbiamo essere credibili -
dobbiamo prima di tutto dotare di personale e di strutture e
quant'altro quella ristrutturazione che è stata fatta a livello di
Regione, affinché mai più succeda di dover rinunciare o avere dei
disimpegni ed essere additati come l'unica Regione italiana che ha
avuto fondi europei disimpegnati.
Presidente -
Ha chiesto la parola il Consigliere
Segretario Vesan.
Vesan (M5S) -
Sarò breve, perché sono già al secondo
intervento e non voglio ulteriormente andare avanti sull'argomento,
però vorrei citare quattro punti sostanziali relativamente ai
rapporti fra Valle d'Aosta ed Europa: il primo sono i soldi, il
secondo è la pace, il terzo è l'autonomia e il quarto l'ambiente.
Se ne potrebbe parlare per ore, ma starò assolutamente nei dieci
minuti.
Per quello che riguarda i soldi, noi stiamo discutendo le linee
di indirizzo programmatiche. Stiamo parlando del nostro sviluppo
futuro, però metà degli interventi qui dentro sono stati
relativamente sui soldi e su quanto e come si possono avere fondi
europei, perché più appetibili; visto che non siamo più in grado di
ungere lo Stato, dobbiamo riuscire a portare via soldi all'Unione
europea. Su questo vorrei citare un detto valdostano e confido di
non essere censurato dal nostro Presidente se lo faccio in patois;
sarà solo una breve citazione, che è "
d'or é d'arzèn é de merde
i metèn
" [traduzione dal patois: "i soldi non sono tutto"].
Questo discorso vuol dire che, quando si parla solo di fondi senza
approfondire bene che cosa si vuole fare con essi, purtroppo si
finisce per incorrere in errori. Faccio un'altra citazione del mio
caro papà, il quale mi ha sempre insegnato che se hai delle idee
buone i soldi li trovi, ma se hai tanti soldi e non hai idee con
quei soldi non ci fai niente. Questa è un po' la sensazione che ho
quando mi confronto guardando le nostre idee e che di fatto poi non
abbiamo utilizzato i soldi per realizzarle. Forse le nostre idee
non erano abbastanza buone. Dobbiamo lavorare un po' di più sulle
idee e un po' meno sui soldi, è stata tristemente quella la
politica dell'Amministrazione valdostana di questi ultimi
decenni.
Vorrei solo fare un intervento estensivo nei confronti della
dichiarazione del collega Manfrin. L'Europa tutela la pace: sì, nel
senso che impedisce la guerra in una certa qual misura. L'Europa è
nata sulle ceneri del secondo conflitto mondiale e quando erano
ancora calde le ceneri del primo conflitto mondiale, conflitti che
hanno interessato l'intero pianeta, nati da conflitti fra Paesi che
adesso sono nell'Unione europea. All'interno del Continente europeo
ci sono ancora guerre, ma per fortuna da quando esiste l'Unione
europea fra i Paesi dell'Unione europea guerre non ce ne sono più
state. Hanno partecipato a guerre anche i Paesi europei, così come
quella in Libia, ma non sono più stati la causa di un conflitto
mondiale. Questo è un risultato non da poco e non lo trascurerei
solo con una battuta. L'Europa può fare qualcosa di più sulla pace?
Cavolo, dovrebbe fare tantissimo! Per esempio non limitarsi alla
libera circolazione delle merci quando parla di merci come le armi
e invece il nostro Paese è serenamente libero di esportare al di
fuori dell'Unione europea e anche al di fuori della NATO
quantitativi di armi per più di 5 miliardi di euro tutti gli anni.
Quindi sì, bisogna fare qualcosa di più sulla pace e, tramite
l'Europa, si può fare.
L'autonomia: qui entriamo nel dibattito legato alle prossime
elezioni. Alle prossime elezioni noi manderemo dei rappresentanti
in Europa. Adesso qualcuno può discutere se c'è o non c'è il
candidato valdostano, ma per una volta non siamo in un Collegio
uninominale come per le politiche e mandiamo comunque con i vostri
voti dei rappresentanti in Europa. E chi vogliamo mandare? Per
esempio vogliamo mandare una forza politica in cui il Ministro per
le riforme costituzionali nel 2014, parlando di Regioni a Statuto
speciale disse: "Non è il momento propizio, ma sarei favorevole
alla soppressione di questa realtà" (questo il Ministro delle
riforme costituzionali del Governo Renzi, Maria Elena Boschi, nel
2014). Combinazione, milita nel partito con il quale una parte di
questa maggioranza ha fatto un accordo politico elettorale per
mandare qualcuno in Europa. Speriamo tutti che il vostro candidato
abbia un numero di voti sufficiente, altrimenti i voti dei
valdostani che gli dedicherete serviranno a mandare in Europa
persone di questo tipo e che tuteleranno l'autonomia dei popoli
come la nostra, come hanno fatto nella precedente legislatura
quando sono andati su con il 40 percento dei voti.
Sempre relativamente all'Europa, parlerò di ambiente,
l'argomento che mi è più caro ed è stato citato anche
dall'Assessore per quello che riguarda la biodiversità. Per fortuna
in Europa le forze italiane più o meno si sono sempre espresse a
favore della tutela della biodiversità. Poi sullo specifico tema o
sulla specifica specie ci sono state delle diversità che non vorrei
valorizzare in questa situazione.
Vorrei però parlare di un argomento sostanziale delle nostre
linee di indirizzo: i cambiamenti climatici. Ecco, sui cambiamenti
climatici è molto importante sapere quali sono le posizioni delle
forze politiche italiane che sono state in Europa in questo
quinquennio. Sono state fatte sostanzialmente due proposte (cito un
rapporto del WWF Italia del 15 maggio 2019, quindi piuttosto
recente). La prima analisi è quella su una proposta di investimenti
per dedicare dei fondi europei, una consistente parte di
investimenti, per realizzare gli obiettivi dell'accordo di Parigi.
Su questa proposta i rappresentanti italiani all'interno
dell'Unione europea hanno votato a favore solo per due forze
politiche: una di queste è Sinistra Italiana e l'altra è il
Movimento 5 Stelle. È inutile dirvi quali sono tutte le forze
politiche che hanno votato contro questo tipo di investimento. È
stata fatta un'altra importante proposta, sempre nell'ottica della
riduzione dei cambiamenti climatici. Evidenzio la questione dei
cambiamenti climatici, perché è proprio su argomenti di questo tipo
che hanno un'influenza assolutamente sovranazionale. È importante
quello che noi possiamo fare ed è importante che sia l'Europa ad
occuparsene, perché - come ci ha detto più volte l'Assessore
Chatrian - quello che può essere fatto dalla Valle d'Aosta incide
in modo molto relativo, poiché l'aria e il clima sono di tutti.
Ebbene, invece l'Europa può fare cose significative, perché votiamo
in questi tre giorni... non tutti sono elettori, qualcuno è ancora
giovane, ma 500 milioni di persone sulla terra già incidono in modo
significativo, anche grazie al nostro livello di sviluppo. Ebbene,
la proposta fatta al Parlamento europeo di cancellare i sussidi
europei ai combustibili fossili nella passata legislatura ha visto
il voto contrario da parte di oltre il 60 percento dei propri
rappresentanti di queste forze politiche. Sto citando WWF Italia -
non è il
blog
delle Stelle - il PD, Forza Italia e Lega
Nord. Articolo Uno, UDC, Südtiroler Volkspartei, Alternativa
Popolare, Fratelli d'Italia. Con chi sono alleati o chi sostengono
in questa campagna europea le forze di questa maggioranza che ci
hanno proposto un piano in cui il controllo del cambiamento
climatico è fondamentale? Sono le alleate proprio con queste forze
che, una volta arrivate all'interno dell'Unione europea, in realtà
dei cambiamenti climatici se ne "disinteressano".
Sulla scorta di questo, ribadisco nuovamente che fra quello
diciamo, quello che scriviamo e quello che facciamo, forse ci
vorrebbe una maggiore coerenza. Confido che, a fronte di quello che
sarà probabilmente un risultato positivo nell'approvazione di
queste linee di indirizzo, poi tutti noi valdostani, maggioranza e
minoranza assieme, ci tiriamo su le maniche e trasformiamo
realmente queste proposte in qualcosa di concreto per non
ritrovarci fra 365 giorni - 366, visto che il 2020 sarà bisestile -
a ripresentare un libretto dei sogni che non poggia né sul nostro
territorio, né sulle nostre spalle.
Dalle ore 11:53 assume la presidenza la Presidente Emily
Rini.
Rini (Presidente) -
Altri? Prima di chiudere ha chiesto
la parola l'Assessore Testolin.
Testolin (UV) -
Per fare alcune considerazioni che sono
state stimolate anche dagli interventi dell'Aula. Alcune di queste
vanno nell'ordine di grandezza di ribadire - se ce ne fosse ancora
bisogno - che l'elaborazione di questa proposta è finalmente frutto
di una collaborazione trasversale tra gli Assessorati, che cercano
di farsi forza delle esperienze passate per trasformarle in
opportunità per il futuro lavoro da svolgere, con la coscienza che
ci deve essere evidentemente un
fil rouge
tra le iniziative
che devono prendere corpo da un'idea di base.
Convengo che le idee debbano essere assolutamente prioritarie
rispetto a qualsiasi altro tipo di iniziativa che poi deve
susseguire e convengo che l'indicazione degli indirizzi delle
azioni da intraprendere debba essere ben chiara. Credo che dagli
interventi dei colleghi ci sia la possibilità di capire le priorità
che questa maggioranza e questo Governo vuole darsi nel portare
avanti tutta una serie di attenzioni nei confronti del nostro
territorio.
In primis
la cura e l'attenzione della montagna,
declinata in tutte le sue particolarità; particolarità che vedono
evidentemente il territorio come primo interlocutore, territorio
inteso sia come comunità locali, sia come persone che lo vivono, ma
anche come territorio che necessita di attenzione per la sua
salvaguardia, per la sua sicurezza, territorio che ha bisogno di
risposte da un punto di vista lavorativo e che ha bisogno di
opportunità che devono essere sviluppate. All'interno di questo
percorso che si attiva con queste linee di indirizzo penso che poi
si declinano tutte le altre iniziative che un'amministrazione deve
mettere in campo per poter dare corso poi alle idee. Bisogna
interloquire sia con le altre Regioni, sia con lo Stato, sia con
l'Europa. È un percorso che chi non lo vive o lo vive solo in
astratto non ha contezza e non ha sensazione delle difficoltà o dei
modi di approccio. Penso sia però estremamente importante avere
chiara l'idea che bisogna confrontarsi anche con gli altri per
poter incidere sulle scelte. Mi ha fatto pure piacere leggere fra
le righe che molte delle peculiarità che hanno caratterizzato in
questi anni i programmi europei a vario titolo - principalmente
quello agricolo, che è stato citato più di una volta -, si sia
caratterizzato all'interno del percorso valdostano da tutta una
serie di situazioni che contraddistinguono fortemente il nostro
territorio e che si è cercato di salvaguardare proprio in
quell'ottica di mantenimento delle peculiarità che la nostra
Regione deve poter esprimere nelle sedi opportune al fine di
mantenere alta quell'attenzione nei confronti di un'Europa dei
popoli che è stata citata. Ed è bene citarla non solo da un punto
di vista politico, ma anche da un punto di vista amministrativo,
perché la traduzione della politica è poi riuscire a dare e a
rimettere sul territorio quelle idee che da sole purtroppo non
bastano a dare risposte concrete ai nostri cittadini.
Credo che poi non bisogna trascurare quello che si è già fatto
ed il passato è qua a dimostrarci che la Valle d'Aosta non è vero
che non conosca i fondi europei. Non è vero che la Valle d'Aosta
sia debole sui fondi europei perché ha perso 4 milioni di euro.
Bisogna anche ricordare che la Valle d'Aosta, grazie alla Regione,
grazie ai suoi Comuni, grazie alle
Unités des Communes
,
grazie a tutti gli interlocutori che si sono mossi per
approvvigionarsi su progetti di loro ispirazione e da realizzare
nel nostro territorio, ha portato a casa 36 milioni aggiuntivi.
Questi sono i dati emergenti dalla torta che ci è stata presentata
in quel percorso di presentazione della situazione attuale di fondi
europei 2014/2020. I 36 milioni sono frutto di progetti presentati
in sede comunitaria e in confronto con altre realtà - in confronto
e in collaborazione con altre realtà -, sintomo che è ben presente
in Valle d'Aosta quell'attenzione verso la necessità di poter
sviluppare con risorse europee dei percorsi comuni e condivisi con
altre comunità, soprattutto limitrofe. Pertanto quando si parla di
Alcotra Italia-Francia, di Interreg Italia-Svizzera si hanno le
idee ben chiare su quelle che devono essere le attenzioni e le
possibilità di sviluppo.
Credo che questi passaggi siano tutt'altro che banali e
dimostrino quanto sui fondi europei si sia voluto investire, anche
con progetti che poi, seppur migliorabili - perché poi ognuno degli
Assessori andrà a declinare all'interno di queste linee principali
e ad individuare le proprie opportunità di azione con progetti
specifici -, non possono però slegarsi dal passato. Vi assicuro che
nel passato ci sono state anche scelte che tutt'oggi sono
lungimiranti. Alcune sono state persino riprese nell'indicazione di
risorse che il PSR ha dovuto mettere sull'infrastrutturazione della
digitalizzazione del territorio. Ebbene, la Valle d'Aosta aveva già
investito più di 40 milioni di euro sul progetto Broadbusiness; un
progetto che ambiziosamente voleva portare la digitalizzazione
anche nelle vallate più remote del nostro territorio e sul quale il
contesto nazionale ci ha poi obbligato ad implementare risorse
attingendo anche da fondi dedicati all'agricoltura, dove c'è stata
necessità di farlo, perché altre Regioni, meno lungimiranti, non
avevano investito in passato, non avevano utilizzato altri fondi
strutturali per poter infrastrutturare le loro realtà. Così abbiamo
dovuto sottrarre fortunatamente una minima quota parte di queste
risorse per allocarle evidentemente per poi destinarle al
cosiddetto "ultimo miglio" al quale si sta arrivando a chiusura
finalmente. Questo per dire che i risultati molte volte vengono
solo percepiti nella loro negatività, quando invece sono state
sviluppate - grazie anche a fondi europei, a buone idee che devono
essere implementate e continuate - situazioni assolutamente
virtuose.
Un altro esempio molto interessante, a mio avviso, è quello che
ha visto l'allestimento nel tempo grazie alla trasversalità, anche
lì, dell'interlocuzione tra molti Assessorati: il percorso balteo,
cosiddetto "Bassa Via" inizialmente, che ha coinvolto nel suo
allestimento appunto molti Assessorati, ma anche 33-34 Comunità
locali, perché questo è il numero di Comuni toccati da questo
percorso e 330 sono i chilometri di offerta turistica alternativa a
quelle che sono le "Alte Vie" presenti da svariati decenni sul
nostro territorio; sono peculiarità riscoperte grazie ad iniziative
che oggi si rendono centrali anche in questo modo di utilizzare, di
avvicinarsi all'ambiente e di renderlo appetibile e interessante.
Credo che, al di là elencare pedestremente iniziative che
evidentemente vanno concretamente nell'ottica di inserirsi in un
percorso di ricerca e di sviluppo per le aziende valdostane del
domani, che sappiano inserirsi in un contesto di
green
economy
, un percorso che voglia sviluppare e valorizzare anche
le piccole particolarità dei territori marginali con una
rivisitazione e una rivalutazione delle attività artigianali
tipiche che devono essere contestualizzate all'interno di percorsi
produttivi da un lato e turistici dall'altro per ridare stimolo
anche al territorio che altrimenti veramente se perde due, tre o
quattro famiglie rischia di scomparire, allora questo è uno sforzo
per rendere più resiliente anche da un punto di vista umano il
nostro territorio. Ecco, queste sono le iniziative che vogliamo
portare avanti in maniera collegiale. Lo hanno ribadito i miei
colleghi prima, ma ci tengo a sottolinearlo con forza, perché
proprio dal
forum
partenariale di alcuni giorni fa è emerso
con forza questo aspetto. È un aspetto che va assolutamente
allargato a chi abbia voglia di rendersi conto cosa voglia dire
fare una programmazione. Voglio concludere senza portare via
ulteriore tempo.
Une petite réflexion, qui revient du fait que hier nous avons
assisté à un reportage, un vidéo très bien présenté par la
Présidence du Conseil par rapport à la présence dans le Premier
Conseil de la Vallée. Un nombre important de paysans apportaient
dans cette même Salle un souci: celui d'avoir des problèmes avec
leur territoire et, parallèlement, un espoir: celui d'arriver à
résoudre un tas de choses avec la politique. Eh bien, je crois que
c'est avec ce même esprit que nous nous retrouvons aujourd'hui pour
essayer de travailler avec l'Europe, pour essayer d'améliorer des
situations réelles que nous connaissons très bien. C'est pour cette
raison que nous estimons pouvoir travailler avec du sérieux, pour
essayer de transmettre cet espoir et cette vision dans les
ressources qui pourraient revenir à notre région, à notre
territoire, pour donner des réponses concrètes à tous ceux qui nous
ont donné de la confiance.
Presidente -
La parola al collega Restano.
Restano (GM) -
Ad intervenire si rischia solo di ripetere
quanto è già stato detto, perché abbiamo parlato di tutto, tutte
cose importanti ed interessanti per la nostra regione.
Permettetemi di fare un'affermazione un po' forte. Quello che è
stato presentato potrebbe essere come un libro dei sogni, quello
che noi vorremmo fare grazie alla nostra presenza in Europa, che
vorremmo realizzare per la nostra regione. Come è stato ricordato,
ne discutiamo in un momento importante, quello che ci accingiamo a
vivere, quello delle elezioni europee.
Faccio anch'io una piccola parentesi. Abbiamo parecchi candidati
valdostani ai quali auguro di essere eletti, a tutti i valdostani,
perché ne abbiamo veramente la necessità, al di là
dell'appartenenza, come auguro di essere eletto anche chi, in
passato - e magari in futuro -, pur non essendo valdostano, farà
qualcosa per la Valle d'Aosta o ha fatto qualcosa per la Valle
d'Aosta in sede europea. È inutile dire che queste elezioni avranno
un risvolto politico, soprattutto a livello nazionale. Questa per
me è una preoccupazione, perché chiunque noi andremo a votare non
vorrei che poi dopo, magari avendo un risvolto politico a livello
nazionale, sia attore di tagli al bilancio regionale della Valle
d'Aosta, perché in passato l'abbiamo già vissuto. Questo mi
preoccupa, di qualunque colore esso sia. È molto preoccupante. Per
noi si parla di sovranismo, di Europa sotto altre vesti, ma noi
abbiamo la necessità, l'esigenza di marcare la nostra presenza, la
nostra personalità e di fare valere le nostre ragioni, non possiamo
permetterci di delegarlo con questo voto ad altri, che poi possono
creare dei danni alla nostra Regione. La mia grossa preoccupazione
rispetto a queste elezioni è proprio questa.
Per scendere poi nel pratico, non parliamo di soldi, parliamo di
obiettivi, che poi si traducono anche e soprattutto in risorse
economiche, perché se vogliamo raggiungere gli obiettivi dobbiamo
disporre di risorse economiche. In passato, à
tour de
rôle
, tutti abbiamo cercato di fare qualcosa. Purtroppo i
risultati non hanno evidenziato - come è già stato detto - un gran
successo, visto che abbiamo perso dei fondi. Cosa fare per questo?
Scendo di livello rispetto agli interventi di chi mi ha preceduto,
però, molto pragmaticamente, bisogna avere coraggio di fare delle
scelte su quella che è l'organizzazione dell'Amministrazione. Spero
che questa maggioranza abbia il coraggio di farlo, vare a dire:
prendere dei dipendenti, formarli e indirizzarli nel settore
specifico, magari anche dando loro dei premi con dei progetti, ma
vincolarli al raggiungimento degli obiettivi, altrimenti non
riusciremo a raggiungere quegli obiettivi importanti che ci siamo
prefissi e a cui tutti teniamo, quali la valorizzazione della
montagna - riprendo solo alcuni temi per non ripetermi -, che è uno
dei
pilier
della Valle d'Aosta a cui tengo in maniera
particolare. Qualcuno parlava della tutela dell'ambiente, dei
cambiamenti climatici, tutti parlavano del lavoro, ma bisogna avere
un'organizzazione forte, bisogna crederci, valorizzare il personale
nelle dovute maniere. Probabilmente si può fare contento qualcuno e
scontentare qualcun altro. Noi siamo qua per questo e dobbiamo
avere il coraggio di farlo.
Presidente -
Altri? La parola al collega Luboz.
Luboz (LEGA VDA) -
Je serai très bref, parce que - comme
l'a déjà dit le collègue Restano - il est inutile de se répéter
dans cette Salle, on risquerait de tomber dans le ridicule.
C'est seulement pour deux suggestions qui m'ont été suggérées
par l'intervention de l'Assesseur Testolin. Il a parlé de la "Bassa
Via" et c'est sur une opportunité. Moi je crois qu'en tant que
population qui habite dans une zone la plus montagneuse de l'Europe
- on pourrait le dire, parce qu'on a les 4.000 les plus hauts
d'Europe - on doit porter en Europe nos problèmes. La Bassa Via est
une opportunité. Cependant ces jours passés j'ai su que dans la
zone où j'habite ils ont dû faire un changement de parcours parce
qu'une des routes séculaires qui étaient utilisées par les
habitants de la Vallée de Rhêmes a été close depuis 2011. Il faut
se rendre compte qu'en montagne, par la simple loi de la gravité,
les pierres descendent et ne montent pas, donc je crois que nous
devons tous faire l'effort de porter à un niveau plus haut - il ne
s'agit pas d'irresponsabilité des Syndics - la prise de conscience
que des accidents peuvent arriver. Credo che questa sia anche una
ragione per difendere le nostre particolari realtà, le nostre
specificità.
Augurando - come ha detto un attimo fa il collega Restano - ad
ogni candidato valdostano il successo alle prossime elezioni
regionali, mi auguro che per il futuro si possa trovare una
sintesi, perché la legge dei pochi numeri ci impone di
raggrupparci. Spero in futuro ci sia maggiore coesione e si possa
individuare un candidato unico da poter esprimere per le elezioni
europee.
Presidente -
Chiudiamo la discussione generale. La parola
all'Assessore Bertschy per la replica.
Bertschy (AV) -
Grazie e ancora grazie a tutti per i
contenuti, gli interventi e il dibattito che si è creato, che - lo
ribadiamo - è un fatto abbastanza storico in quest'Aula. Speriamo
questo sia il segnale di un forte cambiamento anche nei temi e
nell'attenzione e nell'approfondimento della discussione.
Alcune rapide considerazioni in conclusione. Intanto vi
inviterei a leggere con calma le cento pagine della relazione,
perché troverete comunque la concretezza del lavoro fatto. A mio
avviso si tende un po' ad essere superficiali, a volte. In quella
relazione si trovano i progetti, si trovano cose molto concrete che
hanno un'applicazione e una reale ricaduta sul territorio. Il
voucher
che riduce il costo degli asili nido è un effetto
importante sul costo della vita delle famiglie e arriva dal fondo
sociale. I soldi che mettiamo per il Museo di Saint-Pierre sono
soldi che arrivano da lì e potremmo citarne altri.
Come dice il collega Vesan, non cerchiamo solo soldi, ma i soldi
servono per realizzare dei progetti; quindi prima le idee, poi una
buona progettazione e una programmazione e - anche per sottolineare
l'intervento del collega Gerandin - prima di metterci in strada
effettuiamo anche una buona organizzazione, facciamo il pieno alla
macchina, in modo che poi non ci troviamo a metà strada a fermarci
in sosta e a non poter proseguire. È quindi importante in questo
anno pensare alla programmazione, ai progetti, anche all'efficienza
amministrativa, e quindi a realizzare i concorsi per fare sì che
quando si partirà con la nuova programmazione saremo ancora più
performanti.
Rispetto al tema, questo Consiglio regionale ha una sfida:
cercare di oppressare il Governo o trovare una soluzione
organizzativa differente dal passato, perché - al di là degli anni
bisestili - non si parli di Europa una volta all'anno. Rilancio
quindi l'invito ai Capigruppo e al Presidente del Consiglio:
cerchiamo di capire dove possiamo trattare con continuità il tema,
come farvi partecipare anche in questa fase ascendente. L'altro
giorno gli attori socioeconomici del territorio hanno dato massima
disponibilità, c'è stata una ricca seduta insieme al Governo -
quasi tre ore di discussione -, quindi tocca a noi esserci. La cosa
che chiederei a tutti è di esserci, e anche in maniera informata,
perché a volte poi deformare o informare male le persone crea pure
danni ai percorsi e ai progetti. Se vogliamo, quindi, una maggiore
sollecitazione ad avere informazioni e noi siamo assolutamente
disponibili a renderle. Martedì saremo in Commissione a parlare
della situazione del fondo sociale. Deve essere trasparente il
lavoro che facciamo, però poi cerchiamo di rappresentare e dire
alle persone le cose giuste, al di là delle idee politiche che
ognuno di noi ha, perché questo fa cultura di formazione politica,
in questo caso a livello europeo.
Infine, a breve lavoreremo sui tanti piani settoriali. La
differenza del passato - questo spero che saremo tutti capaci di
farlo - è di fare in modo che la coralità, la trasversalità siano
veramente l'elemento qualificante della prossima programmazione. È
inutile formare delle persone se poi il tessuto produttivo non è in
grado di accogliere quella formazione o se non siamo in grado di
finanziare interventi di investimento che mettano in condizioni il
nostro tessuto socioeconomico di raccogliere le sfide.
Perché è importante essere presenti politicamente in questa fase
di grandi cambiamenti sociali ed economici? La situazione del
commercio valdostano non potrà fare a meno di scontare nei prossimi
anni i problemi che tutti oggi hanno con gli acquisiti
online
, con i grandi supermercati. Il pensiero politico, per
esempio in questo settore, dovrà partire da una visione strategica,
ma dovrà anche metterci in condizioni di capire che non potremo
costruire delle mura intorno alla regione perché queste cose
avvengono. Dovremmo essere capaci di riprogrammare e ridare
risposte anche a settori come quelli che soffrono di fattori non
locali, sono altre le situazioni che li portano alla crisi.
Ripensare ad una Valle d'Aosta dove il commercio esista è quindi
motivo di programmazione e progettazione politica. Abbiamo bisogno
di paesi, di comuni, di località dove esistano servizi non solo di
tipo sanitario o scolastico, ma anche servizi per il vivere
quotidiano. È uno stimolo forte che credo ci deve veder tutti
assolutamente convinti e coinvolti a trovare e a suggerire delle
idee che possano fronteggiare queste situazioni, che sono più
grandi di noi, ma che nella nostra piccola comunità possiamo
metterci a discutere con molta, molta più concretezza che in altri
luoghi.
Presidente -
Non ci sono altre richieste. Credo che il
dibattito è stato articolato. Possiamo... ha chiesto la parola in
replica il Presidente Fosson.
Fosson (GM) -
Qualche parola alla fine di un dibattito
che è stato molto interessante. Ringrazio tutti. Finalmente in
questo Consiglio c'è un confronto sul futuro, sulle idee, non solo
sulle difficoltà del presente. Non credo sia legato solo al fatto
delle imminenti elezioni europee, anche, ma forse è più legato al
fatto che ci accorgiamo tutti di avere bisogno di Europa, di
un'Europa diversa da quella attuale.
Ringraziando ancora tutti, vorrei però fare alcune osservazioni
sul lavoro e sugli impegni del Governo e della maggioranza su
questo argomento. Partiamo dalla convinzione profonda
dell'importanza dell'Europa non solo per l'Italia, ma soprattutto
per la Valle d'Aosta. In termini pratici il Parlamento italiano
nella sua attività ha per il 70 percento la ratifica di programmi e
di decisioni europee, per cui è un peccato non esserci e non avere,
per ora, un rappresentante. Certo, è legato al fatto che non ci è
stata data una circoscrizione, ma anche al fatto - lo diceva
l'amico Luboz e concordo - che non ci mettiamo mai d'accordo per
avere un rappresentante in Europa che, se ci è garantito per
l'Italia dal nostro Statuto, invece non ci è garantito per
l'Europa.
L'Europa è importante perché non è solo uno spazio in cui andare
a chiedere i soldi, anche perché - come dicevano i colleghi
Peinetti e Marquis - dispiace un po' vedere che i soldi degli
italiani messi lì siano usati per progetti sanitari solo da Paesi
dell'est e altri, a cui vogliamo bene sicuramente, però è certo che
è anche uno spazio di realizzazione economico a cui l'Italia
comunque contribuisce. Soprattutto l'Europa è uno spazio di
libertà, di confronto oltre i nostri confini, quindi una
possibilità di libertà e di confronto specialmente per i popoli
della montagna, per i particolarismi, per le nostre specificità
che, dove non vengono forse considerate sufficientemente nel nostro
Paese, possono avere sicuramente un palcoscenico. Sono problemi non
facili da risolvere. Si è parlato della complessità dei progetti
europei, però su questo - aveva ragione Gerandin quando diceva che
bisogna fare di più - possiamo attrezzarci, dobbiamo attrezzarci,
non dobbiamo guardarlo come una cosa lontana. L'Europa è importante
soprattutto perché siamo in un periodo in cui tutti riconoscono che
qualcosa deve cambiare, come se riconoscessero che è possibile
trovare uno spazio anche per noi, che prima non avevamo.
Volevo concludere dicendo che l'impegno di questo Governo e di
questa maggioranza non è formale su questo aspetto, anche se non è
tutto da buttar via, anche del passato, e bisogna dirlo. Risultati
positivi se ne sono ottenuti, ma il nostro non vuole essere un
impegno formale. Il confronto di questa mattina forse dimostra che
non accettiamo più che la giornata dell'Europa sia solo un
report
, sia solo un comunicare messaggi, annunci o sogni, ma
sia proprio la possibilità per tutti di un confronto e di
un'attività diversa.
Come possiamo testimoniare che questo nostro impegno non è
formale? C'è stata una grande riorganizzazione all'interno
dell'Amministrazione proprio per formare degli esperti, affinché
non succeda più che dobbiamo rinunciare ai fondi europei e,
soprattutto, che questi aspetti poi servano anche agli addetti ai
settori, a chi si deve cimentare nel fare i progetti europei. Penso
che un impegno si sia dimostrato, un impegno corale, collegiale di
tutta la Giunta, non del singolo Assessore. Ringrazio comunque
l'Assessore Bertschy per il dinamismo, per la capacità di sintesi e
di trascinamento che ha fatto sugli altri. Abbiamo deciso di
diminuire i programmi, di essere più concreti, ma soprattutto
questa collegialità ha portato a un
fil rouge
, a una
programmazione precisa, anche se iniziale, che riconosce alcuni
punti come prioritari. Bisogna che ogni settore guardi l'unicità
del problema, perché nel problema più grande anche il piccolo
settore trovi uno sviluppo.
Concluderei dicendo che sempre di più - questa è una
considerazione mia - questa Europa si trova in difficoltà, anche
perché non ha una costituzione. La formazione di questa
costituzione europea si è arresa, perché al giorno d'oggi nessuno
voleva in questa costituzione riconoscere le fondamenta cristiane
dell'Europa. Forse questo manca. Forse l'Europa una volta è nata. È
questo anche il rispetto dell'autonomia, perché da un'Europa
cristiana viene riconosciuta la dignità di una persona e quindi la
sua possibilità di esprimersi comunque e dove sia. Forse queste
origini, che abbiamo dimenticato e che i tre grandi statisti che
hanno formato l'Europa avevano ben precise, possono essere
un'occasione anche per ripensare come costruire e su cosa costruire
l'Europa.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK