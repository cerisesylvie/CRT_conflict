Consiglio Regionale della Valle d'Aosta - Oggetto del Consiglio n. 909 del 1° dicembre 2009 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 909 del 1° dicembre 2009 - Resoconto
OBJET N° 909/XIII - Continuation et clôture de la discussion
générale sur les lois de finance et de budget pour le triennat
2010/2012.
Président -
Je vous rappelle que la séance d'aujourd'hui
pourra se poursuivre en séance nocturne. Nous sommes toujours en
discussion générale.
La parole au Conseiller Crétaz.
Crétaz (UV) -
Merci, M. le Président, et bon après-midi à
tous les collègues présents.
Per ognuno di noi, come cittadini prima ancora che come
amministratori, la prima cosa che desta preoccupazione è che ci sia
la certezza delle risorse da destinare al governo della Regione.
Questo bilancio ha già conseguito un primo traguardo: mantenere le
stesse percentuali, indirizzi, attenzioni del 2008, anzi, in
generale un lieve miglioramento che evidenzia la sua solidità e il
suo equilibrio prospettico. Il relatore Rosset e l'Assessore
Lavoyer hanno già fornito molti dati relativi alle entrate e agli
interventi nei vari settori e credo che basti rileggere le loro
relazioni per poter dare un giudizio più che positivo sullo
stesso.
Vorrei fare alcune considerazioni riguardanti il settore
industria, artigianato, energia, settore sul quale pongo
prevalentemente la mia attenzione.
Sviluppo economico e concertazione: l'Assessorato ha organizzato
il convegno "Oltre la crisi, scenari possibili nel settore
industriale e ruoli dei territori, le prospettive della Valle
d'Aosta", che si è svolto al Centro congressi del Grand Hôtel
Billia di Saint-Vincent. Come è cambiato il settore industriale a
seguito dell'attuale congiuntura economica, quali gli scenari
futuri che la crisi economico-finanziaria globale in atto
determinerà sulla realtà industriale italiana e locale, quali le
prospettive di sviluppo in Valle d'Aosta? Quali modelli stanno
adottando nel medio termine le imprese, le università e le
pubbliche amministrazioni? In che modo ricerca e innovazione si
inseriscono in questi processi? Sono, questi, alcuni dei quesiti ai
quali hanno tentato di dare risposta i relatori e in una tavola
rotonda alcuni protagonisti di rilievo del tessuto economico
imprenditoriale valdostano. Fra i temi affrontati dai relatori
ricordiamo la ricerca industriale, l'esperienza del Politecnico di
Verrès con riferimento alla collaborazione formativa con le
imprese, l'analisi del sistema Valle d'Aosta con la relazione
strategico-competitiva per lo sviluppo e le novità e iniziative di
sostegno a disposizione delle imprese valdostane.
Popolamento aree industriali e regionali: nell'ambito delle
politiche industriali regionali finalizzate a sostenere e
rinforzare il tessuto economico regionale ed a sviluppare la
vocazione della Valle d'Aosta di territorio verde, orientato alla
ricerca, all'innovazione e alla qualificazione dei profili
professionali, l'Assessorato ha promosso e favorito nuovi
insediamenti nelle principali aree regionali valdostane e negli
incubatori di impresa regionali; complessivamente, per il 2009, si
tratta di 4 nuovi insediamenti negli incubatori regionali e 5
localizzazioni in immobili industriali regionali. Nel corso
dell'anno la legge regionale n. 84/1993 è stata modificata dalla
legge regionale 4 agosto 2009 n. 98; le modifiche hanno riguardato
innanzitutto l'introduzione, oltre al consueto procedimento a
sportello del procedimento a bando, utilizzabile per finanziare
progetti relativi a specifici settori tecnologici, nei quali è
opportuna la competenza fra diverse proposte progettuali al fine di
scegliere le migliori. Inoltre s'intende sviluppare uno strumento
operativo innovativo, basato sul meccanismo della chiamata di idea
e imprese, ossia sulla selezione di proposte imprenditoriali
provenienti dalle imprese e concernenti progetti industriali
caratterizzati da elevata innovazione tecnologica, in ambiti
produttivi di interesse prioritario per la Regione, quali ad
esempio: piattaforme di trasporto ecocompatibili, tecnologie per
recupero ambientale e risparmio energetico, servizi innovativi di
controllo degli accessi, congestione del rischio ambientale e
antropico, anche per applicazioni in campo turistico, applicazioni
sperimentali delle energie da fonti rinnovabili mediante
l'emanazione di un bando competitivo.
Attività produttive e cooperazione: con legge regionale 21
luglio 2009 n. 23 è stata apportata una modificazione all'articolo
8 della legge regionale n. 6/2003, al fine di estendere da 12 a 24
mesi il periodo di validità delle fatture per spese già sostenute e
ammissibili a finanziamento in regime
de minimis
e soggette
ad istruttoria automatica. Questo provvedimento, frutto di un
percorso di concertazione con la Confindustria Valle d'Aosta e con
l'Associazione regionale degli artigiani, volto a migliorare
l'efficacia applicativa della legge n. 6/2003, consente alle
imprese di effettuare, in un lasso temporale più congruo,
investimenti di importo almeno pari a 15.000 euro corrispondente,
in generale, al limite minimo di spesa ammissibile ad
agevolazione.
Attività promozionale, l'artigianato valdostano di tradizione:
l'Assessore competente prosegue il lavoro di tutela e
valorizzazione dell'artigianato di tradizione, con la realizzazione
di corsi destinati agli aspiranti produttori, ovvero il
finanziamento di 38 corsi di tecniche artigianali di aggiornamento
ed implementazione del registro dei produttori stessi, in totale
2.003, di cui 1.339 del settore tradizionale. A partire dal 3
dicembre, presso il Forte di Bard, l'iniziativa sviluppata in
collaborazione con l'Associazione Forte di Bard, il MAV, Museo
dell'Artigianato Valdostano di tradizione, inaugura un nuovo filone
di azioni promozionali volte a valorizzare e rilanciare la
produzione artigianale valdostana nelle sue diverse forme
attraverso sinergie fra le numerose produzioni tradizionali. La
sinergia fra l'Assessorato, il Polo culturale del MAV e una
location
suggestiva come il Forte di Bard rinforzano la
penetrazione dei messaggi comunicazionali prefissati.
Affidamento incarico Politecnico di Torino, seconda fase di
ricerca, sviluppo e valorizzazione del mobile tradizionale
valdostano, identità e originalità. Facendo seguito ad una prima
fase di ricerca conclusasi nel luglio 2009, con l'obiettivo di
sviluppare e valorizzare il mobile tradizionale valdostano
attraverso lo studio, il recupero e la catalogazione del patrimonio
artigianale esistente, è stato affidato il secondo nuovo incarico
al Politecnico di Torino, Dipartimento di progettazione
architettonica di disegno industriale con il fine di perseguire il
lavoro svolto. La seconda fase della ricerca si propone il
raggiungimento di specifici obiettivi commerciali di tutela e
valorizzazione del mobile prodotto in Valle d'Aosta, la definizione
delle modalità produttive e commercializzazione dei manufatti ed
eventuali certificazioni di origine territoriale e marcatura dei
prodotti. L'analisi avrà il compito di definire e catalogare le
capacità produttive degli artigiani mobilieri valdostani e di
individuare le caratteristiche operative comuni. Tale analisi verrà
condotta attraverso incontri e dibattiti collegiali, dedicati alle
singole realtà dei lavoratori artigianali interessati e dovrà
portare all'elaborazione di un documento di sintesi che faccia il
punto sulla situazione attuale.
Direzione energia: nel corso dell'anno, l'attività
dell'Assessorato alle attività produttive in materia di uso
razionale delle risorse energetiche è stata caratterizzata
dall'applicazione della legge regionale n. 3/2006, finalizzata alla
concessione di agevolazioni per l'incentivazione dei sistemi
preordinati all'aumento dell'efficienza energetica degli edifici,
allo sfruttamento delle fonti rinnovabili e alla diversificazione
mediante utilizzo dei combustibili gassosi. Nel periodo di
riferimento è stata ancora registrata una considerevole domanda per
le installazioni che consentono l'abbattimento delle dispersioni
termiche e che sfruttano le fonti solari per il riscaldamento, in
linea con l'andamento moderatamente crescente registrato negli anni
precedenti. Recentemente le modalità applicative della stessa legge
n. 3/2006 sono state oggetto di un significativo intervento di
semplificazione che è stato realizzato senza perdere di vista
l'obiettivo dell'incentivazione parametrata dell'efficienza
energetica e quindi mirata ad agevolare gli investimenti nelle
tecnologie meno competitive, ma più performanti. Non va dimenticato
che la semplificazione amministrativa di cui si tratta è consistita
anche in un generalizzato intervento di razionalizzazione e di
maggiore specificazione delle procedure, nonché in una riduzione
della documentazione prevista in allegato alla domanda, grazie ad
un maggior ricorso a quanto già detenuto agli atti delle
amministrazioni comunali e di altri soggetti pubblici,
eventualmente interessati.
Successivamente a questa iniziativa di semplificazione la Giunta
regionale ha approvato un nuovo disegno di legge finalizzato a
modificare la stessa legge n. 3/2006, nell'obiettivo di prevedere
nuove iniziative oggetto di agevolazione e per rispondere ad
esigenze legate, in particolare, all'innovazione tecnologica, alla
formazione professionale nel settore dell'energia ed alla riduzione
del fabbisogno energetico in specifiche attività del settore
terziario. Le modificazioni di cui al medesimo disegno di legge
riguardano anche disposizioni volte a semplificare, in via
generalizzata, il sistema delle agevolazioni, nell'intento di
ottimizzare i procedimenti istruttori e di garantire una maggiore
accessibilità agli strumenti finanziari già previsti. Il testo
dell'articolato perfeziona inoltre gli strumenti di pianificazione
energetica, al fine di garantire il raggiungimento degli obiettivi
fissati dai recenti protocolli internazionali sui cambiamenti
climatici.
Attuazione del piano energetico, modifiche alla legge regionale
n. 21/2008: la legge regionale n. 21/2008, "Disposizioni in materia
di rendimento energetico nell'edilizia", si colloca in un ambito di
legislazione di settore, sia europeo che nazionale, piuttosto
recente, in continua evoluzione e molto articolato. La Regione
autonoma Valle d'Aosta, attraverso la legge regionale n. 21/2008,
persegue gli obiettivi di promuovere la sostenibilità energetica
nella progettazione, realizzazione ed uso delle opere edilizie
pubbliche e private, favorire il miglioramento delle prestazioni
energetiche degli edifici esistenti, tenendo conto, in particolare,
delle condizioni climatiche locali al fine di favorire lo sviluppo,
la valorizzazione e l'integrazione delle fonti rinnovabili e la
diversificazione energetica, dando la preferenza alle tecnologie a
minore impatto ambientale. A tal fine la Regione disciplina,
attraverso la legge n. 21/2008 una serie di attività connesse
all'efficienza energetica in edilizia, definendo la metodologia per
il calcolo delle prestazioni energetiche integrate negli edifici,
l'applicazione di requisiti minimi prestazionali e prescrizioni
specifiche. Essa introduce inoltre criteri, indicazioni e
riferimenti tecnici per lo sviluppo e l'organizzazione di un
sistema regionale di certificazione energetica degli edifici
medesimi per la raccolta dati e il monitoraggio, così da fornire
importanti informazioni circa l'evoluzione del patrimonio edilizio
pubblico e privato regionale, in connessione con l'attività di
amministrazione del territorio e con il coinvolgimento di attori
istituzionali diversi dalla Regione.
Infine desidero introdurre una breve considerazione in relazione
allo stato di difficoltà che si è venuto a creare nel mondo, in
Europa, in Italia e, di conseguenza, in Valle d'Aosta. Non sappiamo
ancora dire, né immaginare quali tempi ci aspettano nei mesi a
venire; sottolineo però con forza il fatto che nel bilancio si
trovino segnali importanti relativi alla volontà di affrontare lo
stato di difficoltà di tutto il tessuto economico e sociale;
d'altronde, aver mantenuto la disponibilità dell'anno scorso,
malgrado le difficoltà, è stato un segnale forte e serio. Inoltre,
aver previsto una posta di 110.000.000 di euro per affrontare la
crisi è un fatto assai importante e, al di là della cifra,
sottolinea una volontà operativa forte. Infatti il Governo
regionale ha vissuto il percorso simile all'anno scorso per
addivenire alla stesura di una nuova legge anticrisi per il 2010.
Anche nei vari settori economici produttivi si trovano
significative scelte che indicano la volontà di operare per il
mantenimento dei livelli di competitività e di operatività del
sistema economico territoriale.
Concludo questo mio intervento sottolineando il fatto che se
oggi siamo qui, come in passato, a discutere di bilanci e del
sistema di governo di questa Regione, ciò avviene perché abbiamo
una grande fortuna: quella di vivere in una realtà con la facoltà e
la fortuna di autogovernarsi grazie alle condizioni di regione a
statuto speciale; di questo dobbiamo essere grati a coloro che
hanno lottato per conseguire tutto questo. A noi resta il dovere di
onorare i sacrifici di coloro che ci hanno lasciato questa eredità;
a noi anche il dovere nei confronti dei valdostani, del nostro
popolo, di onorare il mandato che ci hanno dato, lavorando con
serietà e rigore. Ritengo, in questo senso, che questo bilancio -
anche alla luce dei tempi difficili che ci apprestiamo ad
affrontare - fornisca risposte importanti, induca tutti noi a
riflessioni serie di ulteriore attenzione e responsabilità in
scelte, metodi e fini, e proponga alla popolazione, ai nostri
cittadini, alla Valle d'Aosta, risposte serie e concrete.
Grazie.
Président -
La parole au Conseiller Rigo.
Rigo (PD) -
Grazie, Presidente. L'anno scorso, mi
ricordo, nonostante mi avvicini agli "anta", ho vissuto con disagio
e preoccupazione i giorni che hanno preceduto...
(interruzione di alcuni Consiglieri, fuori microfono)
...eh...sessanta... il dibattito sul bilancio della Regione.
Disagio e preoccupazione perché le cifre indicate nel documento si
riferiscono agli impegni e alle attività di ogni singolo settore
che, direttamente e indirettamente, incidono nella vita di ogni
giorno di tutti noi cittadini valdostani. Un impegno di
valutazione, di analisi delle cifre, degli obiettivi; un impegno
quindi non semplice. Anche oggi è così. L'oggetto non è mutato,
anche se è cambiata l'impostazione ed io non mi considero più
preparato, più attrezzato dell'anno scorso ad affrontare un
argomento così impegnativo e sostanziale. Ma non è questo il punto.
La ragione dipende dal fatto che oggi, al timore di affrontare un
argomento così complesso, si accompagna la difficoltà, ancor più
profonda, a leggere la realtà, la situazione economico-produttiva e
sociale della nostra società.
È evidente che se è difficile cogliere i segnali del tempo che
vivi, è difficile scoprirne i significati e le anomalie, è ancora
più difficile alloraindicarne i necessari correttivi. In questo le
numerose audizioni svolte dalla II Commissione consiliare, con le
forze economiche, sindacali, sociali, non mi hanno aiutato. Non mi
hanno indicato nuove chiavi di lettura della situazione che stiamo
vivendo in Valle d'Aosta. Al di là di alcune puntualizzazioni e di
preziose indicazioni venute, personalmente, non sono stato capace
di cogliere segnali, strategie per disegnare il futuro. Le
audizioni hanno espresso un giudizio generalmente non negativo sul
documento contabile, in particolare sui provvedimenti anticrisi che
sono stati e saranno assunti anche per il 2010. In questa direzione
facciamo nostra l'utile indicazione venuta dal documento unitario
sottoscritto dalle organizzazioni sindacali, documento che in parte
sarà già oggetto di una specifica riunione del Consiglio delle
politiche del lavoro, programmata per questo mese.
La finanziaria regionale, infatti, è un documento contabile
corretto, possiamo dire certo non in sofferenza rispetto alla
situazione finanziaria delle altre Regioni italiane. Un bilancio in
linea e nella logica dell'esercizio precedente; un bilancio sempre
molto rigido, perché ingessato dalle leggi di spesa obbligatorie
non eludibili. Un bilancio che ho fatto fatica e, per certi versi,
non sono riuscito a confrontare, in modo analitico, i singoli
capitoli di spesa con quelli dell'anno scorso, per capire meglio le
variazioni in essere delle risorse assegnate ai diversi
assessorati. Nelle spese correnti, che rappresentano la cifra
maggioritaria, alcune di esse indicano con chiarezza che la Valle
d'Aosta è una regione attenta alle realtà comunali. Le spese
infatti dedicate alla finanza locale, alla sanità, alle politiche
sociali, all'istruzione e cultura testimoniano la continua volontà
di rafforzare un sistema sociale articolato e, per certi versi,
possiamo dire munifico.
La sanità, come sempre, è la funzione che balza agli occhi per
la rilevante spesa. E qui lo ripeto, permane un'evidente anomalia.
Nelle poche righe presentate nella relazione vengono sintetizzate
le attività e le prestazioni nel campo della salute. L'assegnazione
del finanziamento, gli indirizzi, gli obiettivi di salute e di
funzionamento dei servizi verranno poi definiti attraverso un
accordo di programma fra la Giunta regionale e l'Azienda USL della
Valle d'Aosta.
In altri settori - penso alle politiche abitative - il Consiglio
regionale, di recente, attraverso il Piano triennale, ha stabilito
gli orizzonti politici, le strategie di investimento; addirittura
nella scorsa adunanza, con l'emendamento proposto dall'Assessore
Lanièce, abbiamo deciso - giustamente - che il Piano sangue e
plasma dovrà essere approvato con deliberazione del Consiglio
regionale. Tutto ciò non vale per il funzionamento della sanità,
per questo importante e vitale settore della politica valdostana il
Consiglio regionale non è abilitato a discutere. È un'anomalia che
va superata, ma avremo modo di riparlarne durante questo Consiglio.
A proposito di anomalia, mi rivolgo al Presidente del Consiglio per
avere un chiarimento in merito alla legge regionale n. 5/2000 che,
all'articolo 2, comma 3bis, recita:
"Ogni anno, contestualmente
alla presentazione del bilancio di previsione, la Giunta regionale
presenta al Consiglio regionale quali obiettivi del Piano
socio-sanitario vanno considerati prioritari nella successiva
programmazione sanitaria regionale".
Non ho trovato nel
bilancio l'indicazione di questi obiettivi e mi chiedo ancora come
sia possibile individuarli in un piano scaduto nel 2008. Un
bilancio, inoltre, che dà sostanza ad un piano di politiche del
lavoro che, al suo interno, indica misure che potranno utilmente
contribuire a fronteggiare l'attuale momento di crisi
economico-produttiva. La recente approvazione da parte della Giunta
regionale delle istruzioni al Piano stesso e il suo monitoraggio
offrono alle imprese e ai lavoratori strumenti concreti di
politiche attive di sicurezza e prevenzione nei luoghi di lavoro,
ma anche di aiuto alle famiglie segnate da incidenti sul
lavoro.
La sicurezza del territorio e dei cittadini si attuano - lo dice
il bilancio - attraverso un sistema integrato, con il
coinvolgimento degli enti locali e delle Forze di polizia. Questa
linea, Presidente, ci trova concordi: le nuove tecnologie e la
collaborazione tra le istituzioni invece dello spontaneismo e del
fai-da-te.
Personalmente apprezzo, in larga parte, la filosofia che
sottende l'intervento nel settore della cultura e dell'istruzione.
I diritti allo studio e la cultura devono essere esigibili per
tutti: salvaguardare valorizzando nel nostro patrimonio, in un
sistema educativo e culturale aperto e plurale, un sistema che
accompagni il ragazzo e il cittadino ad entrare a far parte di un
contesto sociale che si apre all'Europa e alle sue dinamiche di
crescita di civiltà e di progresso. Una cultura che sia anche
portatrice di legalità e in questa direzione sono particolarmente
felice di aver trovato nel bilancio l'adesione ad iniziative
specifiche, di promozione delle politiche di legalità.
Fatta questa premessa - ne ho cognizione certo non negativa
rispetto alla finanziaria presentata, potrei dire in linea con
quanto abbiamo sentito in questi giorni dalle diverse forze ed
associazioni - la domanda sorge spontanea: ma allora va tutto bene?
Certo, lo stato generale della nostra regione non è drammatico e il
risultato degli esami fatti da società specializzate ci certifica
sostanzialmente in salute, come ci ha ricordato ieri l'Assessore
Lavoyer. È proprio così? Il quadro raffigurato dal dibattito in
commissione descrive realmente il nostro orizzonte? Ho provato a
pensarci in questi giorni e, cercando di capire, ho fatto alcune
riflessioni con l'unico obiettivo di portare il mio contributo ad
una discussione sul bilancio regionale che sia anche una
discussione sul domani di questa regione. E, se mi permettete,
riprendendo così un auspicio formulato da Confindustria, là dove
afferma che: "Ribadiamo la necessità di promuovere una riflessione
per capire quali saranno gli scenari dello sviluppo del
territorio". Ed allora vediamo alcuni dati.
Il quadro generale della Banca d'Italia nella sua relazione
annuale riferita alla Valle d'Aosta, già è stato bene descritto dal
collega Empereur, quindi non ci ritorno. La fotografia scattata
dall'ISTAT nel 2008 presenta una Valle d'Aosta più vecchia, più
malata e impaurita dalla crisi economica. Una Valle d'Aosta dove
aumenta il numero degli immigrati e dove solo uno su dieci riesce a
laurearsi. Una Valle d'Aosta costretta a tirare la cinghia, ma che
non rinuncia al personal computer o al cellulare. E ancora, una
Valle d'Aosta che si sposa di meno e fa pochi, pochissimi figli.
Dall'ISTAT apprendiamo poi che un italiano su tre è insoddisfatto
della propria condizione economica, ma chi soffre di più sono i
lavoratori autonomi, soprattutto i precari. Rispetto al 2007 le
famiglie hanno speso solo 5 euro in più al supermercato; in realtà,
tenendo conto dell'inflazione, si tratta di una riduzione della
spesa per i consumi alimentari. L'analisi che l'OCSE ha diffuso nel
suo ultimo aggiornamento economico presenta per l'Italia una
situazione seria, a tinte un po' più scure di quella raffigurata
nella sua relazione, Assessore Lavoyer.
Alcune cifre che ci preoccupano. Debito pubblico e deficit verso
la soglia di allarme, mentre la disoccupazione continuerà ad
aumentare nei prossimi due anni e la ripresa resterà a velocità
ridotta. Nel 2011 l'Italia avrà il terz'ultimo tasso di crescita
(1,5%) fra i 30 principali paesi industrializzati; solo Spagna
(+0,9%) e Irlanda (1%) faranno peggio. Il debito che quest'anno
sarà intorno al 115 percento, si avvia a salire al 120 percento del
PIL entro il 2011. In Italia, a crescere davvero più che il PIL è
la disoccupazione - lo ha detto la televisione oggi - la quota dei
senza lavoro passa quest'anno dal 6,8% al 7,6%; l'anno prossimo è
prevista all'8,5% e nel 2011 all'8,7%. Un dramma diffuso
nell'intera area OCSE, dove la disoccupazione continuerà a salire e
scenderà in modo solo modesto nel 2011, dal picco di oltre il 9
percento, quest'anno è all'8 percento. In termini assoluti, dal
2007 a tutto il 2010 ci sarà una perdita complessiva di 21.000.000
di posti di lavoro.
A fronte di questa situazione economica, per gli esperti
dell'OCSE sarebbe importante preparare una buona
exit
strategy
per quando sarà il momento e dei piani credibili di
risanamento. Ora, questa uscita strategica dalla crisi, dubito che
il Governo centrale la stia preparando. Per quanto ci riguarda a
livello regionale, non la vedo o, meglio, non la riconosco e non
riuscivo ad individuarla nel documento che stiamo discutendo, ieri
pomeriggio ho capito perché: l'Assessore ci ha detto che non è
necessaria. Ma questa strategia non è stata neanche all'attenzione
del dibattito nella competente commissione. Quali le ragioni? A mio
modo di vedere, nella crisi del dibattito politico, nel fatto che
la politica oggi non sia in grado di dibattere, e quindi di
delineare quei piani credibili di risanamento a cui fa riferimento
l'OCSE.
Fra tutti gli articoli e ricordi scritti per il ventesimo
anniversario della caduta del muro di Berlino, ne ho letto uno di
un branco di cervi dal mantello rossiccio, suggestivo per la
metafora che racchiude e che vi voglio, brevemente, raccontare. È
la storia di come, nonostante la ventennale rimozione della cortina
di ferro che divideva il loro habitat naturale in due, fra Germania
ovest e Cecoslovacchia, i cervi dal mantello rossiccio ancora oggi
non hanno il coraggio di oltrepassare quello che una volta era il
confine e attualmente è solo una linea immaginaria nel più grande
parco naturale d'Europa. Naturalmente, gran parte dei cervi che
hanno conosciuto l'epoca del filo spinato elettrificato sono ormai
scomparsi; tuttavia - spiegano gli studiosi che hanno osservato
questo fenomeno - i genitori hanno tramandato la memoria del
confine ai cuccioli, così che, a parte pochi temerari, i cervi dal
mantello rossiccio rimangono negli angusti spazi della guerra
fredda, piuttosto che andare a scoprire gli spazi disponibili in
quella che una volta era "l'altra parte". Questa storia non
racconta solo un curioso fenomeno naturale, ma rimanda
istintivamente alla politica - forse non solo italiana - e alla
reazione che ha avuto davanti alla caduta del muro, più in generale
davanti ai processi di globalizzazione che, oltre a generare forti
squilibri e intollerabili ingiustizie, sono stati anche processi di
apertura e di libertà.
Negli scorsi 20 anni, come accadeva ai cervi dal mantello
rossiccio, troppo spesso la politica ha diffidato di chi suggeriva
di oltrepassare il confine delle proprie tradizioni; casi,
opinioni, indicazioni sono stati trattati spesso come bizzarri o
giudicati con sufficienza. Hanno continuato a dominare, seppure in
presenza di un'implosione delle tradizionali formazioni politiche,
richiami a tradizioni del passato, un conforto sulla base di
categorie novecentesche, la preoccupazione di tramandare alle
generazioni successive pregiudizi e automatismi piuttosto che la
passione per la ricerca di terre inesplorate, in un mondo cambiato
profondamente.
Forse la ragione della crisi e dei modesti risultati di oggi sta
qui. In Italia, ogni persona consuma in media 196 litri di acqua
minerale all'anno, circolano 36.000.000 di autovetture, 752 auto
ogni 1.000 abitanti, la più alta densità europea, e i valdostani
certo non sono da meno. Ogni 100 persone sono attivi 122 contratti
di telefonia cellulare, in più ogni italiano butta fra i rifiuti 27
chilogrammi di cibo commestibile all'anno. Crisi o non crisi, siamo
un "bel" popolo di consumatori, anzi, di consumisti! Spinti dalla
pubblicità, dalla comunicazione, da un malinteso senso del
benessere, tendiamo a costruirci un mondo opulento, dove
crogiolarci felici mentre il Titanic affonda, senza rispetto per le
risorse di tutti e senza solidarietà verso le ingiustizie patite da
molti. Di questo passo non andremo molto lontano, magari ci sarà la
ripresa, ci consoleremo con qualche rimbalzino del PIL e alla fine
torneremo di nuovo indietro, vittime e ostaggi del nostro modo di
vivere. Un modo di vivere che ha cambiato molto gli italiani, in
peggio.
In questi anni è passato il messaggio di un modello di libertà
negativa: tutti liberi da ogni interferenza: dallo Stato, dalle
tasse. Parole d'ordine della destra che ha parlato di familismo e
di individualismo, con la tivù commerciale che ha coltivato l'idea
di perseguire la via del consumo e della ricchezza. Ma la sinistra
non è stata però capace di offrire un modello alternativo. La fine
delle ideologie ha portato la caduta anche dei tentativi di capire
la società che stava cambiando, sono mancate le riflessioni sulle
tendenze del capitalismo e oggi questo manca, e si vede,
soprattutto nelle qualità intellettuali dei leader che puntano solo
ad essere mediatici.
Ogni anno nel mondo muoiono 1.500.000 di bambini perché non
hanno accesso all'acqua potabile o alle più elementari condizioni
igienico-sanitarie: lo dice l'UNICEF. Come dice che con gli avanzi
dei ristoranti americani ed europei si potrebbe sfamare l'intero
continente africano. Ci sono paesi, sempre in Africa, dove l'85
percento della popolazione vive con meno di un dollaro al giorno.
Come fai a fermare le grandi immigrazioni verso l'Europa, se prima
non guardi in faccia la realtà, questa realtà? Dati, questi,
conosciuti, ma voltiamo sempre la testa dall'altra parte, come fa
l'Europa, che dibatte sul crocifisso in Italia, invece di guardare
la croce che pesa su un'intero continente!
Oggi, complice anche la crisi devastante dell'ultimo biennio, è
arrivata l'ora di pensare un nuovo modello di sviluppo, un
aggiustamento dell'economia di mercato e un diverso stile di vita.
La necessità di modificare gli stili di vita non è una stupidata, è
una questione che interessa tutta la società. Ecco perché la
politica deve sforzarsi di alzare il tiro dei suoi orizzonti. Credo
che la parte migliore della destra e tutto il centrosinistra
debbano avere la capacità di vedere bene i pericoli e le vie di
uscita; se le forze migliori della società trovano i veicoli giusti
per agire e smettono di guardare la tivù con le facce depresse,
forse possiamo vedere qualcosa di nuovo. Fra i tanti numeri
ripetuti nei giorni del
summit
sulla fame nel mondo c'è un
dato sul quale dovremmo riflettere: oggi l'80 percento delle
ricchezze del pianeta sono nelle mani dell'1 percento della
popolazione. La chiave di tutto è proprio qui: se vogliamo cambiare
le cose, dobbiamo rivedere il modo in cui stiamo al mondo!
Io non sono contrario al capitalismo in sé, eppure secondo gli
stereotipi del nostro Presidente del Consiglio io sarei sicuramente
comunista, di più forse del Presidente della Bielorussia! Certo,
lui è stato eletto con oltre l'80 percento dei voti degli elettori.
Sono contrario al capitalismo senza criteri e senza freni, che
punta a spremere il mondo come un limone, senza preoccuparsi delle
conseguenze; così come penso che la scienza possa giocare un ruolo
decisivo: la ricerca, l'innovazione, il sapere, sono gli unici che
possono dirci se esiste un modo per soddisfare i bisogni di oggi
senza dimenticare il mondo di domani.
Lo sviluppo sostenibile è l'unico modo per conciliare presente e
futuro, ma dipende anche da ciascuno di noi. Non dobbiamo
sottovalutare i piccoli gesti: l'uso dell'acqua, dell'energia, dei
sacchetti di plastica. Non dobbiamo sottovalutare i piccoli gesti,
come ci ha ricordato uno dei relatori della Conferenza sulla
legalità, promossa dalla Regione e svoltasi proprio in questi
giorni. Il mondo è fatto, ogni giorno, di piccole azioni. La novità
è che oggi i nostri gesti possono avere conseguenze positive o
negative anche per gli altri essere umani.
C'è la necessità di dare l'esempio perché non provarci noi,
Regione, nel difficile campo dei rifiuti. Più informazione e
piccoli gesti, a cominciare dall'eliminazione dei sacchetti di
plastica, ancor prima delle direttive nazionali, per uno
smaltimento veramente sostenibile. Oggi viviamo il tempo del
disorientamento in cui il futuro non è più sentito come una
promessa, ma come una minaccia, con il conseguente venir meno della
progettualità e della speranza. La fine delle ideologie ha
significato anche la fine dell'identità e senza identità non c'è
politica appassionata, l'unica che davvero valga la pena di fare.
Identità e politica fondate sulla funzione di orientamento e di
sintesi nei conflitti che attraversano le società e sulle comunanze
di valori: qui sta - secondo me - il nodo, la mancanza di dibattito
politico, qui come altrove, sul futuro. Senza identità la politica
si riduce a quello che forse stiamo facendo noi, a mera tecnica
amministrativa. E senza valori, l'identità rischia di essere un
involucro vuoto, o di doversi rifugiare nell'enfasi della
demagogia.
Allora il documento contabile che ci viene presentato è un
bilancio, seppure pluriennale, che guarda prevalentemente all'oggi
o al domani a noi vicino, senza disegnare gli scenari possibili del
domani più prossimo. Con qualche esempio cercherò di spiegare il
senso del mio ragionamento, che ha il solo scopo di suscitare
riflessioni sulle prospettive di questa regione che per me hanno un
significato più profondo, che non quello - seppure importantissimo
per l'oggi - di trovare soldi freschi attraverso un patto di
stabilità a noi più favorevole.
Parlare del futuro - e la sede del bilancio pluriennale mi
sembra l'occasione più corretta - vuol dire per me dare risposte ad
alcuni dei problemi aperti e strategici, a cominciare dalla
macchina regionale. Lo scorso anno, in occasione della discussione
sul bilancio, avevo parlato di una struttura pesante e con grossi
problemi di coordinamento e di funzionalità; avrebbe bisogno, avevo
detto, al pari di una persona obesa non solo di diminuire di peso,
ma di diventare più mobile e flessibile. Rispetto alla sede, ad una
gestione più efficiente e meno costosa, il Presidente ha annunciato
alcuni mesi or sono novità interessanti, quindi attendiamo
fiduciosi. Ma niente di più.
La pubblica amministrazione invece, proprio a partire dalla
Regione, dovrebbe cambiare in due direzioni: con la
decentralizzazione dei servizi e con la definizione di nuovi
modelli organizzativi. La decentralizzazione, lo abbiamo sentito
affermare in questi giorni, passa inevitabilmente dal completamento
della riforma e dal consolidamento del sistema regionale delle
autonomie. Un autogoverno, lo ricordo, nel quale sono indicati con
chiarezza quali sono i principi che vogliamo affermare:
sussidiarietà, attribuzione delle competenze amministrative agli
enti locali, leale collaborazione e pari dignità istituzionale.
Principi capaci di costruire un sistema aperto, vicino ai
cittadini, lontano da ogni centralismo statale e regionale. Il
percorso per dare applicazione piena a questi principi si è
interrotto, o meglio, quei piccoli passi compiuti, a cominciare dal
personale appartenente al ruolo ausiliario delle scuole, appaiono
piuttosto incerti o poco coordinati. Ho visto con piacere poi che
un emendamento vuole chiarire anche questo processo.
Dobbiamo ripartire con maggiore determinazione per portare a
compimento la transizione da troppo tempo incompiuta. Una volta
definito il quadro delle competenze e delle funzioni da assegnare
alle Comunità montane e ai Comuni, bisognerebbe ripensare al
modello organizzativo. Un modello che risponda ad una Regione che
deve prima di tutto essere capace di programmare e coordinare
l'attività di indirizzo, monitoraggio, valutazione delle azioni
messe in campo. Nello stesso tempo essere osservatorio dei fenomeni
e centro studi delle dinamiche che si aprono nel contesto europeo.
Per fare tutto ciò, c'è bisogno di ripensare ad una pianta organica
rinnovata, cercando di alleggerirla attraverso tre strumenti: la
promozione di tecnologie innovative, e qui siamo tutti d'accordo;
l'impegno flessibile delle risorse attraverso strumenti quali il
telelavoro e anche l'incentivo dell'esonero dal servizio dei
dipendenti. Rispetto a questo ultimo punto, in considerazione del
fatto che il Governo centrale ha impugnato la legge (cosiddetta
"Brunettina"), c'è la possibilità di rivederne il testo rispetto
alle cose dette.
Alla luce di queste considerazioni occorre inoltre definire la
delicata materia del precariato e della stabilizzazione del
personale; efficienza vuol dire anche sicurezza del tuo lavoro, del
tuo futuro di vita. In questa direzione ringraziamo la CGIL e la
UIL per le indicazioni che ci hanno fatto pervenire. Questi mi
sembrano i problemi ai quali è la politica a dover dare risposte,
che non può limitarsi a generiche affermazioni contro la
burocrazia; non basta.
Parlare della famiglia, come cardine essenziale dello sviluppo
umano e della società, vuol dire poi guardare la realtà di oggi con
l'obiettivo di attrezzare meglio questa società a vivere il futuro,
lo ha ricordato prima la collega Fontana. E dunque guardare al
futuro con speranza per un domani migliore per tutti vuol dire
promuovere anche una politica che assicuri il benessere di tutte le
famiglie e aiuti quelle in difficoltà: perché esse davvero siano
aperte alla genitorialità e orientate alla qualità affettiva delle
relazioni, alla reciproca solidarietà e responsabilità. Se davvero
vogliamo difendere e aiutare la famiglia, non servono le guerre
ideologiche sulla sua forma giuridica, sono ben altre le difficoltà
che investono da troppo tempo la vita delle famiglie italiane; per
questo c'è un urgente bisogno di metterle al centro di politiche
legislative più adeguate e di un'iniziativa culturale che ne
promuova e sostenga il valore. Nel nostro paese poco o nulla è
stato fatto di concreto per le famiglie, mentre le parole si sono
sprecate. La condizione della famiglia si è aggravata su tutti i
versanti, da quello relazionale e affettivo, a quello della
natalità, a quello sociale. Servono politiche integrate e
coordinate capaci di modificare la condizione e la sostenibilità
della famiglia; è questo anche e non solo il modo per promuovere la
natalità. Certo, pesano orientamenti culturali, ma è noto che le
donne italiane fanno meno figli di quelli che desiderano e che il
peso delle condizioni sociali è rilevante. Ci torneremo con un
ordine del giorno.
In Valle d'Aosta in questi anni, in controtendenza, sono state
fatte meno parole, ma più fatti: leggi, servizi, campagne
informative, attenzione e coinvolgimento; dobbiamo continuare a
camminare, e io provo ad indicare alcune strade che non sono
presenti nel bilancio e nelle azioni del Governo regionale:
sostegno al valore della maternità e della paternità significa
riconoscere che l'ente pubblico si fa carico in parte del costo
economico dei figli (rivedere i criteri di assegnazione
dell'assegno post-natale e il riconoscimento di un tetto massimo
definito per le spese affrontate nel primo anno di vita del bambino
sono risorse messe in banca e che frutteranno meglio dei titoli di
Stato); coordinamento dei servizi a tempo per le vacanze
scolastiche e per gli orari discontinui del tempo scuola; sostegno
ad un pacchetto di proposte capaci di rispondere alla conciliazione
fra lavoro e famiglia, con particolare riferimento al lavoro di
cura e di assistenza di una persona non autosufficiente (qui
potremmo essere una regione pilota); sostegno ad una politica della
casa capace di prestare particolare attenzione alla "capacità
sociale" rappresentata dalle giovani coppie. E sono... non c'è
Lattanzi, non fa niente, Lattanzi parlava di piccoli emendamenti
che per noi sono piccoli, ma non superficiali.
Altro tema a mio parere cruciale per le forme di convivenza per
l'oggi e per il domani: l'immigrazione. È un fatto ineluttabile,
bisogna attrezzarci per governarlo. Ne parlo sempre, quasi quanto
il Presidente Fini, perché è un tema che mi preoccupa seriamente.
La migrazione dei popoli, costretti a lasciare il proprio Paese in
cerca di pane e lavoro è uno dei "segni dei tempi", che tutti siamo
chiamati a cogliere. E questa vicenda dei minareti nella vicina
Svizzera mi preoccupa ancora di più. E il segno dei tempi di oggi è
rappresentato da una svolta autoritaria e xenofoba del paese e non
solo nel nostro paese, che affonda le radici in una profonda
trasformazione della società italiana, che ha visto diffondersi un
sentimento diffuso e bipartisan di paura. Paura per il futuro, per
la precarizzazione dell'occupazione, per la modificazione degli
stili di vita e di interi quartieri cittadini che sono
completamente mutati, senso di incertezza esistenziale e sociale, e
così via.
Alimentando la paura e soffiando sul fuoco di un'insofferenza
diffusa verso gli stranieri, trasformando le questioni migratorie
nel problema ossessivo dei clandestini, il sistema politico, non
diversamente da gran parte dei media, ha creduto di riguadagnare un
consenso incrinato da decenni. La situazione è che i migranti sono
ormai individuati quali le cause principali del disagio diffuso; il
risultato di questi processi è la presenza nel paese di circa
4.000.000 di persone sostanzialmente escluse da qualsiasi
prospettiva di cittadinanza e oggettivamente tenuti in una
condizione di sospetto.
Un'analisi di questi fenomeni, che non si limiti ad una mera
denuncia, deve tener conto di un paradosso evidente: da una parte,
cresce apparentemente la xenofobia e la maggioranza dell'opinione
pubblica si dichiara ostile ai migranti; dall'altra, il loro numero
cresce costantemente. Il paradosso consiste nel fatto che la
crescita degli ultimi anni è avvenuta in un periodo in cui è stata
al potere quasi esclusivamente la destra. La spiegazione di questa
apparente contraddizione non risiede solo nella ben nota
disorganizzazione degli apparati di Stato e nel carattere
demagogico del controllo dell'emigrazione clandestina da parte
della destra; risiede probabilmente nel carattere assai particolare
dell'economia italiana: un paese, il cui valore aggiunto
dell'economia sommersa rappresenta circa il 20 percento del PIL, ha
incessantemente bisogno di forza lavoro mobile, sottopagata, e che
non avanzi rivendicazioni.
Da questo punto di vista gli stranieri non costituiscono tanto
un "esercito industriale di riserva" (perché non sono in
competizione con i nativi in settori "poveri" come l'edilizia,
l'agricoltura stagionale, l'assistenza), quanto un serbatoio a
"disposizione" di un'economia anomala rispetto agli standard degli
altri paesi sviluppati. Ecco allora perché in Italia si muovono
centinaia di migliaia di persone contemporaneamente prive di
diritti, ma indispensabili al funzionamento della macchina sociale:
"vi temiamo, ma abbiamo bisogno di voi", si potrebbe dire.
Anche in Valle d'Aosta la presenza di immigrati ha conosciuto,
negli anni, un sensibile incremento e complessivamente le presenze
di cittadini stranieri sono distribuite in maniera abbastanza
uniforme su tutto il territorio regionale. Le politiche di
accoglienza sono la condizione decisiva per fare dell'immigrazione
una ricchezza sociale, culturale ed economica, ed evitare la
regressione xenofoba. In questo contesto quale ruolo possono avere
le Regioni, i Comuni, gli Enti locali?
Studi e ricerche hanno evidenziato come le politiche locali
emergano quali fattori determinanti di un disegno complessivo di
integrazione degli immigrati. Pur non potendo incidere sui nodi
giuridici più rilevanti, come la cittadinanza o il diritto di voto,
possono rendere effettivo sul piano educativo e sociale il
riconoscimento dell'appartenenza alla comunità residente in un
certo territorio. Diritti e aperture non sono dunque concessioni
"buoniste", come si vuol far apparire, bensì condizioni necessarie
ed indispensabili affinché l'integrazione possa realizzarsi in
forme non meramente "subalterne", come invece sembra implicitamente
richiedere tanta parte della nostra società. Un territorio, con le
sue istituzioni e le sue politiche, può dunque esercitare un ruolo
attivo nel configurare forme più avanzate di inclusione dei
migranti nella comunità locale e nel promuovere rapporti pacifici
reciprocamente arricchenti fra vecchi e nuovi residenti.
La nostra società, quindi, ha bisogno di elaborare positivamente
le trasformazioni che investono le comunità locali con la presenza
crescente di stranieri e la convivenza di lingue e religioni
diverse, per fondare un nuovo patto di cittadinanza nel reciproco
riconoscimento di culture e di identità diverse. Dobbiamo garantire
uguali diritti e doveri a chiunque vive e lavora nella stessa
comunità civile, non solo affermare i diritti sulla carta, ma
garantirne l'effettiva praticabilità con scelte coerenti nelle
politiche dei governi locali per la casa, l'istruzione, la sanità,
i diritti culturali, la società, la partecipazione. Bisogna però
superare un'idea degli immigrati come destinatari passivi delle
politiche pubbliche di accoglienza e puntare sulla loro
responsabilizzazione come soggetti attivi della nuova cittadinanza
e della promozione dei propri diritti. Questi, a nostro parere,
alcuni degli indirizzi che dovrebbero guidare una pubblica
amministrazione nei confronti di una politica migratoria inclusiva,
ma che non abbiamo visto negli intenti programmatici del Governo
regionale, ed anzi, i provvedimenti fino ad oggi esaminati danno
ancora una lettura vecchia e superata dell'immigrazione.
La nostra società che - come sapete - spesso ha la capacità di
darsi delle risposte prima della politica e dell'amministrazione
pubblica, ha anticipato delle prospettive, una per tutte le
badanti, e ci chiede di mettere in campo delle valutazioni e delle
scelte conseguenti nel settore della non autosufficienza;
valutazioni e scelte prospettiche che non vedo. Il progressivo
invecchiamento della popolazione nei paesi industrializzati è un
fatto assodato e di cui sentiamo parlare così spesso da suonare
ormai quasi banale; tuttavia, la sensazione che si ha è che ci sia,
sì, la consapevolezza di questa situazione, ma che ancora non venga
affrontata in maniera costruttiva.
I dati che abbiamo a disposizione nel nostro paese ci offrono la
fotografia di una popolazione che non solo invecchia, ma che si
trasforma e si riduce progressivamente a causa del declino della
fertilità e del tasso di natalità che, in Valle d'Aosta, è ancora
più basso che in Italia paese tra i più bassi del pianeta.
L'impegno deve essere quello di trovare nuove strade, perché il
grande mondo degli anziani che si profila davanti a noi - di cui,
con un po' di fortuna, faremo parte - possa essere affrontato in
modo specifico, cercando di sezionarne i vari aspetti e offrendo
per ciascuno tentativi di risposta.
La prima operazione da compiere è definire i confini fra la
condizione anziana vissuta in salute e quella invece caratterizzata
da una pesante presenza di malattie, e quindi di dipendenza.
"Invecchiare non è una malattia", secondo una felice espressione
del professor Marco Trabucchi: il passare degli anni non comporta
necessariamente per tutti dolore e perdita. Molte persone, infetti
anche in età avanzata, sono in grado di badare a sé stesse e allo
stesso tempo, di svolgere significativi ruoli sociali all'interno
della famiglia e delle comunità di vita in senso allargato. Occorre
perciò mantenere la gente attiva, operando per mantenere sempre in
funzione le capacità cognitive: ecco perché andrebbero adottate
politiche coerenti e coordinate nella prevenzione delle malattie e
della promozione della salute e non farne solo occasioni episodiche
e mediatiche.
Certo, un aumento dell'età media come conseguenza diretta porta
un aumento delle persone che si ammalano e che sono affette da
malattie croniche; ovviamente gli ospedali ristrutturati o nuovi -
non fa importanza rispetto a questo problema - non potranno
occuparsi di tutte queste patologie. Potranno continuare a fare
diagnosi e terapie urgenti, ma si dovranno trovare nuove forme di
intervento. Si tratta, per la verità, di forme di assistenza già in
atto nella nostra regione, ma a mio avviso non soddisfacenti, non
coordinate e non programmate; "integrazione" come progetto, come
sistema, per il benessere di tutti e non solo come intervento
emergenziale riparatorio.
È evidente, però, che un problema di così forte e crescente
impatto - guardiamo da qui a 20 anni - non può trovare soluzioni
attraverso le sole risorse del bilancio regionale, benché ricco, ma
più di tanto non potrà esserlo. La non autosufficienza richiederà
costi elevatissimi e sarà questa una delle grandi sfide con cui si
misureranno tutte le società evolute, tant'è che, pur seguendo
itinerari diversi, alcuni paesi hanno attivato misure straordinarie
di assistenza e, in Italia, alcune Regioni stanno sperimentando
interventi innovativi. Di fronte a bisogni crescenti, che
richiedono un aumento consistente delle risorse da mettere a
disposizione, è necessario prevedere un'entrata autonoma e
straordinaria che finanzi queste necessità e che coinvolga tutti i
cittadini che producono reddito nel condividere il rischio della
non autosufficienza in età avanzata. Ritengo che, scartando la
scelta di un'assicurazione privata, che determinerebbe
inevitabilmente forti discriminazioni fra cittadini con uguali
bisogni, la condivisione del rischio della non autosufficienza
attraverso un sistema assicurativo, equo, pubblico ed obbligatorio,
che non coinvolga solo i lavoratori dipendenti, può costituire una
via solidale, efficace e concreta per garantire a tutti, con
certezza, il diritto all'assistenza.
Il nostro "Piano regionale per la salute e il benessere sociale"
sottolinea la necessità di individuare formule per l'istituzione di
specifici fondi da destinare a questo importante settore della vita
sociale: allora attiviamoci, signor Presidente Rollandin, e
cominciamo a studiare una proposta che meglio si adatti alla nostra
realtà, ma occupiamocene subito per dare sicurezza finanziaria alle
nostre azioni di oggi e dare così, domani, una risposta dignitosa
alle tante famiglie che si troveranno ad affrontare situazioni
spesso drammatiche.
Le voci in agenda potrebbero continuare con Aosta città
capoluogo, (su questo argomento abbiamo preparato un ordine del
giorno), con la formazione professionale dei giovani, un'offerta
formativa ampia e radicata nel territorio e funzionale al
fabbisogno formativo del mondo del lavoro e dei percorsi di studio
post-diploma e universitari. In questo quadro come si armonizzano
gli interventi dei diversi assessorati nel finanziamento a corsi di
formazione nel settore turistico, in quello agricolo, o nel
contributo dato a corsi di iniziativa privata? Di questo avremo
modo di parlare all'interno del Consiglio delle politiche del
lavoro, nel percorso dedicato al monitoraggio delle azioni previste
nel piano triennale di politiche del lavoro, in particolare nelle
politiche di sistema.
In sintesi, un bilancio munifico per l'oggi, che cerca di essere
vicino alla società ed attento ai bisogni delle persone, però per
assicurare ai bambini di oggi e di domani una regione ricca non
solo in denari, quella regione che abbiamo solo in prestito dai
nostri ragazzi, non bastano le grandi opere in programma. Bisogna
saper disegnare una Valle d'Aosta attrezzata meglio ad affrontare
un futuro molto incerto e oscuro per tutte le società moderne.
Grazie.
Président -
La parole à la Conseillère Emily Rini.
Rini (UV) -
Merci, M. le Président.
Come è già stato evidenziato, l'atto più importante che viene
discusso in quest'aula è certamente il documento programmatorio,
atto che ho voluto esaminare con molta attenzione e che ritengo
aderente al programma di governo che abbiamo approvato all'inizio
della legislatura, e ciò malgrado il difficile momento di crisi che
investe purtroppo anche la nostra regione, come già ampiamente
sottolineato.
Abbiamo sotto gli occhi un documento serio, prudente e
realistico, che tiene in giusto conto delle entrate e soprattutto
le necessità di indirizzarle verso i settori che possono generare
ricchezza per la nostra Valle e soprattutto per il benessere dei
cittadini. In un momento così particolare si è pensato alla ripresa
dell'economia con azioni che possono dare respiro ed impulso alle
aziende produttive. Come è già stato detto, si è voluto porre una
grande attenzione verso le famiglie in difficoltà, verso i meno
abbienti, verso i cittadini che si trovano in povertà e che trovano
sostegno in vari centri di solidarietà.
Molte risorse sono state indirizzate a favore delle persone
anziane ed in difficoltà, il cui numero aumenta di anno in anno e
per le quali la Regione dispone di strutture e servizi di
assistenza, invidiati da molte altre realtà. Costituiscono una
parte rilevante, infatti, le spese sostenute per la stipula delle
convenzioni con le istituzioni private che gestiscono servizi
residenziali per anziani, le quali dovranno essere rinnovate per
gli anni successivi, come è stato previsto dalla legge regionale n.
15/2009, che ha prorogato le funzioni amministrative per la stipula
di convenzioni in capo all'Amministrazione regionale. Anche queste
strutture, come quelle pubbliche, devono adeguarsi agli standard
gestionali e strutturali, per questo si è considerato un aumento
della spesa pari a circa 500.000 euro.
Per quanto concerne i piani di zona, si è conclusa nel corso del
2008 la fase di raccolta ed analisi dei problemi e bisogni sociali
e sta per terminare anche la seconda fase, con l'approvazione del
documento di piano e la sottoscrizione degli accordi di programma.
Nel biennio 2010-2011 è prevista la realizzazione di progetti
specifici proposti dai vari sub-ambiti. È in programma l'avvio del
sistema informativo dell'IRSE, che permetterà il calcolo
dell'Indicatore Regionale della Situazione Economica per l'accesso
a tutte le provvidenze e l'elaborazione dei dati così ottenuti.
Nell'ambito poi della disabilità è garantita una serie di
servizi, sia residenziali che semiresidenziali, e anche
domiciliari. Sono gestiti direttamente dall'Amministrazione
regionale i CEA e i laboratori occupazionali per disabili per i
quali è necessario sostenere le spese di funzionamento, nonché
quelle per l'acquisto di materie prime per i prodotti che vengono
venduti. Oltre ai servizi residenziali, la cui gestione è affidata
a soggetti esterni, sono attivi diversi servizi a favore di persone
con disabilità, fra cui ricordiamo il servizio di accompagnamento,
d'integrazione e di assistenza, un laboratorio socio-riabilitativo
per persone con disturbo dello spettro autistico ed altri
interventi quali i soggiorni marini, attività connesse allo sport
ed alla musica. Il rinnovo di alcune convenzioni comporterà un
aumento di spesa ed è previsto, in collaborazione con l'Agenzia del
lavoro, un incremento del numero e della qualità dei laboratori
occupazionali. Tra i contributi che l'Amministrazione eroga, una
parte rilevante concerne l'assistenza privata a domicilio,
effettuata dall'assistente personale, i contributi a minori che
sono in situazione di disagio e l'assegno post-natale. Anche i
contributi a sostegno del reddito delle famiglie per l'integrazione
al minimo vitale assorbono una parte rilevante della spesa
dell'Amministrazione: per questi si prevede un aumento in
conseguenza della situazione economica in atto.
L'Amministrazione regionale è anche tenuta a gestire la
formazione in ambito sociosanitario, socioassistenziale e
socioeducativo; a tal fine viene annualmente redatto un piano di
aggiornamento della formazione. È già previsto, per il triennio
2009-2011, un percorso articolato di riqualificazione in operatore
sociosanitario ed un ciclo di corsi di formazione per assistenti
personali. Sempre nell'ambito degli interventi per servizi e
provvidenze socioassistenziali, sono previste altresì spese a
sostegno di particolari categorie, quali: i nefropatici, i
tubercolitici, i silicotici, mutilati e invalidi del lavoro ed i
rifugiati, nonché le spese finalizzate alla realizzazione di un
adeguato percorso per l'applicazione nella nostra Regione di nuovi
strumenti di valutazione e misura della disabilità, sulla base di
quanto elaborato dall'OMS.
Fra le spese di investimento, nell'ambito delle risorse del
Fondo regionale per le politiche sociali, l'Amministrazione intende
sostenere le spese relative alla realizzazione del CEA di Gressan,
le spese che devono essere rimborsate per l'acquisto di
attrezzature nell'ambito della convenzione con l'Istituto Don Bosco
di Châtillon, nonché i contributi erogati per l'eliminazione delle
barriere architettoniche e per l'acquisto di ausili e attrezzature
a favore della persona con disabilità.
Un particolare riguardo viene poi posto anche verso un'altra
fascia di cittadini, quella dei giovani, che non riescono ad
avviarsi nel mondo del lavoro; per questo motivo il nostro Governo
si è prodigato, attraverso interventi importanti e fondamentali,
nella formazione professionale e nella politica delle attività
lavorative.
Altro settore che questo documento programmatorio non ha
sicuramente trascurato e che mi sta particolarmente a cuore è
quello dello sport. Lo sport, da un punto di vista educativo,
concorre alla formazione di una personalità armonica ed equilibrata
che pone le basi per un'apertura a valori più alti, quali: la
cultura, la partecipazione sociale, la ricerca di significati che
vanno oltre gli aspetti materiali e quotidiani della vita. In
questo settore sono stati previsti importanti interventi a favore
di associazioni sportive per la sponsorizzazione di atleti di
rilievo nazionale ed internazionale, attività federali,
manifestazioni sportive anche extraeuropee, l'organizzazione di
competizioni di rilievo mondiale, il sostegno nel settore dei campi
da golf, la gestione di infrastrutture sportive quali le piscine ed
impianti in genere, le piste ciclabili e i campi di atletica. Con
queste ed altre iniziative previste è ben evidente la sensibilità
di questa maggioranza verso lo sport e quindi verso i giovani, che
ne sono da sempre i principali fruitori. Lo sport è infatti
fondamentale all'interno della società ed essenziale per la
crescita delle nuove generazioni, oltre che - elemento da non
trascurare - per l'indotto turistico che ne può generare.
Con queste brevissime riflessioni concludo il mio intervento,
con una certezza: credo che da questo bilancio i cittadini
troveranno le risposte che si aspettano e che consentiranno di
superare con meno difficoltà il momento di crisi che stiamo
purtroppo ancora attraversando.
Président -
La parole au Conseiller Donzel.
Donzel (PD) -
Egregio Presidente, cari colleghi, farò
alcune brevi considerazioni raccogliendo anche l'invito del collega
Crétaz; è un onore far parte del Consiglio regionale, lo riconosco
in pieno questo, ed è anche un dovere che si esplica nel lavoro
quotidiano, e anche nell'attività qui, in Consiglio regionale, in
particolare nella discussione del bilancio, che riteniamo l'atto
più importante che il Consiglio regionale assume durante la sua
attività annuale. Si tratta della legge finanziaria e del bilancio
di un momento decisivo e strategico, dove si giocano la gran parte
delle partite che poi si possono sviluppare durante l'anno, e
questo dice tutta l'attenzione che prestiamo a questo momento, un
momento che non viviamo esclusivamente - facendo parte di una
minoranza - come un momento di critica, ma ringrazio i colleghi
Fontana e Rigo per come hanno saputo interpretare con proposte, con
suggerimenti, questo ruolo che ci siamo attribuiti di un partito
che accetta la sfida delle riforme, l'accetta anche quando alle
volte capita che la maggioranza gliene neghi la possibilità, come
sulla legge elettorale per i Comuni, però si va avanti, si guarda
avanti, nuove riforme ci aspettano - lo dirò poi - e noi siamo lì,
pronti con le nostre proposte, a dare un contributo di critica
costruttiva.
L'anno passato, si leggeva nella relazione dell'Assessore
regionale al bilancio, Claudio Lavoyer... innanzitutto mancava
quella splendida introduzione che c'è quest'anno, che mi ha messo a
mio agio, perché inizia con l'analisi internazionale, l'analisi
nazionale... mi sembrava di essere negli anni '70 alle riunioni di
partito, si cominciava sempre con "la situazione
intercontinentale..."; invece l'anno scorso era stato un po' più
stringato su questa parte ed era arrivato subito a dire, fin dalla
prima pagina, che
"i dati macroeconomici degli ultimi mesi hanno
segnalato come l'economia della Regione abbia registrato una lieve
crescita ancorché rallentata, in controtendenza con le altre
Regioni italiane. A mio avviso questa resistenza è dovuta ad
un'economia reale, sobria e solida"
. Questo si scriveva nella
relazione dell'anno scorso, poi i fatti dissero come in pochi mesi
fummo tutti costretti a ricorrere ad un provvedimento anticrisi.
Ma, come rilevato da tanti interventi che voglio solo puntualizzare
nella parte specifica, che si occupa della questione lavoro, la
situazione è molto più difficile di quella che è sembrata essere
rappresentata l'anno scorso e di come ancora in parte si tende a
rappresentarla.
Faccio una battuta. L'anno scorso ci si affannava tutti a dire:
gli economisti non contano nulla, non valgono niente, non azzeccano
tutte le previsioni, sbagliano tutti, ci hanno portato al disastro,
non hanno saputo prevedere la crisi finanziaria ed economica;
dopodiché, quest'anno, nella relazione dell'Assessore è citata per
tre volte l'agenzia di
rating
che dice che la Valle d'Aosta
ha AA+. Allora quest'anno è cambiato di nuovo l'atteggiamento e
sugli esperti finanziari c'è di nuovo più fiducia. Vi invito a
stare attenti... intanto Trento e Bolzano non hanno AA+, ma hanno
AAA, quindi non siamo i primi della classe, c'è qualcuno che è pure
più bravo di noi e, solo per dirvi di cosa possono valere queste
cose delle agenzie di
rating
, sappiate che per Dubai... in
questo momento l'Emirato di Dubai negli Emirati arabi uniti ha una
grandissima holding colpita da una crisi finanziaria importante...
quello Stato ha ancora adesso la sigla AA come garanzia di solidità
di
rating
... questo per dirvi cosa può voler dire quel tipo
di indicatore.
Qual è la situazione che si è manifestata in Italia? Mi occupo
soprattutto della questione lavoro. Secondo i dati più recenti
dell'ISTAT nel 2008 il prodotto interno lordo della Valle d'Aosta
sarebbe diminuito in termini reali del meno 0,5 percento rispetto
all'anno precedente, mentre per il 2009 i famosi istituti
specializzati stimano una contrazione compresa fra meno 2 percento
(la Fitch ratings) e il meno 4,6 percento (Prometeia). D'altro
canto, i dati ISTAT relativi al terzo trimestre 2009 indicano per
l'Italia una contrazione tendenziale del PIL del meno 4,6 percento,
il che lascia supporre che il saldo atteso anche per la Valle
d'Aosta possa, a consuntivo, non essere molto dissimile da quello
ipotizzato.
Osserviamo anche che Prometeia stima che una ripresa
significativa della produzione nella nostra Regione, e questo è ciò
che mi preoccupa più di tutto, si potrebbe realizzare soltanto a
partire dal 2011, prevedendo anche per la Valle d'Aosta che la fase
recessiva possa durare per circa un biennio. Non dico questo perché
mi piace gufare, tutt'altro; dico questo come dato da prendere in
esame per sapere che scelte fare con il bilancio. Se andate a
vedere le dichiarazioni di oggi del Presidente di Confindustria,
Marcegaglia, che qualche settimana fa diceva che probabilmente le
cose vanno meglio, già si dice che la sensazione è che questa
ripresa sia molto lenta per quanto riguarda l'Italia e, soprattutto
sul fronte dell'occupazione, la situazione è disastrosa.
Mi preoccupa molto la questione dell'occupazione in Italia,
perché ci potranno essere ripercussioni anche negative rispetto
alla Valle d'Aosta; in un mercato globale la competizione si
estende e la creazione di nuovi posti di lavoro crea competizione
anche fra territori. L'ho vissuto come esperienza, lo potrebbe
raccontare benissimo l'Assessore all'istruzione, come la
possibilità di posti di lavoro nel settore dell'istruzione in Valle
d'Aosta aveva fatto sì che dalle altre Regioni ci fosse uno
spostamento significativo per accedere a quei posti; quindi, quando
le cose vanno male anche nelle Regioni vicine a noi, c'è da essere
preoccupati per la situazione in generale.
Anche in Valle d'Aosta le persone in cerca di occupazione
registrano una significativa crescita tendenziale su base annua,
quasi 1.000 unità in più si aggiungono a quelle che normalmente
cercano lavoro. L'occupazione nel suo complesso si riduce, meno 0,9
su base annuale, si parla di 800 posti di lavoro in meno in Valle
d'Aosta; è chiaro che una cifra che è rappresentata vicino alle
grandi cifre d'Italia, Europa, mondo, eccetera, ci porta a dire:
tutto sommato... Tutto sommato vuol dire che è come l'intero
stabilimento Cogne, come quasi tutti i dipendenti del Casinò,
queste sono cifre che per la Valle d'Aosta non sono noccioline,
sono cose significative! Vuol dire meno 5,6 percento nel settore
industriale e questo è solo il dato occupazionale... poi c'è la
questione della cassa integrazione: fra il 2007 e il 2008 era
cresciuta del 6 percento; nel solo 2009 le ore di cassa
integrazione autorizzate nei primi 10 mesi hanno superato la soglia
di 2.000.000 di ore e risultano essersi incrementate rispetto al
2008 del 124 percento... questa sarebbe quella solida economia che
non ha subito nessun tracollo!
Arrivo ad un aspetto che fino a qualche tempo fa sembrava
neanche preventivabile per una regione come la nostra, ma che è
stato denunciato prima dalla Caritas ed è sempre più sotto gli
occhi di tutti, e credo che molto presto l'Assessore alla sanità ci
presenterà una relazione in questo senso: riguardo agli aspetti
della coesione sociale i dati disponibili evidenziano che fra il
2007 e il 2008 nella nostra regione si è avuta una crescita
importante, più 17,8 del numero delle famiglie che si trovano in
condizione di povertà relativa, cioè cresce la povertà nella ricca
Valle d'Aosta: questo è un segno che dice che dobbiamo tenerne
conto di questa cosa. In Valle d'Aosta, nel 2008, le famiglie che
si collocano al di sotto della soglia convenzionale linea di
povertà per la spesa per consumi, sono stimate in circa 4.500,
ovvero il 7,6 percento del totale... comincia ad essere
significativa questa cifra!
Tutto questo avviene quando? Avviene nel momento in cui, a
partire dal 1989, importanti storici segnano la fine del secolo
breve e l'inizio di 20 anni di una crescita smisurata,
straordinaria dell'economia, una crescita dell'economia che ha
portato qualcosa come 400.000.000 di individui nel mondo che sono
passati dalla povertà ad una soglia di sopravvivenza normale,
quindi una crescita straordinaria del pianeta, ma... questa
crescita è stata assolutamente distribuita male sul pianeta: c'è
chi cresce e c'è chi si trova più povero, e ci si può - questo è il
paradosso - trovare ad essere più poveri anche in luoghi dove c'è
una consolidata ricchezza. Ecco perché correttamente cerchiamo di
porre il problema del riequilibrio nelle piccole aree fra nuove
forme di povertà e benessere, e messaggio di riequilibrio anche per
le grandi aree del pianeta, perché è inevitabile che se non si crea
un equilibrio nella ridistribuzione della ricchezza, e anche oggi
la FAO denuncia che muoiono ancora oggi milioni di bambini per
fame, è chiaro che milioni di persone si spostano e noi avremo il
problema, come correttamente ha citato il collega Rigo, della
migrazione, della difficoltà di gestire questa realtà. Uno
squilibrio nella ricchezza che ha alimentato una crisi economica e
finanziaria straordinaria... perché? perché qualcuno non ci sta a
fare quello che diceva il collega Rigo, a ripensare lo sviluppo!
Qualcuno decide e sceglie, e sono gli Stati Uniti, la strada
dell'indebitamento: più debito delle famiglie, più debito
commerciale, più debito pubblico, cioè noi americani vogliamo
continuare a vivere alla grande. Così facendo si vive al di sopra
delle proprie potenzialità, e poi arriva di colpo il tracollo
economico!
Qual è il senso di questa storia? È che un gruppo di individui
decide di voler vivere ad un livello molto più alto delle proprie
potenzialità, infischiandosene delle nuove generazioni! Perché
questo è il dramma: sono i giovani che non trovano lavoro, sono i
giovani che non avranno futuro! Noi, vivendo in questo modo
irrazionale, distruggiamo la possibilità di futuro per i più
giovani. In Italia quello che colpisce di più e, in parte, anche in
Valle d'Aosta, è che sono i giovani ad essere tagliati fuori dal
mercato del lavoro, sono i giovani ad avere poche
chances
,
sono i giovani che non si possono costruire il futuro! Questo è
l'obiettivo che secondo noi dobbiamo assolutamente darci,
rispondere a quelle forme di grave povertà che si manifestano anche
da noi ed intervenire il più possibile per creare condizioni di
lavoro.
La situazione noi la vediamo difficile. È inevitabile che ci
saranno dei contraccolpi economici forti del fatto che non abbiamo
più i buoni di benzina: si tratta di 35.000.000 di euro sottratti
dalle tasche delle persone. Molti di questi 35.000.000 di euro
erano finalizzati anche ad attività di tipo economico, molti
utilizzavano il mezzo per spostarsi per il lavoro, molti lo
utilizzavano in termini sociali, sopperivano alle difficoltà che ci
sono. Non perché non ci siano mezzi pubblici in Valle d'Aosta: in
Valle d'Aosta ce n'è e c'è un intervento pubblico significativo, ma
è una realtà particolare. Molti sopperivano alla difficoltà di
portare in certe piccole realtà il mezzo pubblico attraverso questo
strumento del buono di benzina, quindi al di là di qualche eccesso
o consumo spropositato, in realtà la nostra economia aveva, in
quella fonte di reddito, una risorsa importante. Nonostante si sia
cercato di tamponare questa falla con un provvedimento certamente
significativo - va riconosciuto che è un provvedimento
significativo, quello di un bonus energia -, non è sicuramente
paragonabile a quelli che erano prima i buoni benzina; quindi
questo è - fotografiamo l'esistente - un passo indietro, non
possiamo non tenerne conto!
Un'altra considerazione. Penso che se l'Assessore all'industria
non si è lamentato delle risorse che ha a disposizione, non è
perché non vorrebbe chiederne di più, ma perché uno dei problemi
che dobbiamo porci è soprattutto come rendere produttivi questi
investimenti che facciamo nella ricerca, come fare in modo che
queste risorse si trasformino poi in posto di lavoro, in
un'attività che si mette in modo. Molte volte questi investimenti
sono investimenti che si spengono, che non si traducono in crescita
produttiva ed in nuova ricchezza. Sicuramente andranno ripensate
certe forme che in questa fase sono anche indispensabili al di
là... fummo noi, l'anno scorso, a porre la questione della
riduzione dell'IRAP, quindi il fatto di trovarla quest'anno già in
finanziaria lo vediamo come un fatto positivo; ma sicuramente
bisogna chiedersi come si traduce la riduzione dell'IRAP sulle
nostre aziende: semplicemente in un modo per reggere e parare i
colpi della crisi o in potenziale di nuovo investimento, di nuovo
utilizzo di risorse da parte dell'impresa? Se questo è, quella è la
strada da continuare a perseguire.
Se in realtà, come apprendiamo da Banca d'Italia, c'è un
accantonamento delle risorse delle imprese, cioè le imprese mettono
i soldi al coperto e diminuisce il risparmio delle famiglie, non è
questa la strada! La strada è: ti lascio le risorse, ma perché si
trasformino in possibilità di nuovo investimento. E andrebbero con
un certo coraggio tracciate delle direttive, cioè provare ad
immaginare che gli investimenti vadano in una certa direzione:
serve quella che si dice, fra virgolette, una "politica
industriale". Lo so che è difficile, fu fatta una scelta di puntare
molti anni fa sull'indotto FIAT, fu valida per un certo periodo,
perché tantissime famiglie ci hanno lavorato ed hanno tratto
reddito da quelle realtà; oggi il mercato dell'automobile è
sconvolto, quindi bisogna ripensare quegli investimenti, ma
sicuramente bisogna avere una strategia.
Più volte abbiamo detto che bisognerebbe fare un grandissimo
sforzo sul settore dell'energia, puntando su quell'enorme
potenziale che è CVA. Adesso non è la sede per fare tutta la serie
di esempi, ma due anni fa, per esempio a Trento, hanno fatto la
sperimentazione di un parco eolico, non so bene adesso che fine
abbia fatto, però ci sono dei tentativi di fare almeno degli
esperimenti, fare dei tentativi per capire se si può perseguire nel
settore energetico una di quelle strade che potrebbero creare
ricchezza.
Sempre nel campo del lavoro un altro aspetto, secondo me non
indifferente, era l'impegno che il Governo regionale si era preso,
di intervenire anche sulla sicurezza del lavoro. Questa è una cosa
secondo me importante, io lo rimetto all'attenzione, perché avevamo
fatto un provvedimento che era quello che riguardava il sostegno da
dare alle famiglie che avevano subito la perdita di un congiunto
sul lavoro e ci eravamo trovati tutti a condividere quel
provvedimento; in quella sede, però, si disse che servono due
aspetti, uno è questo di un intervento a valle, necessario,
indispensabile, ma serve anche un provvedimento sull'aspetto
preventivo.
Guardate che la sicurezza sta diventando un vero problema: uno,
perché continuano ad esserci gli incidenti e, due, perché in Valle
d'Aosta c'è un'azione che è soprattutto poliziesca, punitiva, non è
preventiva, non è educativa! Io lo dico, bisogna investire in
un'ottica di prevenzione, bisogna arrivare sui cantieri soprattutto
nell'edilizia per dire quali sono le cose che non vanno, obbligare
a correggere gli errori, ma non a ficcare immediatamente la multa
di 2.000-5.000 euro ad un'azienda che il giorno dopo chiude! Questa
è la realtà, cioè questa è la Valle d'Aosta, altro che non ci sono
problemi in Valle d'Aosta! Questi sono problemi grossissimi e noi,
questi problemi, li vogliamo affrontare!
Qui serve... siccome le nostre aziende sono troppo piccole, sono
diventate microscopiche, è un problema, bisogna favorire
l'aggregazione di queste imprese, non reggeranno nessun tipo di
competizione esterna. Hai un bel dire: bisogna tutelare le aziende
negli appalti, ma se tutti gli artigiani licenziano quei 3-4
dipendenti che hanno e diventano artigiano-dipendente da solo, è
difficilissimo immaginare come gestiremo gli appalti
dell'Università della Valle d'Aosta con delle microimprese fatte da
un individuo! È assolutamente impossibile che queste microimprese
possano avere degli appalti all'interno di contesti di quel genere,
e per di più queste microimprese non sono in grado di affrontare e
gestire i costi della sicurezza, quindi ecco la multa che arriva a
far chiudere loro definitivamente l'attività. Questi sono dei
problemi che, a nostro avviso, vanno assolutamente affrontati con
urgenza.
Poi l'altra questione fondamentale, su cui il collega Rigo ha
già dato ampio sfoggio di possibilità di contributi che possono
arrivare dalla nostra forza politica, è la questione della riforma
della pubblica amministrazione. Vi dico, cari colleghi, so
benissimo che questo Consiglio regionale è seguito su Internet, c'è
la stampa, eccetera, ma se qui giochiamo a chi fa gli interventi
più demagogici, non credo che andiamo da qualche parte sulla
riforma della pubblica amministrazione! Credo che una riforma abbia
bisogno di equilibrio e di tanto buon senso, e faccio degli esempi
concreti. Si può alleggerire la macchina regionale dicendo: "tutta
questa roba se la pigliano i Comuni". Sì, ma guardate che i Comuni
senza personale... come pensate che affrontino queste
problematiche?
Non condivido assolutamente l'analisi di quelli che dicono: i
Comuni si lamentano che non hanno personale, c'è già fin troppo
personale. Provate a constatare, molti di voi sono sindaci, sanno
che la stessa persona al mattino ripara un tombino, al pomeriggio
si mette la divisa da vigile e magari alla sera guida un pulmino
per portare gli alunni a scuola, la stessa persona: un esempio di
flessibilità che non è così diffuso! Le stesse persone hanno
situazioni completamente diverse nei comuni turistici durante
l'estate, dove c'è un afflusso incredibile di popolazione, rispetto
ad altri periodi dell'anno, quindi c'è il problema della
stagionalità nell'affrontare queste problematiche, non tutti i
Comuni hanno gli stessi comportamenti durante l'anno, quindi c'è il
periodo in cui il comune è invaso da una popolazione turistica e
quindi servono anche delle energie che in altri momenti dell'anno
non sono necessarie. Tutto questo si chiama flessibilità e non è
così facilmente realizzabile come a prima vista si potrebbe
pensare.
E poi io dico, se vogliamo affrontare la riforma della pubblica
amministrazione, noi siamo a disposizione, siamo pronti con delle
idee, ma partendo da un presupposto: lasciando Brunetta a casa sua,
a Roma, e parlando con serietà di cos'è il lavoro dipendente,
perché io grido allo scandalo se è vero che tutti questi dipendenti
sono dei fannulloni, ma allora tutti questi dirigenti cosa fanno,
dove sono i dirigenti? Credo che ci sia un problema di
riorganizzazione della macchina pubblica, ma sarebbe assolutamente
scorretto immaginare che tutti siano degli sfaccendati; spesso
mancano delle chiare indicazioni di lavoro, spesso non è
organizzato bene il lavoro, ma questo non è un problema del singolo
dipendente, anzi! Io sono convinto che in molte realtà, se i
dipendenti facessero solo ciò che ordinano loro di fare, i servizi
non funzionerebbero, cioè ci sono molti dipendenti pubblici che
sopperiscono addirittura alle carenze dirigenziali! Quindi se
vogliamo razionalizzare e riorganizzare, siamo a disposizione, ma
non certo per fare della demagogia.
Un'ultimissima considerazione riguarda il fatto che qualcuno ha
fatto - giustamente è la sede per farlo - anche delle
considerazioni di tipo politico molto forte e ha parlato dell'avvio
di una seconda autonomia. Io sarei più prudente rispetto a questa
"seconda autonomia", perché ho ancora cara la prima e perché non
vorrei che facesse la fine della seconda repubblica che già tutti
pensano di cambiarla nella terza!
Quando sento dire che per difendere il benessere valdostano,
dobbiamo fare fronte comune con la Sicilia e il Friuli, dico è
curioso che si dimentichino delle realtà che sono molto più simili
a noi, Trento e Bolzano, e non vorrei che ci fosse dietro
semplicemente una lettura puramente ideologica, cioè siccome la
Sicilia e il Friuli sono amministrati dal PdL, è lì che si fa il
fronte comune! Preferirei che uscissimo dagli schemi ideologici di
questo tipo e ragionassimo più in termini di difesa dell'autonomia,
insieme a tutte le Regioni autonome e con le loro specificità e le
loro particolarità.
Nel merito di questo bilancio abbiamo presentato una serie di
emendamenti, qualcuno li chiama piccoli, noi li chiamiamo
estremamente importanti, perché sono legati ad alcuni dei tanti
bisogni della nostra realtà. Con le nostre piccole forze abbiamo
cercato di interpretarli in questo modo e continueremo a lavorare
in modo tale che il nostro ruolo di minoranza non sia di puro
contrasto, ma sia di contributo ad una lettura della realtà e anche
di contributo in termini di proposte, che poi potranno essere
accettate o bocciate a seconda delle situazioni, ma lo spirito è
quello di lavorare al servizio di tutta la comunità valdostana.
Président -
La parole au Conseiller Maquignaz.
Maquignaz (UV) -
Merci, M. le Président. Grazie.
Voglio anch'io intervenire in questo dibattito sul bilancio,
chiaramente cercherò di non dilungarmi troppo in quanto sono già
state dette tantissime cose, gli interventi sono stati molti e
interessanti. È necessario però partire subito dalla situazione
economica, non per essere ripetitivi, ma partendo da lì riusciremo
a fare un punto più importante di alcuni aspetti ai quali voglio
dare un po' di rilevanza.
Nella situazione difficile generale che c'è in tutto il mondo,
in Italia e anche un poco da noi, la Valle d'Aosta, a differenza di
altri, sta attraversando questo momento di difficoltà diciamo con
una "robustezza" differente rispetto alle altre Regioni e a tante
nazioni d'Europa. Lo sviluppo e l'economia sono in rallentamento,
il momento politico ed economico è delicato, per cui è opportuno
nel bilancio e nella finanziaria fare le scelte che guidano una
comunità, fare le scelte strategiche per tracciare il futuro. È
proprio qui, nel bilancio, che si fanno queste scelte importanti
per i prossimi anni ed è proprio nei momenti difficili, come quelli
di crisi economica, che si vede una maggioranza come si muove, come
lavora.
Qui ho voluto incentrare il mio primo intervento riferendomi al
pacchetto di misure anticrisi, perché ritengo che la Valle d'Aosta,
il Governo regionale, la nostra maggioranza abbia fatto delle
scelte forti, legate a queste misure anticrisi. Non so se vi sono
altre Regioni che hanno, in proporzione ai fondi disponibili, fatto
una manovra di questa portata, credo sia difficile. Questo ci tengo
a dirlo, perché mi è sembrato che la cosa fosse tutta scontata.
Tante volte, quando si parla, sembra tutto dovuto, chiunque governa
decide uguale. No! È qui il punto importante. Governare vuol dire
anche decidere, fare delle scelte forti in momenti difficili, ma
vuol dire anche fare delle scelte di una certa entità. Quindi non è
uguale mettere 30.000.000 di euro per la crisi o metterne 90,
cambia moltissimo!
Ho voluto dare importanza a questo passaggio e voglio ricordare
alcuni passaggi della questione legata alla crisi: le tipologie
differenti, il discorso legato alle famiglie anzitutto,
importantissimo. Gli interventi sono la sospensione di rate di
mutui agevolati previsti da leggi regionali, sostegno alla
previdenza complementare integrativa, bonus riscaldamento,
esenzioni tariffarie servizi pubblici, contenimento dei costi
dell'energia elettrica: questi sono i ragionamenti legati alle
famiglie valdostane.
Le imprese: sospensione rate mutui agevolati previsti da leggi
regionali, la prima legge anticrisi l'anno passato, la legge
anticrisi bis di quest'anno, per cui credo che fare una scelta
politica dove si va a rimandare le rate alle imprese valdostane in
tutti i settori per due anni sia una scelta fortissima e
coraggiosa: questo bisogna dirlo, senza dubbio una scelta forte.
Maggiori contributi in conto interessi Confidi e incremento
garanzie, riduzione di un punto percentuale dell'IRAP dal 3,9 al
2,98, anche qui se ne parla a livello nazionale. La Valle d'Aosta
ha fatto la scelta di abbassare l'IRAP, anche questo credo sia un
passaggio importante per le imprese. Qui volevo collegarmi al
discorso di Donzel, che diceva prima che alle imprese si abbassa
l'IRAP, poi bisogna vedere come investono i soldi queste imprese.
Stiamo attenti: il mondo dove le imprese hanno queste ricchezze che
forse Donzel crede ancora, è finito; le imprese sono in difficoltà
in generale, per cui ci sarà chi con il risparmio dell'IRAP
investirà in azienda, ci sarà chi dovrà far fronte alla crisi. Non
andiamo anche a sindacare la gente come deve far le cose, credo che
ogni impresa si troverà in una situazione tale da dover decidere,
no?
Legge regionale sulla ricerca, trasferimenti ai vari fondi di
rotazione regionali, interventi a supporto delle imprese agricole;
non voglio essere ripetitivo, ho voluto ribadire queste cose per
ricordare l'impegno economico che c'è in questa manovra, e in
soldini - come qualcuno dice - si parla, nel 2009, di circa
92.000.000 di euro, 175.000.000.000 delle vecchie lire. Parlando di
lire, a volte si capisce meglio il valore dei soldi, delle cifre
economiche. È questo il primo passaggio sul quale ho voluto
insistere, perché è una manovra che alla Valle d'Aosta servirà per
attraversare questo momento di difficoltà e - come diceva
l'Assessore alle finanze nella relazione - per creare la spinta per
uscire dalla crisi.
Parliamo di investimenti destinati allo sviluppo e all'economia.
La nostra Regione è ancora in grado di spendere oggi - per me
questo è il settimo bilancio - 506.000.000 di euro, vuol dire,
anche qua - lo dico in vecchie lire - 1.000.000.000.000, sono cifre
grosse che non ci sono dappertutto, per cui dobbiamo tener conto
che gli investimenti, malgrado la difficoltà che c'è, sono grandi e
fondamentali per lo sviluppo di una regione; quindi anche in un
momento di crisi si è fatta la scelta politico-strategica di
investire nello sviluppo. Qui voglio ricordare alcuni argomenti
importanti per la Valle d'Aosta, innanzitutto gli impianti a fune,
che è il pilastro dell'economia turistica - indirettamente - molto
importante. Tante volte si dice: quanti soldi diamo agli impianti a
fune? Meno male che diamo questi soldi agli impianti a fune!
Guardiamo i nuovi impianti di Courmayeur, Ayas, Pila, La Thuile,
Torgnon, nella stessa Valtournanche, il Breuil da noi, quest'anno
viene costruita una nuova seggiovia, il collega Chatrian lo sa,
sono due impianti nella nostra comunità; la Valle di Ayas ha due
impianti nuovi. Sono cifre importanti che però vanno nella
direzione di sostenere il comparto turistico valdostano.
Prima il collega Chatrian diceva: forse non si mettono
abbastanza soldi nel turismo. I soldi nel turismo non sono mai
abbastanza, anch'io sono d'accordo su questo, ma dagli anni passati
ad oggi le cose sono cambiate, si è cercato di aumentare i fondi
negli ultimi anni nel turismo valdostano.
I fondi disponibili per la riqualificazione degli alberghi, del
commercio, sono cose scontate, lo so, ma non ci sono dappertutto.
Dobbiamo ricordare che negli ultimi anni questi fondi sono ancora
disponibili ed è possibile ancora riqualificare le imprese. Su
questo voglio fare una considerazione sulla visione delle cose, o
meglio, sul ragionamento legato alle leggi che creiamo come
Consiglio regionale; faccio un esempio: la legge sugli alberghi per
riqualificare le imprese alberghiere. Questa è una legge importante
perché va a snellire delle situazioni, per poter creare posti
letto, si va ad incentivare la possibilità agli imprenditori,
quelli che hanno ancora voglia di investire del denaro in azienda,
di riqualificare le proprie imprese nei servizi, eccetera. Non
dimentichiamo che la concorrenza è grandissima, per cui questa è
stata una legge importantissima che è stata modificata quest'anno,
c'era la vecchia "omnibus" che era stata fatta; con questa legge si
è modificata la legge, si è migliorata questa legge importante per
lo sviluppo degli alberghi, e credo che questa norma porterà dei
benefici. Questa norma funzionerà finché i Comuni non adegueranno i
piani regolatori al PTP.
Legge piano casa, anche qua è necessario dire qualcosa. Prima,
quando sentivo il collega Donzel sul discorso del lavoro... è
importantissimo il lavoro, ma per dare il lavoro alla gente, creare
economia e sviluppo bisogna fare delle leggi che vadano ad aiutare
le imprese e a semplificare la situazione burocratica e
urbanistica, a mio avviso. Con la legge piano casa si darà la
possibilità ai valdostani di allargare la propria abitazione, tutti
lo sappiamo, ma come conseguenza avremo tantissimi piccoli cantieri
aperti, tantissimi artigiani che assumeranno qualcuno per fare i
lavori e i valdostani che avranno qualche piccola riserva potranno
investirla nel proprio patrimonio personale; quindi è importante
dare la possibilità ai valdostani di investire nel proprio
patrimonio.
Questo passaggio l'ho voluto fare, perché mi sembrava opportuno
dire e parlare di nuovo e ricordare il discorso della visione delle
cose, anche dello sviluppo, è lì che si vede un bilancio. Anche
amministrare non è uguale... che amministri uno o amministri
qualcun altro, cambia, perché è proprio nell'amministrare che si
vede, portando avanti alcune leggi, come si vuole portare avanti
una Valle d'Aosta. Ho voluto ricordare queste due leggi perché
sembravano leggi scontate, come quella per il piano casa, mentre è
una legge importantissima, che i valdostani aspettano con molta
attenzione. Credo che questo lo sappiamo, girando per la Valle
d'Aosta ce ne accorgiamo, tutti chiedono: quando arriva la
deliberazione che si può andare avanti? Speriamo velocemente a
questo punto!
In generale, le mie sono state considerazioni molto sintetiche,
dico che sul patto di stabilità e sugli accordi importanti
sicuramente bisognerà muoversi, perché in politica bisogna muoversi
per portare in modo positivo delle cose alla Valle d'Aosta.
Trovo strano che ci si scandalizzi a volte quando si parla del
PdL o di qualcuno, trovo strano, cioè la politica è anche degli
accordi, è tante cose diverse; non è che perché gli autonomisti
fanno un ragionamento di apertura su certi ragionamenti, magari con
il PdL, che non sono più autonomisti! Gli autonomisti rimangono
autonomisti e il PdL rimane il PdL, come il PD rimane il PD... è
per capirsi; quanto sento dire l'apertura al PdL vuol dire che
l'Union Valdôtaine va verso destra, chissà, la deriva dell'Union...
nessuna deriva dell'Union Valdôtaine! L'Union Valdôtaine rimane
l'Union Valdôtaine, la Stella Alpina rimane la Stella Alpina, la
Fédération Autonomiste rimane la Fédération Autonomiste e tutti i
movimenti autonomisti rimangono movimenti autonomisti, credo, non è
che per un accordo politico cambia il mondo! Ho voluto dirlo,
perché alle volte sembrano enfatizzare questa questione, tutte le
volte: fate l'accordo ad Aosta, fate l'accordo di qua, di là... si
vedrà, vedrà l'Union che accordo fare, ma non è la sede per
parlarne, è solo una battuta, ovviamente.
Concludo dicendo che questo bilancio dà delle risposte
importanti anche al settore dell'agricoltura, che è un settore che
sta passando un momento molto difficile. Qui mi permetto di fare
una battuta a Lattanzi, che prima diceva: questi allevatori, questi
agricoltori stanno in piedi con le loro gambe? In effetti è stata
fatta una domanda giusta. Ma Lattanzi dovrebbe sapere meglio di noi
che è normale che sosteniamo l'agricoltura di alta montagna, perché
in montagna le difficoltà sono molto più grandi che in pianura. Mi
è sembrata una
boutade
un po' brutta anche nei confronti
degli allevatori, che fanno tanti sacrifici, perché non
dimentichiamo mai tutti i sacrifici che i nostri allevatori fanno,
anche in un momento difficile come quello che l'agricoltura sta
passando. La Regione, in questi anni, si può dire che non li abbia
mai abbandonati, infatti sui contributi che abbiamo ancora oggi,
anche se sono arrivati in ritardo, ci sono dei problemi, nessuno
può negarlo, però i fondi credo ci siano e si sta provvedendo per
risolvere la questione.
I lavori pubblici sono ancora tanti
in itinere
. Non
voglio dimenticare infine la cultura e l'istruzione: devo dire che
la nostra Regione su questo è forte, perché in proporzione agli
investimenti, in cultura ed istruzione abbiamo tanti eventi
importantissimi, tanti investimenti che non ci sono dappertutto, in
proporzione agli abitanti e al bilancio che c'è.
Sulle spese correnti i problemi ci sono, sappiamo tutti com'è
l'amministrazione pubblica, sappiamo che i costi ci sono e sono
molto elevati; mi sembra però di intravedere la volontà di andare a
ridimensionare un po' alla volta la situazione. Non è facile, da
parte mia ci vorrebbe anche qua, non dico un "Brunetta", ma un
personaggio simile, perché in tutte le Regioni c'è bisogno sempre
di andare a mettere a posto le cose.
I problemi ci sono in Lombardia, in Piemonte e ci sono anche da
noi, bisognerà fare molta attenzione per i prossimi anni; credo che
la volontà sia quella e, con queste semplici parole, voterò questo
bilancio, perché credo vada nella direzione di difendere la Valle
d'Aosta, di rispondere in modo determinato alla crisi che è in atto
e, malgrado questo, riesca questo bilancio a creare sviluppo
economico. Grazie.
Président -
La parole au Conseiller Bertin.
Bertin (VdAV-R) -
Merci.
Il rituale dell'approvazione del bilancio ormai sta andando
avanti da diverse ore, pertanto sarò molto breve. Il totale delle
risorse disponibili per il 2010 ammonta a 1.685.000.000 di euro,
sostanzialmente invariato rispetto all'anno passato, nonostante la
crisi economica e nonostante la riduzione della tassa di
concessione della casa da gioco, che rappresenta ormai una parte
sempre più irrilevante rispetto a quello che rappresentava anni fa;
anzi, sono aumentate di circa 10.000.000 le somme disponibili.
L'Assessore ieri sera, nell'illustrare la sua relazione,
evidenziava - riferendosi all'analisi del titolo I - l'elevato
grado di indipendenza e di autonomia fiscale, mostrando il peso
superiore all'80 percento del capitolo I rispetto al totale. Da un
punto di vista contabile e formale non si può non essere d'accordo
con l'Assessore, ma da un punto di vista sostanziale le cose stanno
un po' diversamente.
Una parte delle entrate riportate correttamente in questo titolo
di fatto non sono collegate alla ricchezza prodotta nella nostra
Regione e sono indipendenti dall'economia valdostana. Mi riferisco
principalmente ai 308.000.000 di quota sostitutiva di IVA da
importazione, questa somma cosiddetta "blindata" la si può guardare
in tanti modi, come compensazione, come perequazione nella
prospettiva di federalismo, ma comunque la si guardi non dipende
dalla capacità di creare ricchezza della nostra regione. Questa
cifra viene iniettata nel sistema economico e indirettamente si
crea maggiore ricchezza. Questo per sottolineare una situazione
finanziaria particolarmente favorevole, che dagli anni '80 ad oggi
ha caratterizzato il bilancio della nostra Regione, favorevole ed
eccezionale, nella quale ormai ci troviamo da diversi decenni. Di
questo bisogna essere maggiormente consapevoli quando si gestisce
un bilancio di tale portata, utilizzando queste eccezionali risorse
a disposizione per consolidare e rendere strutturale il benessere
che si è acquisito in questi anni. Insomma, bisognerebbe guardare
più al futuro e immaginare come mantenere almeno la situazione
attuale.
Il 2010 sarà il primo anno di una nuova era, così diceva sempre
l'Assessore ieri sera, al momento della relazione, ma - almeno
dallo strumento finanziario a disposizione - non si intravedono
grandi novità rispetto ai bilanci degli anni passati. La presenza
massiccia dell'amministrazione nella società, direttamente o
indirettamente, è confermata, e non sembra in nessun modo essere
messa in discussione. Una presenza che si concretizza innanzitutto
in un controllo ormai quasi fine a sé stesso, un'ordinaria
amministrazione del controllo burocratico della società, con gli
effetti facilmente immaginabili da tutti i punti di vista, sia
economico che culturale e politico, eccetera. Contemporaneamente si
nota anche un abbandono di quella che dovrebbe essere la funzione
di governo di una regione, immaginare il futuro ed indirizzare
l'attività in quel senso.
Questo bilancio non immagina il futuro della Valle, anzi le
poche risposte che dà guardano soprattutto al passato con strumenti
e soluzioni da anni '90, di 20 anni fa; il contributo come risposta
principale in tutti i casi, per il rallentamento dell'economia e
per qualunque altra situazione, al limite il cemento come soluzione
alternativa: soluzioni facili e redditizie, sia politicamente che
elettoralmente, ma solo nel breve periodo, perché nel lungo periodo
sono estremamente pericolose e dannose. Esempi che confermano
questa tendenza nel guardare al passato, i pochi investimenti
nell'ambiente; come si dice spesso, la principale ricchezza della
nostra regione è rappresentata dall'ambiente, lo diceva bene
stamani il nostro Capogruppo: un'autentica crescita per la nostra
regione non può che essere realizzata agganciandosi alla locomotiva
dello sviluppo sostenibile verso una vera e propria
green
economy
, indispensabile per dare continuità e successo alle
iniziative. Proprio in questo settore invece ci si è limitati a
creare una nuova struttura, una nuova burocrazia, un nuovo
Assessore e un nuovo Assessorato, rispondendo più a delle esigenze
di equilibri politici e al massimo ad un'operazione di immagine,
più che a un vero investimento per il futuro della Valle d'Aosta.
Questo Assessorato, un Assessorato Cenerentola o un ottavo nano -
come diceva stamani Louvin - è costoso e non utile e conferma
questo atteggiamento nel guardare soprattutto al passato.
È francamente difficile intravvedere una nuova era, una seconda
autonomia, come diceva stamani il Capogruppo di Fédération.
Un vero cambiamento, a mio avviso, ci sarà solo quando si
inizierà a lavorare per una Valle d'Aosta più responsabile e più
libera e soprattutto quando si metteranno i valdostani nelle
condizioni di essere cittadini veramente liberi e responsabili,
realizzando un po' quello che è il fine ultimo del federalismo
personalista e globale di Alexandre Marc, un uomo libero e
responsabile; non sembra evidentemente la strada che stiamo
percorrendo in questi anni! Grazie.
Président -
La parole à la Conseillère Hélène
Impérial.
Impérial (UV) -
Merci, M. le Président.
La spesa sanitaria rappresenta la principale voce di spesa a
carico del bilancio regionale, che conferma, con questa scelta, una
forte vocazione a carattere perequativo. Il peso della spesa
sanitaria copre il 16,6 percento della spesa complessiva regionale
e a livello di spesa corrente copre il 23,4 percento. Leggendo
questo passaggio della relazione di accompagnamento al bilancio di
previsione, sorge spontanea una domanda: sanità, costo o risorsa
per la società? La domanda è apparentemente molto semplice.
D'istinto non si potrebbe non rispondere che la sanità è risorsa e
costo insieme. La domanda nasconde però un quesito più complesso:
quale delle due componenti, costo o risorsa, ha o può avere più
rilievo, sia dal punto di vista del cittadino, sia da quello delle
istituzioni che hanno la responsabilità di governo della
società.
In un'intervista il dottor Guido Riva, Presidente della
Commissione sanità degli industriali, sostiene - condivido
pienamente - che la sanità rappresenta per le imprese una spesa, ma
anche un'opportunità. Dice Riva:
"Se il sistema sanitario
nazionale fornisce prestazioni insoddisfacenti, si generano
tensioni che coinvolgono i rapporti fra i cittadini e il Governo a
tutti i livelli, incidendo negativamente anche sui rapporti fra le
parti sociali e sullo stesso svolgimento delle attività
economiche".
La tenuta e la sostenibilità del sistema sanitario
rappresentano quindi un collante, una cerniera sociale alla quale
anche Confindustria intende aderire con la propria forza e
autorevolezza; quindi, al di là del "valore salute", la spesa
contribuisce a generare una sorta di pace sociale. L'argomento può
essere approfondito sotto diversi punti di vista; per quanto mi
riguarda partirei da una considerazione preliminare sul significato
di risorsa.
La sanità intesa come organizzazione complessiva di un servizio
preposto ad erogare cure e prestazioni per garantire il diritto
alla salute del cittadini, garantito dalla Carta costituzionale,
articolo 32, è una risorsa importante per il cittadino stesso e per
la collettività. Al soddisfacimento del diritto ad essere sani, da
considerarsi fondamentale e prioritario, si assommano i vantaggi
indiretti per tutta la collettività, derivanti dallo stato di
benessere fisico e psichico dell'individuo, quali: il lavoro, la
produttività, la partecipazione attiva alla vita sociale. Quindi la
risorsa sanità è anche un'importante opportunità per la società;
questa risorsa, lo vediamo ancor più in una regione di montagna, ha
un costo che deve essere però inteso e accettato come la condizione
necessaria per il soddisfacimento di diritti fondamentali
dell'individuo. Il problema del costo implica anche il fatto di
affrontare quello della sua equa ripartizione fra i beneficiari del
contenuto dello stato sociale e dei principi di solidarietà e di
sussidiarietà: tutte questioni di notevole interesse e di
stringente attualità, che è possibile affrontare solo marginalmente
in questo contesto. Il costo inteso in questo senso non ha quindi
quella valenza negativa insita nella domanda, che si può anche
intendere come un peso, un onere ingiustificato e superfluo che
toglie risorse ed opportunità ad altri valori ed iniziative.
Credo invece che per l'individuo e la collettività nel suo
insieme, la sanità, pur con tutti i problemi e le inefficienze, non
venga percepita quale un costo o un peso inutile da rimuovere, ma
essenzialmente come una risorsa, una garanzia primaria, un ombrello
protettivo che consente una difesa più o meno efficace, comunque
possibile, nei confronti della malattia. La sanità è quindi una
risorsa che comunque ha un costo, che ne condiziona la funzionalità
e i margini più o meno ampi di tutela. Credo quindi sia possibile
riflettere su quale debba essere la linea di equilibrio fra
garanzia del diritto alla salute e quindi quantità e qualità delle
cure e delle prestazioni da erogare per tale diritto, in una parola
il livello quantitativo della sanità, e i relativi costi, o
quantità di risorse destinate. Non c'è dubbio che tale equilibrio
debba esistere ed ancorarsi alla sostenibilità del sistema.
Dando per scontati e accettati tutti i necessari e doverosi
interventi per razionalizzare il sistema, ridurre gli sprechi,
migliorare la qualità e l'appropriatezza delle prestazioni, è
tuttavia inevitabile e scontato supporre un trend sempre più
espansivo della spesa sanitaria. Se ciò non verrà compensato e
assorbito da un trend espansivo del nostro sistema
economico-produttivo, si porranno inevitabilmente drammatici
problemi di alternativa fra possibili riduzioni dei livelli di
assistenza o politiche di corresponsabilizzazione dei cittadini nel
sostenere con maggiori mezzi e sacrifici l'incremento necessario
delle risorse.
L'evoluzione tecnologica e professionale ha compiuto in sanità
progressi inimmaginabili, cambiando radicalmente il modello
organizzativo e operativo delle strutture e dei servizi,
particolarmente dei presidi ospedalieri, sempre maggiormente
qualificati in senso polispecialistico e chirurgico. Ogni traguardo
sembra possibile ed è anche logico che nel settore della patologia
acuta si concentrino tutto l'interesse, l'attenzione e gran parte
delle risorse del sistema sanitario.
Riteniamo tuttavia indispensabile garantire con equità e buon
senso anche altri diritti e altre prestazioni; per fare questo,
sono stati previsti in bilancio interventi importanti a sostegno
delle strutture dislocate sul territorio, strutture di
riabilitazione, ad esempio. Che senso avrebbe guarire di più,
contribuire all'allungamento della vita, se dopo i 65 o i 75 anni
un individuo non è più considerato degno della massima tutela
possibile del proprio stato fisico e mentale?
Fondamentale è dare, a nostro avviso, significato agli studi ed
alle ipotesi sul problema dell'ospedalizzazione domiciliare
dell'anziano. La logica che ispira queste azioni è quella della
razionalizzazione degli interventi e delle tutele esistenti e
l'individuazione di un modello di intervento separato e peculiare
all'età dell'individuo. Mi riferisco in particolare alle esigenze
di carattere esclusivamente sanitario, che pure esistono anche per
i cronici, i disabili e gli anziani, consapevole che i problemi
dell'integrazione sociosanitaria e della non autosufficienza devono
essere affrontati in un contesto organizzativo diverso,
probabilmente più tutelante, incisivo e responsabilizzante. Un
maggior riconoscimento dell'importanza della sanità nell'ambito
dello sviluppo regionale è quindi stato il motivo che ha portato ad
incoraggiare l'aumento dei finanziamenti per un ampio spettro di
misure in tema sanitario.
Mi pare di poter concludere questa prima parte del mio
intervento con la piena convinzione che la sanità è una risorsa per
la società, anche se per continuare a considerarla tale occorrerà
continuare a fornire risposte coerenti, eque ed eticamente corrette
alle nuove esigenze imposte, soprattutto dalla dinamica demografica
destinata ad incidere sul quadro epidemiologico complessivo e sulle
aspettative di domanda di salute.
Si vous me permettez encore une petite réflexion au sujet de
l'instruction et de la culture, je juge que la situation
déficitaire des finances publiques ne peut pas être un alibi pour
ne pas faire des investissements dans le domaine de l'instruction,
et j'en suis convaincue. Cela n'a pas été pour Obama, qui a décidé
d'investir en instruction, entre 2009 et 2010, 141.000.000.000 de
dollars dans le cadre du programme de relancement de l'économie
américaine. Le Président des Etats-Unis a partagé l'opinion
d'influents économistes, selon lesquels les investissements dans
l'école rendent plus dans la moyenne et longue période que les
activités directement productives, toujours bien évidemment qu'ils
soient finalisés naturellement à l'amélioration effective du
patrimoine de connaissance et compétence de la population, y
compris celle adulte.
Relancer l'importance de "investire nella cultura" est le
message de la dernière publication de Bankitalia, par les
économistes Federico Cingano et Piero Cipollone "I rendimenti
dell'istruzione", publication qui souligne, point par point, tous
les avantages de financer une augmentation du degré de culture des
citoyens italiens. Un message indirect au Gouvernement, qui, par
contre, avec l'actuelle loi de finances pour 2010 à peine sortie du
Sénat, réduit de 7.300.000.000 d'euros dans le délai de 3 ans le
financement à l'instruction. En outre je cite:
"Un colletto
bianco nel medio-lungo periodo guadagna almeno il 50 percento in
più di un semplice diplomato, anche il ragazzo che si è fermato
alla maturità in prospettiva porta a casa stipendi più alti del
15-30 percento rispetto ad un giovane in possesso della sola
licenza media".
Nous continuons donc à croire indispensable continuer à
promouvoir les investissements qui soutiennent et valorisent le
rôle des enseignants, des chefs d'établissement et de tout le
personnel qui, au quotidien, effectue une action méritoire envers
nos enfants et, pour cela faire, nous souhaitons parvenir au plus
tôt à la régionalisation des contrats.
Nous avons cru important seconder les inclinaisons de nos
enfants dans le secteur de la musique et des sports à travers la
réalisation des classes de neige et d'écoles qui sont caractérisées
par des parcours dédiés à la musique. Et encore il nous est cher de
poursuivre toutes ces actions qui maintiennent l'identité et le
particularisme propre à notre système scolaire, qui découle de la
spécificité linguistique valdôtaine. Nous sommes convaincus de la
nécessité de promouvoir la connaissance de la civilisation
valdôtaine, de façon à réaliser un parcours éducatif qui puisse
être novateur et ouvert sur l'Europe, mais en même temps ancré dans
notre longue tradition d'autonomie et dans le tissu culturel et
civil de notre région.
Je termine avec une dernière considération au sujet des biens
culturels et des initiatives culturelles. Pour ce qui concerne le
patrimoine immatériel, quelqu'un a déjà cité l'importance et les
répercussions d'initiatives telles que la Saison Culturelle, les
expositions (je rappelle aussi le Premio Mogol), initiatives
auxquelles on a destiné des chapitres importants du budget. Le but
est celui de favoriser l'accessibilité à la culture et j'emprunts
une expression qui a été utilisée par l'Assesseur Viérin en
commission: tout en évitant le supermarché de la culture.
Pour ce qui concerne le patrimoine matériel, de nombreuses
interventions de restauration ont été réalisées; on vise maintenant
à travers le thème de la restitution à obtenir la pleine jouissance
du patrimoine de la part de la population locale et des touristes
aussi. Voilà pourquoi, à côté des activités traditionnelles de
conservation, sont placées celles de valorisation du patrimoine
pour assurer une pleine jouissance, car les biens culturels - quel
que soit le régime de propriété publique ou privée - appartiennent,
tous biens considérés, à la collectivité. Merci.
Président -
La parole au Conseiller Lattanzi.
Lattanzi (PdL) -
Per mozione d'ordine. Chiederei una
sospensione del Consiglio per una riunione dei capigruppo. La
motivazione è molto semplice, chiedo scusa all'Onorevole Caveri che
deve fare il suo intervento, ma avrà la possibilità di farlo fra
qualche minuto: abbiamo snellito le procedure di discussione del
bilancio, è stata chiesta all'opposizione la disponibilità di avere
un discorso trasparente, snello, concreto... adesso non vorrei che
la maggioranza, e in particolare l'Union Valdôtaine, si facesse
l'ostruzionismo da sola! Vorremmo capire il senso di questo
dibattito, perché tutti i consiglieri hanno il diritto di
intervenire, ma per capire se i lavori consiliari devono terminare
venerdì pomeriggio, perché ognuno deve "ostruzionalmente" - perché
non capiamo l'altra motivazione - fare il proprio intervento sui
lavori del Consiglio. Chiedo una Conferenza dei capigruppo, per
capire come procedono i lavori.
Presidente -
Non entro nel merito delle sue
dichiarazioni, però le ricordo che questa è un'assemblea dove la
gente è titolata a parlare; per cui credo che nessuno possa
censurare gli interventi degli altri.
Avevo previsto di convocare la Conferenza dei capigruppo appena
fatte le repliche da parte della Giunta per fare lo stato dei
lavori. Adesso vi inviterei ad avere pazienza, c'è solo un altro
iscritto a parlare, lo lascerei parlare, dopodiché chiuderemo la
discussione generale.
La parole au Conseiller Caveri.
Caveri (UV) -
Devo dire che, in generale, si chiama
Parlamento per questo... se siamo un Parlamento regionale, dovremmo
poter parlare. Penso che non si possa risolvere la manovra
finanziaria con quella che potremmo chiamare una "sveltina" con un
termine un po' pecoreccio, perché capisco l'efficientismo
privatistico, ma - fino a prova contraria - credo che sia opportuno
potersi esprimere su dei temi così importanti. È successo già
l'anno scorso, quindi siamo doppiamente colpevoli. Intanto
rassicuro Lattanzi, sarò breve, in maniera che poi potrà dire ai
capigruppo quanto è stato brutto e cattivo il gruppo
dell'Union.
Vorrei cominciare, anche per sdrammatizzare, con una frase
simpatica che è di Totò che dice:
"Chi dice che i soldi non
fanno la felicità, oltre ad essere antipatico è pure fesso"
.
Credo che questo sia importante, perché discutiamo di un bilancio
significativo, di cui non dobbiamo vergognarci, poiché spesso, in
quest'aula, specie dei rappresentanti dell'opposizione di sinistra,
si presentavano a questo dibattito quasi con il cilicio, per dire:
"Oddio, come siamo colpevoli di questo benessere, di questo
bilancio così corposo della Regione"! Direi che questa volta non è
successo, tutti noi riconosciamo nel riparto fiscale e nei vantaggi
derivanti dal riparto fiscale qualcosa di importante. Zucchi dice
che è scontato...
(interruzione del Consigliere Zucchi, fuori
microfono)
...grazie, almeno uno del vostro gruppo è contento di
ascoltarmi!
Devo dire però che questa battuta di Totò potrebbe essere
controbilanciata da una riflessione, che parte da due definizioni
note, ne hanno parlato in tanti; qualcuno ha parlato del
glocal
, cioè della globalizzazione e del locale, e altri
quella che un sociologo polacco, Bauman, chiama la "società
liquida", ovvero una società che è un po' come un corpo senza spina
dorsale che, alla fine, non si riesce più a capire bene dov'è.
Allora, da questo punto di vista, credo che quel partire dal mondo
per arrivare alla Valle d'Aosta non è... differentemente da quello
che ha detto l'amico Donzel... è qualcosa che si rifà ai vecchi
discorsi dell'Internazionalismo di una volta, ma credo che questi
siano discorsi estremamente importanti, perché alla fine questo
bilancio è il bilancio della Regione autonoma Valle d'Aosta nella
connessione, sempre più stretta, che ha con il mondo e con delle
realtà che parecchi di voi hanno evocato in maniera molto efficace,
per cui eviterò di tornarci sopra.
Però è vero, qualcuno lo ha detto, siamo a pochi giorni dalla
Conferenza di Copenaghen e siamo di fronte ad un insuccesso
annunciato di Copenaghen, perché problemi apparentemente enormi dal
punto di vista mondiale poi ricadono su di noi e sui bilanci dei
prossimi anni, perché se è vero, come è vero, che l'aumento di
temperatura - che sia colpa o non sia colpa dell'uomo - inciderà
sul fatto che fra pochi decenni non avremo più i ghiacciai, prima
scompariranno i ghiacciai più piccoli, poi scompariranno i
ghiacciai più grandi, i ghiacciai prima da bianchi diventeranno
neri, cioè scompariranno sotto terra, ma poi si scioglieranno anche
quelli; allora, dopo un momento di grande entusiasmo, perché avremo
più acqua per questa fusione accelerata, avremo poi problemi seri
di acqua, seri di inondazioni, in quanto ci saranno degli
spostamenti di queste grandi masse che vengono scoperte dalla
scomparsa dei ghiacciai, avremo dei problemi con l'idroelettrico.
Questo per dire che un problema enorme come quello del clima ricade
sulle nostre corna e sulla nostra capacità di programmare una serie
di settori.
Questo è stato molto evidente con la crisi, perché ci sono una
serie di questioni capitate fra capo e collo
malgré nous
;
qualcuno ha rievocato i problemi del più grande stabilimento, del
più grande esportatore di prodotti che è la Cogne di Aosta. Certo
che la Cogne e il siderurgico ha sempre avuto a che fare, come le
miniere prima, con una realtà che è una realtà globale, che è
sempre più globale, per non parlare del problema dell'emigrazione
che alcuni consiglieri hanno evocato. Possiamo sforzarci, possiamo
darci da fare, possiamo fare in modo che ci sia un atteggiamento
complessivo maturo su questo tema, ma certo che ci troveremo con un
cucchiaino a svuotare il mare a fronte di una tematica mondiale,
che è la differenza enorme fra i paesi ricchi e quelli del terzo e
del quarto mondo, e sempre più ci sono paesi del terzo mondo che
sprofondano nel cosiddetto "quarto mondo".
In Europa - anche questo tema è stato evocato da molti - credo
che ci troviamo di fronte a degli argomenti molto importanti in
questi anni, ne discuteremo nella sessione comunitaria, perché
bisogna in questo momento avere la fotografia esatta di cosa
capiterà nel periodo di programmazione a partire dal 2014, dal
2015, poiché alcune scelte che potrebbero essere fatte potrebbero
essere estremamente nocive nella politica regionale, in quanto, in
questo momento, gli Stati stanno preparando una trappola per le
Regioni di tutta Europa chiedendo di rinazionalizzare gli aiuti
della cosiddetta "politica regionale". Quindi sono fondi in diversi
settori che non finirebbero più, come capita oggi, direttamente
alle Regioni, ma andrebbero direttamente agli Stati, con criteri
ripartitori che, nel caso nostro, per tutta una serie di ragioni,
rischierebbero di essere penalizzanti.
Il Trattato di Lisbona, per capire se e come si giocherà e il
ruolo politico delle Regioni, e poi naturalmente i problemi che
sono stati evocati da molti, rispetto alle prospettive della nostra
autonomia... prima autonomia, seconda autonomia, come in maniera
immaginifica cita il collega La Torre... questo è difficile da
dire. Io personalmente ritengo che la numerazione delle autonomie,
come le Repubbliche in Francia, deve seguire delle modifiche
statutarie, quindi mi auguro che prima o poi ci possa essere,
questo è uno dei temi caldi della cosiddetta "bozza Violante", la
possibilità di riprendere il tema delle riforme costituzionali per
giungere a questa benedetta intesa che ci potrebbe consentire di
avviarci su un cammino costituente di riforma dello statuto con
quella serenità che oggi non si può avere.
E poi qualcuno ha ricordato, sempre il collega La Torre, le
novità che arrivano in queste ore: il federalismo fiscale che
sembra concretizzarsi in un primo accordo fra le Province autonome
di Trento e di Bolzano, il Ministro Tremonti e il Ministro
Calderoli, con un
do ut des
che finisce per avere elementi
di grande interesse, una certa rinuncia dal punto di vista del
riparto fiscale, cui corrisponde però un aumento dei gettiti, in
parte dovuto ai 9/10 di altre imposte e, poi, un allargamento
dell'autonomia di Trento e di Bolzano in alcuni settori che oggi
non sono di competenza delle due province autonome.
E poi le norme di attuazione: sono un argomento interessante,
avremo modo di parlarne, perché anche in questo caso bisogna
ricordarsi che nel bilancio di quest'anno ci sono già delle
previsioni di trasferimenti. È stato detto della norma delle
ferrovie dalla collega Fontana che, in questo momento, è una norma
che dovrebbe arrivare al parere del Consiglio, sappiamo che ci sono
delle questioni che si stanno sbloccando: il famoso catasto, la
motorizzazione, ci sono cioè dei settori nei quali la Regione potrà
ottenere maggiori competenze, che sia la sanità penitenziaria,
piuttosto che i veterinari di confine, o cose del genere.
Certo è che un bilancio regionale è anche l'occasione per dire
che ci sono delle cose che non vanno, perché i famosi e continui
tagli che vengono dalle finanziarie dello Stato pesano anche su
settori della società valdostana: le Forze dell'ordine, che spesso
hanno poca benzina per pattugliare, non riescono a mettere le gomme
antineve sulle macchine, la giustizia che fa i conti con i tagli,
le Poste, le Ferrovie, l'ANAS che fanno le nozze che i fichi
secchi, a detrimento anche dei cittadini valdostani, per non dire
delle privatizzazioni all'italiana come la Telecom, che ha creato
esclusivamente disagi a zone marginali e particolari come la
Valle.
Qualcuno ha evocato anche le problematiche imminenti del sistema
delle autonomie, la decisione cioè di anticipare nella finanziaria
alcune misure del codice delle autonomie, sulle quali dovremo
riflettere, perché vengono tolti 50.000.000 di euro che era questa
specie di piccolissimo malloppo delle comunità montane in Italia,
avviato ormai verso la morte, e in contemporanea ci sono
600.000.000 di euro per Roma capitale e ci sono un sacco di soldi
per il ponte di Messina e, in contemporanea, però, si chiede ai
Consigli comunali di rinunciare al numero dei consiglieri e degli
assessori, quasi che le due cose fossero messe in connessione,
mentre a mio avviso non lo sono assolutamente.
È vero che la questione dell'insieme di questa specie di
piramide che grava sulla nostra testa, cioè di questi rapporti con
il mondo, con l'Europa, con una legislazione italiana che spesso è
difficile da applicare e sono magari dei settori e delle competenze
sulle quali noi possiamo fare poco... però questo è un tema
certamente politico di grandissimo rilievo, che si legge in
controluce nello sforzo e nell'impegno che la Regione continua a
fare. Pensiamo ad esempio al dopo alluvione del 2000: quante
promesse, tutti quelli che si sono succeduti al Governo, si sono
sentiti fare, sul fatto che sarebbero arrivati i soldi per
l'equilibrio idrogeologico della Valle d'Aosta, ma questi soldi non
sono mai arrivati ed è un aspetto grave, perché noi, in
contemporanea, non possiamo non pensare che questi soldi debbano
comunque essere stanziati!
Devo dire ai colleghi del PdL, non con la stessa affettuosità
con cui si sono rivolti alcuni consiglieri dell'Union a loro, ma
devo dire che non è una colpa dei singoli governi, è un sistema che
dice ai valdostani: "siete ricchi, siete privilegiati, non pensate
di prendere dei soldi da noi"! Questo è un
leitmotiv
anche
nella discussione sulle norme di attuazione: volete prendervi delle
cose... ma pagatevele! Però va detto che, se oggi analizziamo il
nostro bilancio, è un bilancio molto impegnato anche in settori in
cui dei trasferimenti statali sarebbero del tutto legittimi e
logici.
Concludo questo intervento con una riflessione sul ruolo del
Consiglio. Sono consigliere semplice ormai da un certo periodo,
faccio con i colleghi, consiglieri semplici, la vita interessante
del consigliere, sempre con grandissimo rispetto per questo ruolo.
In passato qualcuno ha equivocato su alcune mie dichiarazioni come
se questa fosse una specie di sinecura; non ho mai pensato e devo
dire che ho sempre difeso lo
status
dell'eletto, perché
ritengo che si tratti di una vita impegnativa, di una vita di
approfondimenti, di studi, e forse l'opinione pubblica vede solo la
punta dell'iceberg di un lavoro quotidiano senza fare vittimismi,
perché è una scelta che abbiamo fatto nel momento in cui ci
candidiamo.
Certo è che, nell'affrontare il bilancio, è importante dire qual
è il ruolo del Parlamentino e forse in questa occasione siamo stati
colti un po' impreparati rispetto alla costruzione del nuovo
ordinamento finanziario, per cui siamo stati molto rapidi, abbiamo
anche trovato degli interlocutori nelle audizioni molto sbrigativi;
non mi riferisco al Governo regionale che è sempre stato molto
disponibile, ma a quella che potremmo definire la società civile,
cioè quella che dovrebbe venire da noi e dare delle idee che
servano ai consiglieri per proporre al Governo quegli emendamenti
che possono migliorare la manovra. Devo dire che questo ci deve
preoccupare, perché talvolta abbiamo notato o un silenzio oppure un
piagnisteo privo però di consequenzialità, cioè a dire: va bene, vi
lamentate di questa cosa, ma come si fa a passare dalla protesta
alla proposta?
Per cui probabilmente questo nuovo approccio alla manovra
finanziaria deve consentire anche di ripensare a un nostro ruolo,
assolutamente non sostituendoci all'Esecutivo a cui spetta il
grande dello sforzo e della presentazione della manovra
finanziaria, ma ho l'impressione che qualche zampata e qualche
protagonismo da parte nostra non dovrebbe essere letto in maniera
negativa.
Président -
Collègues, je vous annonce qu'ont été déposés
à la Présidence du Conseil cinq ordres du jour de la part du
Partito Democratico.
Je n'ai plus d'inscrits à parler, je ferme la discussion
générale.
La parole à l'Assesseur au budget, aux finances et au
patrimoine, Lavoyer.
Lavoyer (FA) -
Grazie, Presidente. Devo innanzitutto
sottolineare l'alto profilo politico degli interventi di tutti i
consiglieri, sia per i contenuti - quelli che condividevano le
scelte di bilancio, come quelli che sottolineavano aspetti più di
criticità -, sia per le riflessioni ad ampio raggio che
inquadravano la nostra realtà regionale in un ambito internazionale
e nazionale; interventi per lo più di contenuto politico, più che
un mero elenco delle cifre e dei capitoli.
Personalmente ho annotato tutti i suggerimenti e le proposte,
anche critiche, che potranno contribuire ad eventuali correttivi
nel corso dell'anno, qualora se ne presenti l'esigenza. Certamente
non condivido tutte le affermazioni fatte, ma il confronto politico
è proprio sulle posizioni diverse, nel rispetto delle opinioni di
tutti; quindi la mia replica, più che essere una replica sui
singoli punti, sui capitoli, sulle cifre, cercherà di essere una
replica più di carattere politico. In questo senso ho cercato di
focalizzare alcuni aspetti che, soprattutto da parte dei colleghi
dell'opposizione, sono stati sottolineati, come anche in quasi
tutti gli altri interventi.
Il primo aspetto che molti hanno ribadito è quello della
partecipazione popolare al bilancio, quindi l'interesse della
popolazione, dei consiglieri, dei rappresentanti di categoria a
questo dibattito, alla creazione di questo strumento che certamente
interessa tutti noi per le ricadute che ha di carattere generale,
ma anche di carattere particolare.
Possiamo affermare, al di là delle critiche che sono venute da
alcuni (audizioni con senso di piegamento, audizioni con
atteggiamento passivo) che abbiamo una visione diversa di questi
atteggiamenti, perché mai forse come quest'anno - il Governo
regionale, le commissioni, e l'Assessorato in particolare - abbiamo
incontrato tutti, prima ancora di arrivare all'approvazione in
Giunta regionale dello strumento del bilancio: Confindustria,
Confartigianato, CNA, Associazione artigiani, tutto il mondo
dell'agricoltura, dall'AREV all'ANABORAVA, ASCOM, Confesercenti,
sindacati, sugli aspetti più sociali il Vescovo, la Caritas, il
CELVA, la Chambre.
A me pare che da questo punto di vista non si possa dire che non
è un bilancio che nasce anche dai suggerimenti e dall'attenzione
delle istanze che vengono dalla popolazione ed è ovvio che se c'è
questo confronto, questo approfondimento
préalable
del
bilancio, se il bilancio di per sé (non tutto ma in buona parte)
recepisce i suggerimenti di queste categorie, penso che sia ovvio
che le stesse categorie, nel momento in cui hanno avuto audizioni
successive come quelle in commissione, avendo riscontrato che la
quasi totalità delle loro proposte erano state recepite dal
bilancio, abbiano proprio in commissione espresso un loro parere in
senso lato positivo di questo strumento finanziario. In questo
senso non ritengo che sia un atteggiamento di disinteresse, un
atteggiamento di poca vivacità culturale dal punto di vista di
queste associazioni, ma penso che vada nella direzione di essere
coerenti con un comportamento in un momento difficile come quello
della crisi che stiamo vivendo, costruttivo, fatto dal Governo, da
una lato, e dalle categorie economiche, dall'altro.
L'altro aspetto che vorrei inquadrare meglio, che è stato
oggetto di sottolineature da quasi tutti gli interventi, è
l'argomento delle spese correnti. Queste vanno inquadrate in un
alveo più preciso: provvedimenti anticrisi 2009 e quelli 2010
chiaramente, a parte alcuni piccoli aspetti che riguardano il
sostegno delle attività produttive, sono tutti provvedimenti che
gioco forza vanno ad incrementare le spese correnti. Quindi se
tutti sosteniamo, e bisogna dare atto che la quasi totalità dei
capigruppo, dei consiglieri regionali, all'unanimità, ha votato i
provvedimenti anticrisi nel 2009, lo stesso confronto che è stato
fatto con i capigruppo del Consiglio regionale ha sottolineato alla
Giunta l'esigenza di mantenere questi provvedimenti anche per il
2010. È chiaro che i 110.000.000 di euro che sono quantificati
(sottostimati) del provvedimento anticrisi nel 2010 - anche se
depurato da alcuni aspetti che vanno nella direzione di sostenere
l'economia -, questi incidono sull'equilibrio delle spese
correnti.
Gli interventi poi degli investimenti fatti negli anni
passati... è ovvio che se il bilancio produce degli investimenti,
vengono costruite infrastrutture, strade, palazzetti, scuole, poi
questi generano spese correnti! Va da sé che il mantenimento di
queste strutture genera delle spese correnti, quindi non è
appropriato dire: negli anni, rientro poi nel meccanismo dell'anno
in cui le spese correnti hanno superato il 50 percento delle spese
di investimento, perché penso che il collega Louvin da questo punto
di vista abbia cercato di sottolineare un aspetto che deve essere
esaminato con profondità.
Il patto di stabilità è chiaro che va a incidere nell'equilibrio
delle spese; le spese correnti sono incomprimibili con tutti gli
aspetti che ho sottolineato prima; se poi, oltre a queste spese
correnti incomprimibili, da qualche anno dobbiamo sottostare ad un
vincolo che ci dice che non possiamo spendere più di tot dell'anno
precedente, è ovvio che il rapporto fra le spese di investimento
che ci rimangono disponibili e le spese correnti va a restringersi.
Malgrado ciò siamo in linea con gli anni passati, quindi è stato
fatto un notevolissimo sforzo per comprimere le spese correnti,
perché il famoso "avanzo di amministrazione" sarebbe totalmente
destinato a spese di investimento, ed è questa l'azione che il
Governo regionale sta cercando di fare nei confronti del Governo
nazionale, non tanto di un'apertura generica al patto di stabilità
per incrementare le spese del personale o le spese di gestione, ma
per mirare questi interventi su aspetti specifici ed interventi
qualificanti.
I mutui a pareggio, che negli anni precedenti venivano messi, è
chiaro che andavano tutti nell'aspetto delle spese di investimento,
quando scrivevamo a pareggio nel bilancio negli anni scorsi 10-15
anni fa, 200-300.000.000, quella voce là era nell'equilibrio
statistico, era una spesa di investimento. Poi sappiamo tutti che
quei mutui regolarmente non venivano fatti, servivano per ampliare
la possibilità e l'opzione degli interventi e poi la rata che
veniva messa serviva come polmone nelle variazioni di bilancio.
Tecnicamente questi aspetti contabili anche legati all'aspetto del
patto di stabilità... sarebbe inutile iscrivere delle grandi cifre
di mutui nel momento in cui già non possiamo spendere le risorse
che oggettivamente ci vengono dai tributi dei 9/10.
Il
rating
stesso sottolinea... è vero che le società di
rating
, Donzel, non sono state molto credibili nell'ultimo
periodo, ma proprio per questo AA+ dato alla Regione in questo
momento, dove le società di
rating
si muovono con i piedi di
piombo, uno degli aspetti che ha sottolineato la società di
rating
nella performance del nostro bilancio è proprio il
grosso margine che c'è fra le spese correnti e le spese di
investimento. Hanno sottolineato, rispetto a Bolzano e Trento che
hanno AAA, che in questo stato attuale, se permane questo rapporto
fra spese di investimento e spese correnti, la situazione del
bilancio regionale è una situazione da AAA. E questo è dato proprio
nel raffronto di un bilancio, di una situazione economica generale,
di una realtà piccola come la nostra, nei confronti della realtà
dei bilanci e della situazione economica a livello mondiale e
nazionale.
Quindi direi che se c'è un tema che non deve essere un tema di
debolezza di questo bilancio, è il rapporto fra spese correnti e
spese di investimento, perché vanno inquadrate in questa
situazione, e non possono essere paragonate... ad esempio il
collega Louvin faceva riferimento al 2001, perché giustamente ha
detto gli ultimi dieci... a spese di investimento superiori al 50
percento... credo bene! In quell'anno la Regione fece l'operazione
ENEL-CVA; chiaramente l'acquisto dell'ENEL con un mutuo di
543.000.000 di euro in quell'anno fece balzare in avanti le spese
di investimento nel bilancio regionale con la sottoscrizione dei
BOR...
(interruzione del Consigliere Louvin, fuori
microfono)
...comunque nel 2001, in particolare la spesa principale - se
vuole le faccio avere la documentazione - me l'hanno fornita gli
stessi tecnici che abbiamo detto che sono corretti e trasparenti
nel fornire i dati, comunque le farò avere il prospetto. Altrimenti
vediamo che senza tutti gli aspetti che ho sottolineato prima, già
nel 1999 avevamo il 67 percento di spese correnti, nel 2000 avevamo
il 65 percento, nel 2004 il 68,94 percento, in tempi in cui non
avevamo questa situazione che ho cercato di evidenziare, nel 2005
avevamo il 68,48; quindi, se andiamo a verificare tutti questi
aspetti che ho sottolineato... e poi per il 2010 c'è l'altro
aspetto, condivisibile o meno: è quello dello sforzo che ha fatto
questa maggioranza nell'indicare nel bilancio regionale i buoni
riscaldamento, non consideriamoli sostitutivi dei buoni benzina, e
sono altri 18.000.000 che vengono classificati tra le spese
correnti.
Qua dobbiamo cercare di metterci d'accordo, perché da un certo
punto di vista condivido molte delle suggestioni della collega
Fontana, quando parla di prestare attenzione agli invalidi,
trasferimento di fondi al Comune di Aosta (e qui vorrei
sottolineare alcuni aspetti), scomparsa di buoni benzina; ma questo
è un inno alle spese correnti. Cerchiamo quindi di essere coerenti,
se vogliamo tenere un certo equilibrio che dia una solidità al
bilancio, dia delle prospettive di sviluppo, dobbiamo avere una
grossa attenzione per gli aspetti sociali, però dobbiamo anche
sottolineare che un bilancio deve anche generare le risorse per
continuare a poter sostenere questo settore.
Sul Comune di Aosta voglio solo sottolineare un aspetto, che
forse ai più è sfuggito: che in base al patto di stabilità il
Comune di Aosta è l'unico Comune che deve essere soggetto al patto
di stabilità. Il Governo ci aveva chiesto una riduzione - visto che
le competenze negli enti locali sono competenze
dell'Amministrazione regionale - di 1.700.000 euro del bilancio
comunale, quindi ci ha detto: dite al Comune di Aosta di ridurre di
1.700.000 euro il bilancio, se non volete ridurlo al Comune di
Aosta, ripartitelo agli altri 73 Comuni. Oppure la scelta che ha
fatto questo Governo, quella di dire: carichiamoci anche 1.700.000
sul patto di stabilità della Regione, quindi sono 1.700.000 in meno
che la Regione può utilmente disporre proprio per andare incontro e
non mettere in difficoltà il Comune di Aosta. Questo è un aspetto
molto importante da sottolineare: in un'altra realtà normale se il
rapporto del Comune di Aosta fosse stato con il Governo centrale,
avrebbe dovuto ridurre la disponibilità di bilancio di 1.700.000
euro.
Poi, sulla Regione troppo invasiva... meno male! Noi abbiamo
visto, nell'affrontare la crisi del 2009, che proprio la presenza
importante e diffusa per la quale le linee di pensiero sono un
elastico... a livello americano comprano addirittura le banche!
Quindi questa presenza, se vogliamo "invasiva" della Regione
nell'economia, è stato un elemento di grande solidità, è stato uno
degli elementi che ha fatto sì che la nostra economia abbia
sopportato meglio questo momento di difficoltà.
Sui mutui e indebitamento, non ho bisogno del supporto della
società di
rating
: siamo indebitati pochissimo nel rapporto
fra le risorse dell'Amministrazione e i mutui fatti, e poi tutti
mutui fatti in modo oculato. Se i mutui e i BOR vengono emessi per
fare operazioni come quelle dell'ENEL o la CVA, penso che siano
operazioni che hanno ampiamente creato un volano. Non sono stati
fatti i mutui per coprire i disavanzi regionali o mutui per pagare
il personale dell'Amministrazione regionale o per pareggiare i
bilanci! Sono stati fatti dei mutui mirati.
Su sei mutui che abbiamo fatto, quattro sono in scadenza 2011 e
2012; rimangono in piedi due mutui di più lunga durata che
scadranno nel 2020 circa: uno è quello della CVA, e penso che sia
sotto gli occhi di tutti che è stato un investimento molto
azzeccato; l'altro sono i BOR che abbiamo sottoscritto per
l'acquisto del complesso immobiliare alberghiero del Grand Hôtel
Billia, quindi una scelta strategica in un'area estremamente
strategica dal punto di vista delle scelte dell'Amministrazione
regionale. Non vedo assolutamente una criticità da questo punto di
vista, sono stati mutui mirati e sono mutui che creano ricchezza,
non solo ci danno la possibilità di restituire le rate, ma creano
un volano di risorse molto importante.
Sul lavoro il Presidente del Governo ha già esplicitato a fondo
quali sono le scelte, quindi non entrerò nel merito di questo
aspetto che è stato una sottolineatura di preoccupazione da parte
di molti colleghi.
Concluderei con alcune riflessioni sugli aspetti che mi è parso
di cogliere negli interventi dei colleghi Rigo e Donzel riguardo al
discorso di un bilancio, ma anche altri l'hanno detto, fotocopia,
bilancio ordinario, senza margine di manovra. Alcune cose le
abbiamo già sottolineate, è difficile trovare un bilancio che abbia
più del 30 percento di disponibilità per interventi, per dare il
senso di marcia dell'Amministrazione regionale, mancanza di
flessibilità, cambio di marcia, minestra riscaldata... cioè, mi
sembra che queste dichiarazioni vadano motivate, perché questo
bilancio è estremamente serio, calibrato, attento, prudente. Questo
è il motivo per cui, tutti quanti lo abbiamo condiviso, manteniamo
i provvedimenti anticrisi anche per il 2010, e questo è un
intervento che guarda al presente, però guarda anche al futuro,
perché se manteniamo un'economia solida nel momento in cui ci sarà
una ripresa, vorrei essere più ottimista, prudente, ma un poco più
ottimista, che questa ripresa piano piano si concretizzi.
Se abbiamo, nel momento in cui inizia a concretizzarsi la
ripresa, una situazione della nostra economia solida, sia dal punto
di vista delle imprese che delle famiglie, certamente questa
ripresa potrà trovare su questo terreno una situazione più fertile.
Su questo aspetto non ci siamo limitati là; questo del 2010 è un
bilancio - rispetto a quello del 2009 - che comincia a guardare al
dopo, non c'è bisogno... non conosco bene l'inglese, dell
'exit
strategy
, non c'è bisogno di uscire, perché non abbiamo avuto
questa situazione...
(nuova interruzione del Consigliere Louvin, fuori
microfono)
...lo hai sottolineato correttamente. Questo è il motivo per cui
i provvedimenti anticrisi che abbiamo fatto nel 2009 hanno creato i
presupposti affinché la nostra Regione non avesse bisogno di una
situazione di percorso eccezionale per uscire da una crisi che l'ha
colpita, sì, però, rispetto ad altre realtà, marginalmente. Parlo
del bilancio della Regione... è ovvio che le sottolineature fatte e
le preoccupazioni espresse dai Consiglieri Donzel e Rigo possono
avere anche ricadute sull'economia regionale, ma mi sembrava più
una fotografia a livello nazionale.
I dati che sono stati citati, le statistiche sul lavoro erano
più a livello generale e anche le nostre negatività vanno, se
inquadriamo gli aspetti positivi di un discorso internazionale e
nazionale... anche le negatività vanno viste in un quadro che non
interessa solo la Valle d'Aosta. Se l'occupazione a livello europeo
è al meno 10 percento e noi abbiamo il meno... non è che questo è
un dato che non è importante, che non va guardato con attenzione e
non va affrontato, ma va inquadrato nella realtà complessiva.
Penso che questo bilancio abbia delle somme importanti nel
settore della ricerca; forse mai una legge è stata approvata,
presentata dal collega dell'industria nel 2009, sulla ricerca,
questa è una linea di indirizzo: aziende che pensino
all'occupazione, ma pensino anche agli aspetti della qualità che
portino in Valle d'Aosta anche la ricerca. L'attenzione alle
piccole e medie imprese, compatibili con l'ambiente, quanto al
concetto ambiente e industria, è proprio la formulazione del
bilancio che non deve più essere letto: ambiente, industria,
Cenerentola... ma cosa sta dicendo? L'ambiente è trasversale in
tutte le nostre scelte; l'agricoltura, oltre che all'aspetto del
PIL, è un settore che va sostenuto per salvaguardare l'ambiente. Il
turismo fa dell'ambiente un suo punto di forza e, quando parliamo
della gestione del territorio nei lavori pubblici, si interseca
perfettamente con l'aspetto della difesa dell'ambiente, quando
parliamo di qualità della vita parliamo dell'ambiente. Quindi non è
la cifra singola che viene messa in un assessorato, poi tutti
sanno, soprattutto il collega Louvin, che il 90 percento delle
risorse dell'industria vengono elargite tramite lo strumento della
Finaosta, ci sono 20 leggi a sostegno dell'economia tramite
Finaosta, quindi non si può leggere riduttivamente il bilancio
regionale in quel settore senza guardare i fondi globali. Direi che
se guardiamo al bilancio con la sua nuova veste e sottolineiamo gli
aspetti degli aggregati, vedremo che c'è il senso di marcia,
condivisibile o meno, ma c'è un senso di marcia che va oltre il
tamponamento della situazione anticrisi.
Mi avvio alla conclusione. Nel ringraziare ancora una volta i
collaboratori dell'Assessorato, ringrazio tutti i colleghi che sono
intervenuti, le Commissioni consiliari, i Presidenti e i colleghi
del Governo regionale per il lavoro svolto con un'unica stella
cometa: il benessere presente e futuro della Valle d'Aosta.
Riteniamo di aver presentato in questo senso un documento
equilibrato, serio, prudente, realistico, allo stesso tempo
dinamico e flessibile, attento al presente, attento al domani, ma
anche proiettato in una visione di un futuro di medio e lungo
periodo.
Président -
La parole au Président de la Région,
Rollandin.
Rollandin (UV) -
Grazie, Presidente. Ringrazio anch'io e
mi associo per i ringraziamenti al relatore e a tutti i colleghi
che hanno voluto fare degli interventi molto costruttivi e pacati.
Credo che questo vada detto ad onore del dibattito che si è tenuto
in quest'aula, e credo che questo sia percepito non solo in aula,
ma anche all'esterno: c'è la volontà di fare un'analisi serena e
con delle logiche e con una dialettica politica che è la base della
discussione con cui deve essere esaminato un documento complesso
come quello del bilancio. Questa è la prima chiave di lettura.
L'altra è la lettura nei dati, per esaminare i riflessi concreti,
le ricadute sulla realtà nostra locale e, in ultimo, credo che
giustamente qualcuno abbia fatto dei riferimenti puntuali a quella
che è, da una parte, l'origine di una situazione da qualcuno detta,
"anche quest'anno è segnato dal momento di crisi", perché questa è
la verità.
Sicuramente, malgrado quello che si legge sui giornali, che
qualcuno comincia ad accennare che "la crisi sta riducendo i suoi
effetti negativi"... può essere; la crisi sicuramente si sta
risolvendo per le banche, ma non certo per il settore economico;
quindi tutto questo, anche il bilancio del 2010, lo abbiamo detto
esplicitamente, tant'è che abbiamo detto che noi riproponiamo la
legge sulla crisi con tutte le misure che erano state a suo tempo
predisposte. Su questi tre punti credo che ci sia stato un
dibattito molto costruttivo.
Nell'ambito della dialettica politica, non posso non rimarcare
un aspetto che fa la differenza fra il dibattito di oggi e il
dibattito di alcuni anni addietro: più nessuno ha detto che la
Regione ha troppi soldi. C'era un tempo in cui si diceva: la
Regione ha un introito esagerato. Piuttosto credo che
l'osservazione corretta sia di dire: attenzione, la Regione oggi ha
un bilancio sicuramente positivo che, utilizzato in modo corretto,
può dare delle risposte; preoccupiamoci di tener conto che ci sono
delle situazioni da gestire, che c'è il discorso del federalismo
fiscale e il dibattito è aperto, quando si inizierà questo
dibattito la Regione porterà i suoi dati con trasparenza per
arrivare a quella determinazione che dovrà essere il punto di
svolta nell'ambito di un sistema dove la sussidiarietà ha un suo
peso.
Qualcuno ha fatto riferimento anche alle modalità con cui si
attuerà in Europa... non dimentichiamo che oggi, puntualmente il 1°
dicembre, entra in azione il dettato del Trattato di Lisbona che
non è un'azione peregrina. Questo implicherà una serie di
coinvolgimenti da parte dell'Unione Europa che avranno dei riflessi
puntuali e pesanti anche sulle Regioni; quindi c'è sicuramente
questo dibattito. Nel dibattito ci stava e ci sta un riferimento
anche a quello che sarà il nostro futuro, la preoccupazione che
molti hanno sottolineato di capire come si potrà, negli anni, avere
un riferimento di questo tipo.
Anche questo riferimento puntuale che qualcuno ha fatto, è
giusto pensare "a come si spendono i soldi", ma è anche giusto fare
riferimento a quali sono le entrate, quali sono le entrate proprie,
come sono ripartite, su quali attività la Regione conta per avere
delle entrate che possano dare la certezza per il futuro.
Sicuramente ci sono dei dati, lo abbiamo scritto correttamente,
aleatori, cioè non si sa se dureranno, non dico per sempre, ma per
tanti anni, per cui bisognerà stare molto attenti a creare le
premesse perché ci siano delle coperture negli anni a venire, tali
da garantire questo tipo di risultato a livello di possibilità di
utilizzare dei fondi.
Nell'ambito della discussione sono state fatte molte
osservazioni puntuali, che ho molto apprezzato, sul fatto che da
una parte ci sia un'attenzione costante a quello che è "il sociale"
in Valle d'Aosta; sicuramente si potrà fare di più per quella che è
l'attenzione alle varie figure sociali, soprattutto quando parliamo
del sociale credo che la relazione del collega Rigo abbia ripreso
tutto lo scibile su quello che è il punto di attenzione, dai
neonati all'anziano. Però credo che non ci sia in Italia, ma
nemmeno nei paesi scandinavi, un'azione così mirata, forte,
capillare per tutte le fasce di età. Che poi si possa fare qualcosa
in più per l'immigrato... ma credo che oggi, onestamente, non ci
sia difficoltà a dire che tutto quello che è richiesto viene
fatto.
Vorrei sottolineare che, in un momento come questo, la prima
cosa che è stata fatta dall'Amministrazione con molta umiltà è
stata quella di ascoltare; abbiamo ascoltato tutti quelli che
potevano avere voce in capitolo nell'ambito della realtà regionale.
Sono sorte delle discussioni, ci sono state delle idee a cui
abbiamo dato credito, che abbiamo sviluppato e cercato di vedere,
ad esempio nel sociale molti ci hanno giustamente detto: benissimo
il
bonus
energia per le famiglie che sono in difficoltà,
dovreste tener conto che questo ha un effetto importante e dovrebbe
diventare strutturale. Benissimo l'intervento fatto a sostegno
delle famiglie, sempre per gli oneri derivanti da attività legate
ai Comuni, però bisognerebbe attivare un meccanismo che sia
collegabile: abbiamo già aperto un confronto con i Comuni.
Quello che voglio dire è che sicuramente, sotto il profilo della
socialità e della sanità, credo che in Valle ci sia un'attenzione
corretta, poi sicuramente ci sono dei disguidi... credo che quando
vengono fatte delle interrogazioni si evidenzia che ci sono delle
carenze, ci possono essere delle difficoltà, dei settori che
funzionano meglio, questo succederà sempre, ma non è strettamente
collegato alle poste di bilancio. È anche questo che vorrei dire:
che la lettura automatica del "c'è un intervento solo di X milioni
di euro", quindi vuol dire che c'è una sottovalutazione, poi lo si
dirà illustrando, questo vale per la scuola, vale per... non è
così! Gli interventi per la scuola ci sono, sono mirati, sono in
tutti i settori, così come per l'ambiente e per gli altri
dicasteri.
Quello che voglio dire è che quando è stato detto: "ma quello
che ha un gruzzolo più grande è la Presidenza della Giunta", vorrei
sfatare questo discorso, perché sennò anche chi sente può dire: ma
cos'è, qui gestisce 400.000.000 di euro... allora vorrei spiegare
come sono composti questi soldi; altrimenti qualcuno può dire: ma
allora Zublena, poveretta, gestisce pochi milioni di euro e la
Presidenza della Giunta 400.000.000 di euro. Allora, 400.000.000 di
euro sono dati dal personale, 196.000.000...
(interruzione di un Consigliere, fuori microfono)
...vorrei appunto che alla fine mi si dicesse: poveretto! Da
quella che è tutta la parte relativa alla Protezione civile, le
altre attività che sono gestite... finanza locale, 152.000.000 di
euro, sono sotto la Presidenza; stesso discorso per i fondi
globali, 11.000.000, sono sotto la Presidenza della Giunta.
Meritava un attimo, 30 secondi per dire che, letto così, credo che
possa dare una spiegazione del perché si arriva a questa
disposizione, che non ha niente a che vedere con la gestione; di
fatto la formazione professionale che è gestita ai vari livelli...
quindi per dire che l'attenzione data quando si parlava di un
bilancio equilibrato, di un bilancio che tiene conto delle
esigenze, credo che sia una risposta corretta e puntuale alle
possibilità di avere una crescita equilibrata.
Ho fatto riferimento - credo che sia la Giunta tutta e la
maggioranza su questo abbiano dato il massimo impegno - al problema
dell'occupazione; questo è stato da molti sottolineato. Sul tema
dell'occupazione credo che ci deve essere e ci sarà un'attenzione
particolare, il piano triennale per le politiche del lavoro è stato
evocato, avrà i suoi effetti dall'anno prossimo; l'attenzione per
l'occupazione, per i disabili, saranno politiche che entrano in
funzione dall'anno prossimo, il discorso degli interventi nei vari
settori, dall'agricoltura alle attività produttive al settore
industriale... vorrei ricordare che purtroppo sotto questo
profilo... dov'è la difficoltà? È che nel settore industriale, ad
esempio, quando qualcuno anche a livello regionale dice: "non
abbiamo bisogno di interventi a pioggia", e così via, vorrei dire
che dalla piccola alla "grande Cogne", se non c'era l'intervento
regionale a quest'ora la cassa integrazione forse non era cassa
integrazione a giorni alterni o a mesi, ma era chiusura! Vorrei
sottolinearlo, altrimenti qui sembra quasi che noi andiamo a
spizzichi, vediamo un po' cosa possiamo seminare. No! Qui abbiamo
fatto uno sforzo in accordo con le banche e Finaosta per tenere in
piedi un'azienda, che comunque occupa più di 1.000 persone, 1.000
famiglie: perché oggi avere una sottovalutazione del discorso
occupazionale è una vera tragedia, perché vuol dire giovani, vuol
dire prima occupazione, quelli che hanno perso lavoro. Tutto quello
che ruota attorno a questo bilancio cerca di dare delle risposte:
chi è nel sociale, chi è nell'attività produttiva, ma è
l'occupazione.
Se guardate, anche nell'ambito della possibilità di utilizzare
delle forme nuove, tenendo conto che su tutto regna il discorso del
patto di stabilità, che blocca tutta una serie di iniziative, lo
dico per chi ha sottolineato l'aspetto della precarietà, il lavoro
precario è l'altro piccolo aspetto del problema lavoro. Ora, sulla
precarietà e anche sulle convenzioni che vengono date a esterni per
lavorare in Regione, stiamo riflettendo, perché è una situazione
che per una parte può essere compatibile, ma se eccede diventa
anomala, questo è chiaro. Vogliamo dire che sotto il profilo della
precarietà il problema molto spesso si potrebbe risolvere, ma siamo
bloccati dal patto di stabilità, tant'è che stiamo pensando ad una
struttura che possa utilizzare un meccanismo che, uscendo da questa
impasse
, possa avere una serie di figure: assistenti alle
mostre, assistenti educatori, o personale che regolarmente ogni
anno sappiamo essere necessario, ma che non è inquadrato; allora
qui dobbiamo trovare una soluzione che, nell'anno prossimo, sarà
effettiva per dare un respiro a tutte queste figure.
Per quanto riguarda il settore degli affari europei, abbiamo
fatto un programma triennale per la prima volta, cioè la gente che
lì lavora perché non possiamo fare altrimenti, avrà un prospetto
triennale di lavoro, non più annuale o di 11 mesi. Quindi sono
state fatte delle proposte che vanno nella direzione di dare delle
soluzioni al sistema lavoro, che è quello che oggettivamente
diventa il più difficile.
Tutti hanno riservato un'attenzione particolare agli enti
locali, che assorbono una parte importante del bilancio; abbiamo
mantenuto il 95 percento dell'IRPEF a disposizione degli enti
locali che è aumentato a 217.000.000 di euro; sotto questo profilo
credo che sono dei livelli di importanza eccezionale, tanto che
anche con gli enti locali abbiamo un dibattito aperto per vedere
come tener conto che questa crescita non potrà essere continua.
Bisognerà arrivare ad una rideterminazione dei parametri, anche fra
Comuni, come è stato detto.
Quindi nel bilancio, fatto quest'anno in un modo diverso
sicuramente, da tutti è stato salutato come un fatto positivo
l'avere delle aggregazioni che comincino a far capire dove si va,
cosa si vuole ottenere e come lo si vuole ottenere. Sicuramente si
potrebbe fare un po' di più per proiettare nel futuro il discorso
di programma della Regione. Riteniamo che per l'anno in corso per
questo bilancio ci sia stato ancora un grosso condizionamento da
parte della crisi che ancora ha tutti i suoi effetti, e che per il
2010 avremo comunque ricadute pesantissime.
La nota che emerge dall'analisi fatta in tutti gli stati europei
è che purtroppo non è più proporzionale l'investimento con
l'occupazione; ad investimenti molto alti in tutti i settori, non
segue un numero di occupati proporzionale. La tendenza è quella
della delocalizzazione per i settori maturi, come quello
manifatturiero; per gli altri settori si va verso una direzione,
anche nei settori dell'informatizzazione, si va verso un
automatismo ed una riduzione sempre più alta di persone! Quando
l'impresa cambia atteggiamento o si ristruttura, non aumenta il
personale; aumenta il numero di macchine, aumenta l'investimento e
noi abbiamo degli esempi, credo che potremo vedere fra un po'
Lavazza: farà un aumento importante in Bassa Valle,
proporzionalmente agli investimenti aumenterà anche il numero di
personale, ma non è certo proporzionale a quello che succedeva
negli anni quando c'erano degli investimenti di 20-30.000.000 di
euro!
Ora questa è la difficoltà che abbiamo, per cui si è andati sul
discorso della ricerca, l'università e ricerca, quelli sono i
settori su cui stiamo andando. La valutazione che abbiamo fatto per
Verrès per mantenere lì l'università va in questa direzione; il
fatto che si voglia per l'Università della Valle d'Aosta un
discorso fatto in modo chiaro, per cui chi vuole studiare in Valle
abbia la giusta aspettativa di far qualcosa che può servire anche
in Valle d'Aosta... però non è che possiamo dire che chi fa
l'università in Valle ha il lavoro assicurato, ma vogliamo almeno
che ci sia una prospettiva di lavoro. Questo crediamo che sia
abbastanza corretto ed è la ragione per cui su alcune facoltà non è
che possiamo sfornarne centinaia e pensare che questi abbiano il
posto di lavoro. Allora bisogna avere la coscienza di dirlo per
tempo, questo è il punto sacrosanto.
Riteniamo quindi che in questo bilancio ci sia stata
un'attenzione molto forte per quanto riguarda tutti i settori
produttivi e tutta la parte sociale, questo a garanzia per la
nostra Regione di una crescita che sicuramente anche per il 2010
sarà ancora in termini ridotti; non sto ad esprimermi in termini di
PIL, perché non è solo quello che misura la validità
dell'investimento. Sicuramente dovremo tutti fare una serie di
riflessioni, anche su temi che sono stati da molti colleghi evocati
con grande competenza, la riflessione andrà fatta. Come si pone la
nostra Regione nell'ambito degli accordi interregionali, il
contatto con quella che sarà la nuova Unione Europea, con la
modifica a livello nazionale di tutta una serie di competenze, con
le norme di attuazione, come vogliamo confrontarci rispetto al
sistema attuale? Tutto questo è materia su cui entreremo nel merito
molto presto.
Credo comunque che questa finanziaria e anche il triennale
abbiano cercato di focalizzare i punti essenziali. Abbiamo dovuto
concentrarci sulla crisi perché il 2010 sarà ancora anno di crisi,
e su questo hanno detto bene tutti coloro che sono intervenuti.
Credo che poi dovremo sperare che ci sia la capacità, il tempo e le
risorse per indubbiamente investire in tutta una serie di materie
che oggi sono state evocate e che oggi non possono trovare
direttamente rispondenza in questo bilancio. Grazie.
Président -
J'invite les Chefs de groupe à se rendre à la
salle à côté et le Conseil est suspendu pendant 15 minutes.
Merci.
Si dà atto che la seduta è sospesa dalle ore 18,42 alle ore
18,55.
Presidente -
Colleghi, riprendiamo i lavori.
Mentre gli uscieri distribuiscono l'elenco delle richieste di
approfondimento avanzate dai gruppi consiliari, comunico che la
Conferenza dei capigruppo ha assunto queste determinazioni per
quanto riguarda il prosieguo dei lavori. La serata di oggi
continuerà fino a circa le 20,30; domani si proseguirà con l'esame
dei documenti del bilancio e della legge finanziaria. È
intendimento riprendere i lavori alle 15, anziché alle 15,30; se lo
stato di avanzamento dei lavori sarà sufficientemente
soddisfacente, si proseguirà, altrimenti si aggiornerà la seduta a
domani pomeriggio alle tre. L'orientamento è quello di protrarre i
lavori domani sera ad un'ora produttiva, nel senso di poter
arrivare a fare in modo che ci sia sufficiente lucidità per
esaminare con la doverosa diligenza i vari documenti ed i vari
atti, ed eventualmente sospendere ad un'ora non troppo tarda, se i
lavori dovessero continuare e riprendere giovedì mattina, per
concludere l'ordine del giorno del Consiglio.
Il Consiglio prende atto.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK