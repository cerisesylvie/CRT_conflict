Consiglio Regionale della Valle d'Aosta - Oggetto del Consiglio n. 979 del 13 gennaio 2010 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
ASSISTENZA SOCIALE
Famiglia, tutela dell'infanzia
INDUSTRIA
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 979 del 13 gennaio 2010 - Resoconto
OGGETTO N. 979/XIII - Disegno di legge: "Proroga, per l'anno
2010, delle misure straordinarie ed urgenti in funzione anti-crisi
per il sostegno alle famiglie e alle imprese di cui alla legge
regionale 23 gennaio 2009, n. 1, ed altri interventi". (Ritiro di
un ordine del giorno)
Articolo 1
(Sospensione delle rate di mutui agevolati previsti da leggi
regionali. Articoli 3 e 4 della legge regionale 23 gennaio 2009, n.
1)
1. Gli interventi di cui agli articoli 3 e 4 della legge
regionale 23 gennaio 2009, n. 1 (Misure regionali straordinarie ed
urgenti in funzione anti-crisi per il sostegno alle famiglie e alle
imprese), sono prorogati, alle condizioni ivi previste, con
riferimento alle rate dei mutui stipulati al 26 febbraio 2010 in
scadenza dal 1° marzo 2010 e fino al 28 febbraio 2011.
2. La sospensione si applica anche ai mutuatari inadempienti
alla data del 26 febbraio 2010 rispetto a rate di mutuo scadute, a
condizione che non sia già iniziato il procedimento esecutivo per
l'escussione delle relative garanzie.
3. I mutuatari possono richiedere la sospensione del
pagamento delle rate di mutuo ai sensi del presente articolo con
apposita domanda da presentare alla Società finanziaria regionale
(FINAOSTA S.p.A.) o alle banche convenzionate entro il 26 febbraio
2010 per le rate in scadenza nei mesi di marzo ed aprile 2010 ed
entro il 30 aprile 2010 per le rate con scadenza
successiva.
Articolo 2
(Sospensione delle quote capitali su mutui con contributo in
conto interessi della Regione)
1. Per sostenere i redditi delle famiglie ed incrementare le
disponibilità finanziarie delle imprese operanti nel territorio
regionale, la Giunta regionale è autorizzata ad assumere il
maggiore onere di competenza a titolo di contributo in conto
interessi, conseguente alla mancata riduzione della quota capitale
per effetto della sospensione, per uno o due anni disposta da
FINAOSTA S.p.A., a partire dalle rate scadute nel 2009 o con
scadenza nel 2010, del pagamento da parte dei mutuatari delle quote
capitali dei mutui stipulati con la medesima Società finanziaria,
nell'ambito della gestione ordinaria di cui all'articolo 5 della
legge regionale 16 marzo 2006, n. 7 (Nuove disposizioni concernenti
la società finanziaria regionale FINAOSTA S.p.A.. Abrogazione della
legge regionale 28 giugno 1982, n. 16), a valere sulle seguenti
leggi regionali:
a) 31 luglio 1986, n. 37 (Interventi regionali in occasione
del verificarsi di eventi calamitosi ed eccezionali avversità
atmosferiche);
b) 15 gennaio 1997, n. 1 (Norme per il recupero e la
valorizzazione dei prodotti forestali di scarto e dei rifiuti
lignei);
c) 17 agosto 1999, n. 23 (Interventi per favorire
l'estinzione di mutui con contributi in conto interessi della
Regione e la contestuale stipulazione di nuovi mutui
agevolati).
2. L'onere di cui al comma 1 è determinato a partire dalla
prima rata successiva a quella per cui è stato sospeso il
versamento della quota capitale e per un numero di anni pari a
quello del piano di ammortamento residuo maggiorato di uno o due
anni, per effetto del prolungamento del piano a seguito della
sospensione.
3. I mutuatari sono tenuti a corrispondere le quote di
interessi a loro carico, calcolate sul capitale residuo dei
mutui.
4. Per le imprese, le agevolazioni di cui al presente
articolo, pari al costo dell'operazione sostenuto dalla Regione
costituito dalla quota interessi pagata per il periodo di
sospensione, sono concesse in regime de minimis, ai sensi della
normativa comunitaria vigente.
5. Le disposizioni di cui al presente articolo si applicano
anche ai mutui stipulati con banche a ciò autorizzate ai sensi
della l.r. 1/1997.
6. Qualora l'impresa interessata non possa beneficiare di
agevolazioni in regime de minimis, la sospensione del pagamento
delle rate di mutuo ai sensi del comma 1 può essere egualmente
disposta a condizione che l'impresa richiedente assuma a proprio
carico i connessi oneri finanziari.
7. La Giunta regionale definisce, con propria deliberazione,
le ulteriori modalità di attuazione delle disposizioni di cui al
presente articolo.
Articolo 3
(Interventi inerenti ai Consorzi Garanzia Fidi della Valle
d'Aosta. Leggi regionali 27 novembre 1990, n. 75, e 1/2009)
1. Al comma 1 dell'articolo 3ter della legge regionale 27
novembre 1990, n. 75 (Adesione della Regione al Consorzio Garanzia
Fidi tra esercenti le libere professioni in Valle d'Aosta.
Interventi a favore dei Consorzi Garanzia Fidi), le parole: "50 per
cento" sono sostituite dalle seguenti: "75 per cento".
2. Al comma 2 dell'articolo 3ter della l.r. 75/1990 sono
apportate le seguenti modificazioni:
a) alla lettera c) le parole: "2 per cento." sono sostituite
dalle seguenti: "4 per cento;";
b) dopo la lettera c) è aggiunta la seguente:
"cbis) che il tasso dei finanziamenti a medio e lungo termine
risulti inferiore di almeno un punto percentuale rispetto a quello
dei finanziamenti a breve termine oggetto di
consolidamento.".
3. Al comma 2 dell'articolo 3quater della l.r. 75/1990 le
parole: "2 per cento" sono sostituite dalle seguenti: "4 per
cento".
4. Alla rubrica del capo III della l.r. 75/1990 le parole
"fra gli industriali" sono soppresse.
5. L'articolo 6 della l.r. 75/1990 è sostituito dal
seguente:
"Articolo 6
(Operazioni di anticipazione su cessioni di credito
commerciali)
1. La Regione interviene finanziariamente abbattendo i tassi
di interesse praticati per operazioni di anticipazione su cessioni
di credito commerciali (factoring) effettuate dalle imprese
aderenti ai Consorzi Garanzia Fidi della Valle d'Aosta, fino ad un
massimo del 75 per cento del tasso medio annuo, ottenuto dalla
media aritmetica dei tassi mensili di riferimento per il settore
dell'industria, del commercio e assimilati, stabiliti dal Ministero
dell'economia e delle finanze, riferiti all'anno solare antecedente
a quello di concessione dell'agevolazione. L'intervento è
effettuato per il tramite dei Consorzi Garanzia Fidi della Valle
d'Aosta.".
6. La lettera b) del comma 8 dell'articolo 2 della l.r.
1/2009 è sostituita dalla seguente:
"b) concessione o integrazione di garanzie fideiussorie a
favore delle piccole e medie imprese, finalizzate all'ottenimento
di nuovi finanziamenti da parte delle banche convenzionate con i
Consorzi;".
7. Le risorse, pari ad euro 4.184.944,46, già erogate dalla
Regione ai Consorzi Garanzia Fidi della Valle d'Aosta e non
destinate alle imprese aderenti ai predetti Consorzi a titolo di
contributo in conto interessi, sono utilizzate per incrementare le
disponibilità già esistenti nei fondi rischi costituiti ai sensi e
per le finalità di cui all'articolo 2, comma 8, della l.r.
1/2009.
8. Per l'anno 2010, la Giunta regionale è autorizzata ad
incrementare di euro 50.000 il fondo rischi costituito ai sensi e
per le finalità di cui all'articolo 2, comma 8, della l.r. 1/2009
presso il Consorzio garanzia fidi tra gli agricoltori della Valle
d'Aosta.
9. Per l'anno 2010, la Giunta regionale è autorizzata ad
incrementare di euro 1.000.000 il fondo rischi costituito ai sensi
e per le finalità di cui all'articolo 2, comma 8, della l.r. 1/2009
presso il Consorzio Valfidi.
10. In caso di liquidazione dei Consorzi Garanzia Fidi della
Valle d'Aosta, i fondi rischi presso di essi costituiti ai sensi e
per le finalità di cui all'articolo 2, comma 8, della l.r. 1/2009,
comprensivi degli interessi maturati o di qualsivoglia altra
utilità o ricavo connessi, devono essere devoluti integralmente
alla Regione.
11. Ai sensi dell'articolo 1, comma 9, della l.r. 1/2009, gli
interventi a valere sui fondi rischi costituiti ai sensi e per le
finalità di cui all'articolo 2, comma 8, della medesima l.r. 1/2009
sono concedibili alle imprese ricadenti nell'ambito di applicazione
del regolamento (CE) n. 1998/2006 della Commissione, del 15
dicembre 2006, relativo all'applicazione degli articoli 87 e 88 del
trattato agli aiuti d'importanza minore ("de minimis") o in tutti
gli altri casi, e fino al 31 dicembre 2010, quali aiuti di importo
limitato subordinatamente all'entrata in vigore del quadro di
riferimento temporaneo statale relativo alla Comunicazione della
Commissione europea n. 2009/C 261/02 del 31 ottobre 2009 che
modifica il quadro di riferimento temporaneo comunitario per le
misure di aiuto di Stato a sostegno dell'accesso al finanziamento
nell'attuale situazione di crisi finanziaria ed economica e nel
rispetto delle condizioni ivi previste.
12. Gli interventi di cui all'articolo 6 della l.r. 75/1990,
come sostituito dal comma 5, sono concedibili, fino al 31 dicembre
2010 nel rispetto di quanto previsto dalla Comunicazione della
Commissione europea - Quadro di riferimento temporaneo comunitario
per le misure di aiuto di Stato a sostegno dell'accesso al
finanziamento nell'attuale situazione di crisi finanziaria ed
economica (2009/C 83/01), e del relativo quadro di riferimento
statale di cui al decreto del Presidente del Consiglio dei ministri
3 giugno 2009 (Modalità di applicazione della Comunicazione della
Commissione europea - Quadro di riferimento temporaneo comunitario
per le misure di aiuto di Stato a sostegno dell'accesso al
finanziamento nell'attuale situazione di crisi finanziaria ed
economica), pubblicato nella Gazzetta ufficiale del 9 giugno 2009,
n. 131, e autorizzato con decisione n. 2009/4277/CE della
Commissione del 28 maggio 2009.
13. La Giunta regionale definisce, con propria deliberazione,
le ulteriori modalità di attuazione delle disposizioni di cui al
presente articolo.
Articolo 4
(Interventi a sostegno delle famiglie meno abbienti)
1. Per l'anno 2010, sono prorogati gli interventi di cui
all'articolo 6 della l.r. 1/2009 alle condizioni ivi
previste.
2. Per l'anno 2010, in deroga alle normative vigenti, i
nuclei familiari che si trovino nelle condizioni economiche di cui
all'articolo 6, comma 1, della l.r. 1/2009 possono beneficiare
dell'esenzione dal pagamento della tassa raccolta e smaltimento
rifiuti solidi urbani e della tariffa per il servizio idrico
integrato per un importo pari al dovuto per l'annualità 2009. Le
ulteriori modalità di attuazione delle disposizioni di cui al
presente comma sono definite dalla Giunta regionale con propria
deliberazione da adottare di intesa con il Consiglio permanente
degli enti locali.
Articolo 5
(Diritto proporzionale sulle acque minerali di sorgenti.
Leggi regionali 13 marzo 2008, n. 5, e 15 aprile 2008, n.
9)
1. Il termine di cui all'articolo 12 della legge regionale 15
aprile 2008, n. 9 (Assestamento del bilancio di previsione per
l'anno finanziario 2008, modifiche a disposizioni legislative,
variazioni al bilancio di previsione per l'anno finanziario 2008 e
a quello pluriennale per il triennio 2008/2010), relativo alla
corresponsione del diritto proporzionale di cui all'articolo 49,
comma 1, della legge regionale 13 marzo 2008, n. 5 (Disciplina
delle cave, delle miniere e delle acque minerali naturali, di
sorgente e termali), è prorogato, per le concessioni perpetue, al
31 marzo 2011 e, per le concessioni in scadenza negli anni 2009 e
2010, di un anno a far data dal loro rinnovo.
Articolo 6
(Aiuti di importo limitato per il settore della produzione
primaria di prodotti agricoli)
1. Fino al 31 dicembre 2010, è autorizzata la concessione di
aiuti di importo limitato per il finanziamento delle iniziative di
cui alla legge regionale 4 settembre 2001, n. 21 (Disposizioni in
materia di allevamento zootecnico e relativi prodotti),
subordinatamente all'entrata in vigore del quadro di riferimento
temporaneo statale relativo alla Comunicazione della Commissione
europea n. 2009/C 261/02 del 31 ottobre 2009 che modifica il quadro
di riferimento temporaneo comunitario per le misure di aiuto di
Stato a sostegno dell'accesso al finanziamento nell'attuale
situazione di crisi finanziaria ed economica e nel rispetto delle
condizioni ivi previste.
2. Alla lettera c) del comma 2 dell'articolo 4 della legge
regionale 4 agosto 2009, n. 25 (Misure urgenti di autorizzazione di
aiuti temporanei alle imprese in funzioni anti-crisi), le parole:
"svolgono esclusivamente attività di trasformazione" sono
sostituite dalle seguenti: "svolgono attività di trasformazione
esclusivamente".
3. Le disposizioni di cui al comma 2 trovano applicazione a
far data dall'entrata in vigore della l.r. 25/2009.
Articolo 7
(Disposizioni finanziarie)
1. L'onere complessivo a carico del bilancio regionale
derivante dall'applicazione degli articoli 3 e 4, comma 1, è
determinato in euro 3.150.000 per l'anno 2010 e in annui euro
600.000 a decorrere dal 2011.
2. L'onere di cui al comma 1 trova copertura nello stato di
previsione della spesa del bilancio di previsione per il triennio
2010/2012 nell'UPB 01.08.02.11 (Altri interventi di assistenza
sociale) e nell'UPB 01.11.01.20 (Interventi per favorire l'accesso
al credito).
3. Al finanziamento dell'onere di cui all'articolo 3 si
provvede mediante l'utilizzo degli stanziamenti iscritti nello
stesso bilancio nell'UPB 01.15.02.10 (Oneri connessi alle entrate)
per euro 1.650.000 per l'anno 2010 e per annui euro 600.000 per gli
anni 2011 e 2012.
4. Al finanziamento dell'onere di cui all'articolo 4, comma
1, si provvede mediante l'utilizzo degli stanziamenti iscritti
nello stesso bilancio nell'UPB 01.08.01.10 (Interventi per servizi
e provvidenze socio-assistenziali) per euro 1.500.000 per l'anno
2010.
5. La minore entrata derivante dalla cancellazione del
credito iscritto al capitolo 9600 (Recupero di somme sulle
erogazioni di spese in conto capitale) della parte entrata del
bilancio della Regione per l'anno 2009, in applicazione
dell'articolo 3, comma 7, è determinata in euro 4.184.944,46 e
trova copertura in sede di assestamento del bilancio 2010, mediante
riduzione di pari importo dell'avanzo di amministrazione
dell'esercizio 2009 applicato.
6. L'onere derivante dall'applicazione dell'articolo 2,
stimato per il triennio 2010/2012 in complessivi euro 700.000, è
finanziato a valere sul fondo di gestione speciale di FINAOSTA
S.p.A. ai sensi dell'articolo 6 della l.r. 7/2006.
7. Le minori entrate sui bilanci degli enti locali derivanti
dall'applicazione delle disposizioni di cui all'articolo 4, comma
2, possono trovare compensazione in sede di assestamento del
bilancio 2010 mediante le risorse finanziarie di cui alla legge
regionale 20 novembre 1995, n. 48 (Interventi regionali in materia
di finanza locale).
8. Per l'applicazione della presente legge, la Giunta
regionale è autorizzata ad apportare, con propria deliberazione, su
proposta dell'assessore regionale competente in materia di bilancio
e finanze, le occorrenti variazioni di bilancio.
Articolo 8
(Dichiarazione d'urgenza)
1. La presente legge è dichiarata urgente ai sensi
dell'articolo 31, comma terzo, dello Statuto speciale per la Valle
d'Aosta ed entrerà in vigore il giorno successivo a quello della
sua pubblicazione nel Bollettino ufficiale della Regione.
Président -
La parole au rapporteur, le Conseiller
Caveri.
Caveri (UV) -
Disciplinato come uno scolaretto, Signor
Presidente, ho presentato la relazione scritta e a quella
principalmente mi rifarò, aggiungendo però nella relazione orale
alcuni aspetti che partono dal lavoro estremamente rapido svolto
dalla II Commissione, che non è stato un disinteresse nei confronti
del disegno di legge della Giunta regionale, ma è stata la
considerazione di due elementi importanti: il primo elemento è che
il provvedimento riconferma una serie di misure già assunte nel
2009, che avevano portato quest'aula ad un voto unanime - e quel
voto valeva come una fiducia nei confronti delle misure assunte
anti-crisi - e il secondo elemento era l'urgenza che era
indubitabile, perché la crisi non si ferma, anche se tutti gli
analisti confermano che qualche elemento di ottimismo c'è e
finalmente si manifesta, ma è del tutto evidente che non bisogna
abbassare la guardia.
Aggiungerei ancora che, tutto sommato, se già in occasione del
varo del primo pacchetto anti-crisi avevamo in diverse audizioni
ascoltato i pareri favorevoli delle categorie, dei sindacati, ossia
dell'insieme del mondo produttivo e delle espressioni della società
civile, la medesima cosa, sempre in II Commissione - lo dico sotto
il "controllo" del Presidente Rosset -, è avvenuta in occasione
delle audizioni sulla legge Finanziaria per il 2010, quando le
richieste principali delle categorie sono state quelle di poter
confermare quelle medesime misure già attive nel 2009 e che
opportunamente erano presenti in quel opuscoletto che è stato
distribuito alla popolazione sul pacchetto anti-crisi. Peraltro che
se ne fosse già discusso deriva anche dal fatto che in realtà la
copertura finanziaria a questo provvedimento era contenuta nella
Finanziaria 2010.
Ciò detto e anche per ovvie ragioni di brevità, mi sia concesso
ricordare come questo provvedimento sia articolato in 8 articoli,
di cui l'ottavo è la dichiarazione d'urgenza e il settimo è
l'insieme delle disposizioni finanziarie. Possiamo dire per sommi
capi che l'articolo 1 si riferisce alle rate di mutui agevolati che
vengono sospesi; l'articolo 2 riguarda sempre i mutui sotto il
profilo della sospensione delle quote capitali; l'articolo 3 si
occupa, in assonanza a quanto deciso nel pacchetto anti-crisi del
2009, di alcune modifiche che seguono la sostituzione di alcuni
tassi avvenuta nel frattempo sul mercato, modificando una legge che
risale al 1990 e precisando fra l'altro che una serie di interventi
non riguardano solo il consorzio industriale, ma l'insieme dei
Consorzi garanzia fidi; l'articolo 4 concerne quei sostegni che
avevamo deciso per le famiglie meno abbienti; l'articolo 5 è la
proroga ulteriore di una tassazione che era stata decisa nel 2008
con inizio nel marzo del 2010 e che a beneficio del settore delle
acque minerali viene ulteriormente prorogata; l'articolo 6 è una
misura specifica, che interessa il settore agricolo, tenendo conto
del dibattito e delle decisioni che in materia sono state assunte a
livello comunitario.
La Commissione ha anche potuto prendere atto dall'intervento
dell'Assessore Lavoyer in Commissione di alcuni dati, che sono
molto interessanti e che riguardano in particolare il numero dei
mutui sospesi per categoria; vediamo che chi ha maggiormente
profittato è il settore alberghiero con quasi 10.000.000 di euro di
sospensione di mutui, anche il settore commerciale si è mosso in
questo senso. Devo dire che ciò è valso anche per tutti gli altri
settori dell'economia valdostana per un totale di 18.500.000 di
euro, che è una cifra significativa. Così come abbiamo avuto dei
dati anche sui mutui prima casa, che dimostrano la bontà della
scelta di aiutare le famiglie, sulle quali gravava il mutuo casa;
poi altre tabelle invece ci spiegano in particolare quante sono
state le famiglie ad avere quelle agevolazioni sulle tariffe
idriche e sui rifiuti, che sono nate da una triangolazione fra la
Regione, i Comuni e le famiglie bisognose. Naturalmente ci sono
altre misure che sono state annunciate dal Governo regionale di cui
il Consiglio non può che prendere atto: quella del
bonus
riscaldamento, di cui si è parlato, e quelle facilitazioni nelle
procedure del cosiddetto
bonus
che riguarda lo sconto
sull'energia elettrica.
Questo era quanto intendevo dire nella mia relazione,
compiacendomi che il Consiglio abbia deciso di affrontare in tempi
rapidi come lo stesso relatore aveva chiesto in II Commissione...
quindi il dibattito odierno è una risposta concreta a questa crisi
che speriamo essere una crisi declinante, ma che bisogna affrontare
con grande determinazione, perché colpi di coda o rischi ulteriori
di bolle speculative che possano esplodere c'è sempre, quindi per
la solidità dell'economia valdostana, per le imprese e per le
famiglie queste misure anti-crisi risultano essere estremamente
importanti.
Président
- Je vous rappelle que ce projet de loi a été
approuvé à la majorité en II
e
Commission et il y aussi
un amendement de la commission. Toujours sur ce projet de loi a été
déposée la proposition d'un ordre du jour signé par les Conseillers
Donzel et Rigo. La discussion est ouverte.
La parole au Conseiller Louvin.
Louvin (VdAV-R)
- Presidente, colleghi, questo disegno di
legge arriva dopo 13 giorni dalla sua approvazione da parte della
Giunta regionale in discussione in Consiglio, io non tornerò sulle
questioni che abbiamo dibattuto questa mattina sulla mancanza di
approfondimento che ha avuto, malgrado le nostre richieste, in sede
di commissione, perché credo che interessi poco o niente al di
fuori di quest'aula quanto e come i singoli consiglieri lavorano.
Noi ci limiteremo quindi a parlare del merito di tale
provvedimento, che all'esterno di quest'aula è stato annunciato
come una reiterazione: sostanzialmente la ripetizione di una
manovra anti-crisi che, vorrei ricordare, fu votata in un clima di
sostanziale emergenza per far fronte alla difficile congiuntura
economica che si era manifestata alla fine del 2008, fu votata da
quest'aula nei primi mesi dell'anno, avendo il nostro gruppo
politico dato un'adesione al provvedimento come primo tentativo di
far fronte alla difficoltà e rimettendo ad un momento successivo la
valutazione degli impatti, degli effetti di questa manovra
anti-crisi e i necessari aggiustamenti.
Ora non abbiamo potuto vedere in questa riproposizione elementi
di sostanziale novità nel modo e nella strategia per far fronte
alla crisi economica che continua ad interessare la nostra regione,
la quale direi in qualche modo farà sentire nel corso di questi
prossimi mesi quegli effetti che altrove si sono già manifestati
antecedentemente. È storia ed è dinamica economica che si viva noi
in Valle d'Aosta molto spesso di riflesso e di conseguenza le
vicende di crisi economiche che in prima battuta coinvolgono le
grandi città e la pianura e che solo in una seconda fase esplicano
nel nostro contesto tutta la loro virulenza, questo perché si
prenda consapevolezza - e noi per quanto ci riguarda l'abbiamo -
della serietà della questione e della necessità
dell'intervento.
Questa riproposizione in urgenza però ci trova in disaccordo,
perché, a nostro modo di vedere, sarebbe stata necessaria una
calibratura dei nuovi provvedimenti, andando a leggere gli effetti
e gli impatti delle misure che sono state adottate. A questo
proposito, ci è stato rimesso in commissione un documento
estremamente sintetico, mi permetto di dire, alquanto
approssimativo, sulla situazione e sugli effetti di queste misure e
ci siamo procurati peraltro alcuni elementi aggiuntivi di
informazione di cui solo qualcuno era a conoscenza, nell'ambito
delle discussioni che si sono avute nel Consiglio delle politiche
del lavoro, di cui non facciamo parte, e dove dovrebbe maturare una
riflessione più strategica sul modo per affrontare la crisi e i
suoi sviluppi. Intanto, per rimanere alla documentazione che ci è
stata data in commissione, farei come primo riferimento il fatto
che abbiamo un largo utilizzo della sospensione dei mutui da parte
di molteplici soggetti, con delle oscillazioni che vanno però dal
10 per cento al 100 per cento di sospensione dei mutui, quindi con
dei livelli, dei tassi di utilizzo molto diversificati e, non
avendo ovviamente potuto interloquire con le categorie sociali, non
sappiamo cosa questo effetto di trascinamento, non solo più
congiunturale per un anno, ma ormai di due anni, rappresenti nella
pianificazione economica delle singole aziende. Per andare ad
individuare altri aspetti della manovra di cui si parla, direi che
c'è anzitutto da chiedersi che utilità e che effetti abbia avuto la
cospicua iniezione finanziaria nel sistema dei fidi. Su questo il
riferimento che vorrei fare siccome proprio negli articoli iniziali
della manovra si rincara ulteriormente l'intervento economico
regionale sui fidi... quello che abbiamo potuto sapere
dall'Assessore è che abbiamo iniettato nel sistema dei confidi
circa 14.000.000 di euro, quindi una cifra estremamente cospicua
immessa per incrementare la liquidità di sistema.
"Da una
rilevazione appositamente condotta presso i confidi
- ci scrive
l'Assessore nel documento che ci rimette -
sono in corso di
costituzione presso i consorzi albergatori, commercio e turismo i
fondi rischi"
, ma come sono in corso di costituzione adesso?
Siamo intervenuti un anno fa in questa materia e apprendo dal
documento che ci è stato rimesso che sono in corso di costituzione.
Sono peraltro alquanto sorpreso di scoprire...
(interruzione dell'Assessore Lavoyer, fuori
microfono)
...sto leggendo un documento che ha lasciato lei in commissione,
Assessore, non credo vi sia tanto da obiettare... continuo la
lettura:
"le domande attivate direttamente riconducibili al
fondo specifico introdotto dalla citata legge sono attualmente 3,
per un importo complessivo di rate sospese di 60.000 euro"
. Se
questa è la valutazione che ci rimette la Giunta regionale e di cui
avremmo avuto piacere di discutere in commissione insieme anche
naturalmente ai rappresentanti delle confidi e ai rappresentanti
delle categorie imprenditoriali... mi sembra singolare sapere che
l'impatto che ha avuto l'iniziativa di quella legge è per 3...
ripeto: per 3 domande per un complesso di rate di 60.000 euro.
Peraltro il documento precisa - non so se sto leggendo qualcosa
che mi sono inventato, ma è il documento da lei consegnato alla
commissione, Assessore - che alcuni consorzi hanno segnalato di
aver deliberato interventi a valere su risorse dei propri fondi
rischi ordinari, quindi non su misure straordinarie, in particolare
confidi industriali ha segnalato una ventina di moratorie,
situazioni sicuramente gravi a cui fare fronte, deliberate per
2.500.000 di euro; quindi questo è un pacchetto importante di
misure, assimilabili a tutti gli effetti agli interventi
anti-crisi, ma garantiti dalle garanzie ordinarie. Allora, scusate,
qui siamo di fronte ad una proposta che incrementa l'intervento sul
fondo rischi, mette altro denaro e noi - ripeto: sto citando un
documento che mi è stato rimesso in commissione e su cui non si è
voluto fare alcun approfondimento - ci troviamo di fronte alla
condizione di vedere che il sistema sta reagendo con le garanzie
ordinarie e che non si sono rivelati risolutivi gli interventi
costitutivi del fondo rischi. Ci rimane ancora da scoprire quando
entreranno in vigore poi per il Consorzio albergatori e per quello
del commercio, turismo e servizi.
Nella valutazione che ci ha rimesso la Giunta poi c'è anche
un'analisi dell'impatto della "vicenda rottamazione", non è
direttamente oggetto di questo provvedimento legislativo ma,
siccome auspicavamo una valutazione complessiva e ci è stato
rimesso un documento stampato che riassume l'insieme delle manovre
anti-crisi, faccio riferimento anche a questo. Si parla di una
prima variazione al bilancio 2009, che deve essere ancora approvato
dal Consiglio - strano: siamo nel 2010! - per 1.550.000 euro, non
so, qui siamo di fronte a delle valutazioni che mi pare siano già
un po' datate.
La questione poi dei contributi volontari: il pagamento dei
contributi volontari è un'altra questione rilevantissima in materia
di anti-crisi. Ci ricordiamo tutti l'importanza ampiamente
sottolineata di questo intervento per coloro a cui mancavano un
massimo di 3 anni al raggiungimento del diritto di pensione che
siano cessati dall'attività lavorativa... è richiamato senza nessun
dato. Quanti ne hanno fruito? Ne ha beneficiato qualcuno? Bisogna
fare degli adeguamenti e dei provvedimenti? Non lo sappiamo.
Abbiamo dei documenti che richiamano il contenuto dei provvedimenti
adottati un anno fa, senza una riga di conseguenze.
Mutui agevolati per edilizia abitativa, principali
innovazioni... lei se li ricorda... se ne sia stato fatto uno,
dieci, cento... nulla!
Legge sul turismo: richiama le disposizioni della legge del
giugno 2009 n. 18, tale legge prevede l'ampliamento dei parametri
di edificabilità.
Queste sono le analisi che stiamo facendo sulle misure
anti-crisi. Io credo vi sia stata rimessa una documentazione che è
particolarmente superficiale, ma una superficialità che purtroppo
abbiamo dovuto riscontrare anche... e riscontriamo in modo
significativo anche sul versante delle politiche di sviluppo,
perché è evidente che le misure anti-crisi a sostegno economico
delle categorie più deboli non automaticamente sfociano in
costituzione e creazione di nuovi posti di lavoro. Se vogliamo che
non abbiano solo un effetto di placebo, un effetto psicologico le
cose che diciamo, l'annuncio che spendiamo 130.000.000 per le
manovre anti-crisi, andiamo a vedere anche nel concreto dove
interveniamo e cosa facciamo, oltre che immettere del denaro per
farlo circolare più rapidamente: qual è in sostanza
l'exit
strategy
che abbiamo di fronte. Su questo, non avendo potuto
interloquire con le parti sociali, come avevamo richiesto (non era
stato condiviso dai colleghi di maggioranza, che hanno avuto fretta
nel licenziare il provvedimento), abbiamo dovuto andare a chiedere
cosa si stesse facendo in seno al gruppo crisi, occupabilità e
adattabilità del Consiglio delle politiche del lavoro, cosa si sta
cogitando per uscire dalla crisi, siccome poi alcuni dei
provvedimenti che adottiamo - tra i quali quello del tirocinio -
sono una conseguenza delle riflessioni che ci sono state in quella
sede, andiamo a vedere che cosa si sta facendo. Dopo lunga
discussione in quella sede, si è concordato sul fatto che è
necessario conoscere meglio il fenomeno della disoccupazione,
disaggregandone i dati e che è indispensabile censire i soggetti.
Ha detto:
"ma a fine 2009 stiamo facendo il censimento dei
soggetti disoccupati e inoccupati?"
. Immagino che i disoccupati
e gli inoccupati avranno molto piacere di sapere che si sta facendo
il censimento, forse meno piacere di sapere che il censimento
prevede che si trattino quelli potenzialmente occupabili per primi,
scartando i disoccupati cronici, ma questo è di difficile
comprensione per noi, immagino che lo sia anche per gli altri.
Dove sta andando la manovra anti-crisi - perché questo si sta
dicendo fuori: che è la ripetizione, il mantenimento, il
rafforzamento delle misure anti-crisi - e cosa può fare anche in
termini di politiche attive dell'impiego? Il gruppo tendenzialmente
ritiene di non prendere in considerazione politiche di puro e
semplice sostegno monetario al reddito. Ora chi vive con
un'indennità di disoccupazione, chi sta vivendo con una cassa
integrazione, senza politica di integrazione del reddito è oggi
condannato a rimanere nella povertà. Se noi non attiviamo un
modello di
welfare
valdostano diverso da quello degli
interventi solo a segmento, solo settoriali e solo parziali, non
usciremo da questa situazione. Il gruppo che si è occupato di
questo in seno alle politiche del lavoro - ma indirettamente è la
politica che sta portando avanti, ovviamente, la Giunta regionale -
è ostile, è contrario a questa politica di sostegno monetario al
reddito e le ragioni mi sembrano particolarmente inquietanti,
perché è contraria
"sia per le difficoltà a focalizzare con
esattezza i destinatari
- ma come non sappiamo a chi andremo a
dare i soldi? Abbiamo difficoltà ad identificare le persone
destinatarie di sostegno? Credo che le potremmo identificare
piuttosto facilmente -,
sia per il rischio di favorire
inconsapevolmente coloro che non meriterebbero alcun aiuto"
.
Non so a cosa si riferisca, se ci siano delle situazioni di
disonestà personale, oppure di possesso di altri strumenti per
venire fuori dalla crisi, ma mi sembrano motivazioni
particolarmente deboli per opporsi ad una politica di sostegno
monetario al reddito. Mi risulta che le forze sindacali abbiano
avanzato - o talune di esse - delle proposte in tal senso, mi
risulta che siano state cassate immediatamente e che non se ne sia
voluto fare parte integrante di una politica, perché la politica
del Governo regionale è orientata verso altri scopi, verso altre
iniziative, in particolare verso la creazione di veri e propri
posti di lavoro, che potrebbero interessare i cantieri di lavoro
nel ripristino ambientale, il settore alberghiero, i manutentori, i
saldatori, i panettieri, i pasticcieri. Non va bene sostenere
economicamente chi è uscito dal circuito produttivo, chi è messo
fuori... e non stiamo parlando di noccioline, di bruscolini, io ho
preso conoscenza del dato quantitativo complessivo della
disoccupazione rilevata dai centri per l'impiego: stiamo parlando
di 6.200 disoccupati e di 860 inoccupati, per un totale di 7.096
unità senza lavoro in Valle d'Aosta, questo è il dato che ci è
stato rappresentato. Qualcuno dirà che va disaggregato, va letto
diversamente, sarebbe stato interessante che, invece di liquidare
la questione in 60 minuti, si fosse fatto un po' di
approfondimento... Noi avremmo desiderato - e credo che lo
avrebbero desiderato anche altre persone - che si fosse fatta con
maggiore approfondimento questa riflessione: se basta iniettare
denaro nel sistema monetario e nel sistema creditizio o se non
bisogna individuare delle modalità diverse di sostegno economico
alle famiglie. Perché non basta puntare ai cantieri forestali, non
basta puntare ai lavori socialmente utili, questo non crea posti di
lavoro: questo tampona delle situazioni, questo crea delle
situazioni di aspettativa, ma non rappresenta nascita di nuovi
posti di lavoro in questa nostra regione.
Quanto poi possano fare i settori alberghiero per il quale
sappiamo che le vocazioni e la disponibilità all'interno della
nostra comunità è sempre storicamente molto modesta... salvo che si
pongano in essere dei percorsi veri e si faccia un grande lavoro in
questa direzione per assicurare a chi farà un determinato percorso
poi garanzie di stabilità nel lavoro... oppure quante opportunità
si diano come saldatori, come panettieri e pasticceri, non so di
quante
brioche
avremo bisogno... ma non mi pare che sia
questo uno sbocco in grado di dare, come strategia del Governo
regionale, una via d'uscita alla crisi che ci sta toccando. Le
misure che troviamo in aggiunta a quelle indicate (faccio
riferimento in particolare all'emendamento che ha presentato il
Presidente della Giunta regionale in materia di tirocini) non sono
misure del tutto negative, anzi abbiamo accolto con piacere l'idea
che si possa allargare la situazione di tirocinio anche alle
imprese senza dipendenti; il singolo artigiano che è in grado di
trasmettere professionalità, di creare e suscitare capacità
lavorative in un apprendista è giusto ed è bene che possa,
diversamente da quanto è previsto altrove, anche senza la presenza
di altri dipendenti, avere dei tirocinanti. A questo proposito,
però, le discussioni che stavano maturando all'interno del
Consiglio delle politiche del lavoro indicavano la necessità di
alzare il sostegno di reddito per chi frequenta corsi di
formazione, così come di intervenire analogamente - interpreto io,
nel senso di sostenere il reddito - rispetto ai tirocini, ma se noi
apriamo al tirocinio anche nella piccola azienda con un solo
imprenditore, senza dipendenti, e non diamo un sostegno al reddito
al giovane tirocinante, quale risultato abbiamo ottenuto da quel
punto di vista? In realtà, con l'emendamento che ha presentato la
Giunta regionale il giorno stesso della commissione, ossia 48 ore
fa, andiamo semplicemente ad allargare la possibilità di
partecipare, non a dare un sostegno economico a chi entra
nell'attività di tirocinio; anche questo fa parte di una relativa
approssimazione, a nostro modo di vedere, nell'affrontare l'intera
questione anti-crisi. Noi avremmo desiderato - lo dico
tranquillamente, lo diciamo senza volontà polemica - poter
condividere, come è stato in larga parte fatto l'anno scorso, il
lavoro di organizzazione di una strategia che deve vedere
necessariamente la Regione in prima fila nell'affrontare la crisi
economica. Vederci servire sul piatto una riproposizione a
fotocopia del provvedimento dell'anno precedente, a cui sono
semplicemente stati aggiunti alcuni piccoli annessi, senza vedersi
sviluppare un intervento organico di sostegno monetario alle
famiglie in difficoltà e senza vedersi valutare attentamente gli
impatti di quanto è stato finora speso ci sembra una manovra
alquanto approssimativa e non all'altezza della gravità della
situazione.
Président
- Y a-t-il d'autres conseillers qui souhaitent
intervenir?
Conseiller Lattanzi, vous qui avez souhaité la discussion de cet
argument...
(interruzione del Consigliere Lattanzi, fuori
microfono)
Président
- La parole au Conseiller Donzel.
Donzel (PD)
- Per correttezza non volevo rubare lo spazio
a Massimo che aveva così fortemente sostenuto il
provvedimento...
Cari colleghi, l'urgenza c'è e c'è eccome! Rispetto a questo
provvedimento, noi alcuni articoli li avremmo visti bene già
inseriti in legge finanziaria, anzi avevamo proposto degli
emendamenti in tal senso, perché già in legge finanziaria fossero
riportati alcuni articoli che vengono proposti oggi, quindi, a
nostro avviso, l'estrema urgenza di queste misure c'è: c'è, perché
è evidente a tutti la crisi economica.
Quando si cominciò a parlare di questi provvedimenti - ricordo a
tutti era l'autunno del 2008 - e nell'allora approvazione del
bilancio la maggioranza non volle immediatamente intervenire, ma si
rinviò a misure successive, noi nel 2008 avevamo già chiesto
l'intervento non perché siamo dei maghi, prevediamo il futuro,
eccetera, ma semplicemente perché le informazioni più autorevoli in
quel momento dicevano che ci sarebbe stata una crisi di lungo
periodo. Mi ricordo poi che fu nel 2008 un simpatico Consiglio,
dove, sull'onda delle dichiarazioni di Tremonti, si distruggevano
tutte le previsioni degli economisti, insomma gli economisti erano
linciati sulla pubblica piazza, perché avevano sbagliato tutto,
eccetera, e adesso sono sempre gli economisti che dirigono le
politiche economiche, quindi quel linciaggio è poi durato il tempo
di qualche mese e tutto è rimasto come prima. Per noi quindi questi
provvedimenti sono assolutamente indispensabili e, come dicemmo già
in altre sedute, è importante che siano seguiti e che si vada a
verificarne l'applicazione. Avevamo fatto emergere che alcuni
provvedimenti, che torneranno in aula successivamente, come quelli
che riguardano l'energia elettrica, vedevano delle difficoltà
enormi di applicazione; tutt'oggi ci sono delle fasce che faticano
ad accedere a determinati benefici e quindi è anche compito di
un'amministrazione non solo legiferare bene, ma anche poi fare in
modo che tutti i cittadini possano usufruire di determinati
benefici.
L'altra questione che noi - non è che aderiamo semplicemente a
questo provvedimento - rivendichiamo per la seconda volta è che
siamo stati fra i promotori di alcuni articoli, li abbiamo
fortemente sostenuti... torno a dire anche la dualità del
provvedimento: sostegno alle famiglie, ma anche attenzione
all'impresa per rimettere in piedi il lavoro, è sempre stata una
cosa che avevamo a cuore, in particolare la questione della
riduzione dell'IRAP, che oggi funziona come una specie di boccata
d'ossigeno per le imprese, io spero che rimanga all'attenzione
della maggioranza e che in futuro, nel momento in cui questa crisi
economica dovesse venire meno, diventi uno strumento per
condizionare le imprese anche a rispondere sul piano
dell'occupazione a misure che sono fatte in loro favore. Oggi
sappiamo che non possiamo chiedere in cambio subito posti di
lavoro, diamo solo ossigeno, però teniamolo presente come Governo
regionale che questi provvedimenti un domani potrebbero essere
sfruttati anche per "muovere" la questione del lavoro. Chiedere
soltanto a queste misure, al documento che è approvato oggi, di
cambiare la condizione sulla crisi economica vuol dire non capire
fino in fondo la natura di tale provvedimento.
Su altre parti del bilancio, come quelle in cui si sono
accantonate le risorse per promuovere la ricerca nel settore
industriale, che sono quelle che rappresentano la vera sfida per
noi in Valle d'Aosta, per ritrovarci dopo la fine della crisi non
completamente a terra con questo terribile elenco che ho trovato di
disoccupati e inoccupati... Dell'elenco drammatico della
disoccupazione, 6.233 unità, e dell'inoccupazione, 863 unità, che
ci porta ad un totale di 7.096 persone in questo momento fuori dal
circuito lavorativo, quello che più mi ha colpito - e che
sicuramente avrà colpito la maggioranza - è che ad essere
interessati da fenomeni di disoccupazione sono persone di età oltre
i 50 anni, che sappiamo essere quelle difficilmente ricollocabili
sul mercato del lavoro. In questo senso va apprezzato lo sforzo
capillare dell'Agenzia del lavoro, perché lavoratori di tale tipo
difficilmente hanno risposte omogenee, quindi vi è lo sforzo di
andare quasi a guardare caso per caso le possibili risposte, però è
una fatica disperata: occupandosi dei singoli casi, prima che si
riesca a venire a capo di numeri simili passano anni; per questo
dunque servono misure aggiuntive. Per noi le principali misure
aggiuntive rimangono i tentativi di promuovere condizioni di
sviluppo sulle energie alternative: leggiamo con estrema positività
la notizia che ci è stata data oggi di un possibile recupero della
diga di Valgrisenche, una cosa straordinaria, vediamo se in queste
situazioni si "mobilitano" condizioni di lavoro, di possibilità di
ricchezza per la nostra Valle. Abbiamo detto più volte, lo
ribadiamo: secondo noi, CVA è una miniera di risorse che deve
essere sfruttata anche per fare dei tentativi, delle esperienze,
degli esperimenti sulle energie alternative, perché in qualche modo
riusciamo a fare un passo avanti anche su quel difficile
terreno.
Colgo anche l'occasione per ribadire che se qualcuno ha avuto
delle perplessità... l'ho notato leggendo i giornali dove si è
detto:
"Miserie sul Casinò della Valle d'Aosta, siete riusciti a
far licenziare 60 persone"
, probabilmente queste persone non si
sono accorte che, avendo anche noi contribuito a votare a favore
del nuovo disciplinare, abbiamo salvato più di 300 posti di lavoro.
Perché, parliamoci chiaro, se non si modificava quel disciplinare,
qui c'erano 300 persone che andavano a casa, forse di più, quindi
certi voti su cui molti hanno sorriso... anche il PdL ha votato a
favore... quindi certi sorrisini in giro... ma voi fate la sponda
ai Governi...
(interruzione del Consigliere Segretario Tibaldi, fuori
microfono)
...non lo avete votato? Noi sì lo abbiamo votato, perché c'erano
in ballo 300 posti di lavoro, Tibaldi, te lo dico, non per fare
sponde ai Governi, ma per senso di responsabilità della nostra
forza politica: non è un senso di ringraziamento, è prendere
coscienza di cifre, ripeto: 6.233 disoccupati, non so come ne
veniamo a capo, chi ha idee le metta in campo. Ecco perché annesso
a questo tipo di provvedimento che viene approvato oggi e che ha il
nostro sostegno, con tale precisazione che sottolineiamo anche noi,
come ha rimarcato correttamente su tale passaggio anche il collega
Louvin... cerchiamo di stare attenti anche all'applicabilità di
queste norme, ossia chiediamo all'Amministrazione davvero di andare
a vedere se questi soldi arrivano alle famiglie come
dovrebbero.
Abbiamo aggiunto un ordine del giorno che, anche se è stato
presentato in maniera tempestiva, come tempestivamente è stata
presentata la legge, quindi non c'è stato tempo di fare chissà che
discussione, ci aspettiamo venga preso seriamente in esame, perché
riteniamo che strumenti importanti come gli ammortizzatori sociali,
che sono stati utilizzati in questa fase per tamponare la crisi,
non rispondano completamente appieno ai bisogni che adesso alcune
realtà hanno. Sono degli strumenti importanti, ma non sufficienti
in tutti i casi; chiediamo che si vada a verificare anche qui le
situazioni, che ci si renda conto che ci sono cassa integrati che
hanno delle famiglie e stanno vivendo con meno di 500 euro al mese,
è una cosa che si può fare per 2, 3 mesi finché si ha un conto in
banca, poi, quando il conto in banca è esaurito, a quel punto siamo
in una situazione di emergenza. Vediamo quindi di prendere
coscienza di queste realtà e insieme alle parti sociali - ho usato
volutamente il termine "parti sociali" -, alle imprese e ai
sindacati vediamo di proporre delle misure. In Trentino sono già
state approvate delle misure, io non penso che dobbiamo prendere
una misura che funziona nella Provincia di Trento e portarla qui,
penso che però, studiando un provvedimento per la Valle d'Aosta, si
possa anche noi qui dare una risposta a questi soggetti che sono in
estrema difficoltà. Il mio auspicio è che in campo economico non ci
siano passi di tango, come abbiamo assistito su questioni come
università, rifiuti, biglietti dei treni, eccetera, ma si marci
dritti, perché non sono questioni che si possono correggere. Qui
gli errori si pagano cari e li pagano a caro prezzo le famiglie,
ecco perché sicuramente, al di là - quindi non metto sul piatto
l'ordine del giorno - del dibattito sull'ordine del giorno,
voteremo a favore di questo provvedimento.
Président -
S'il n'y a pas d'autres conseillers qui
souhaitent intervenir, je ferme la discussion générale.
La parole à l'Assesseur au budget, aux finances et au
patrimoine, Lavoyer.
Lavoyer (FA) -
Grazie, Presidente. Innanzitutto
ringraziamo, a nome del Governo e della maggioranza, il Consiglio
che ha voluto iscrivere questo disegno di legge molto importante
per l'economia della nostra regione. Se da una parte siamo
soddisfatti di questo atteggiamento del Consiglio, devo dichiarare
il mio stupore per l'intervento del collega Louvin e cercherò di
sottolineare quanto questo sia poco rispondente alla realtà dei
fatti. Innanzitutto, per quanto riguarda il metodo, poi vedremo la
sostanza del provvedimento, vorrei ricordare che, così come è stato
sottolineato dal collega Donzel, molti dei provvedimenti anti-crisi
sono già stati inseriti nella finanziaria; questo sta a significare
che prima dell'approvazione della finanziaria c'è stato da parte
delle commissioni competenti e del Governo la possibilità di fare
una consultazione a 360 gradi con tutti i soggetti interessati sia
per verificare l'impatto dei provvedimenti 2009, sia per costruire
gli strumenti legislativi per il 2010. Il risultato di questi
incontri è stato che una serie di questi provvedimenti anche dal
punto di vista della tecnica legislativa venissero inseriti nella
finanziaria, altri fossero oggetto di un apposito disegno di legge,
che non è assolutamente nè una fotocopia, caro collega Louvin, nè
una ripetizione degli interventi del 2009! Sottolineerei solo una
decina di interventi contenuti non solo all'interno di questo
provvedimento, ma in tutti i provvedimenti anti-crisi che la Giunta
e la maggioranza hanno costruito nel corso dell'anno, alcuni dei
quali vengono definiti con questo ultimo disegno di legge:
- legge sullo sconto dell'energia elettrica: il provvedimento
anti-crisi del 2009 prevedeva una durata dell'intervento di un
anno; la maggioranza, parallelamente a questi provvedimenti, sta
portando avanti un disegno di legge, che non limita più lo sconto
dell'energia elettrica ad un discorso temporale;
- il bonus riscaldamento sostitutivo dei buoni benzina: gli
interventi sulla confidi previsti su questo provvedimento non hanno
nulla a che vedere con gli interventi del provvedimento 2009,
poichè l'operazione di
factoring
, di sconto sui contratti,
sulle fatture è allargata a tutte le confidi, e non rappresenta più
solo una possibilità per le confidi industriali. Modifichiamo dal 2
al 4 per cento il tasso di interesse che viene applicato sopra
l'Euribor per poter accedere a queste provvigioni, che sono quelle
delle confidi, sia nell'abbattimento del costo del denaro, sia nel
dare delle garanzie, che sono elevate tutte dal 50 al 75 per cento;
questo è un elemento di grande novità, proprio a seguito di una
calibratura degli interventi fatti nel 2009;
- la semplificazione delle procedure: per quanto attiene le
problematiche relative alla tassa sull'immondizia e al costo
dell'acqua potabile, se andiamo a leggere l'articolo, è stato
specificato bene in commissione, non si dovrà più ripetere tutta la
procedura, ma verrà dato un contributo di un intervento finanziario
pari all'intervento del 2009.
- il fatto che, proprio a seguito di tutte le audizioni, abbiamo
mantenuto i 300 euro di contributo per il riscaldamento delle
famiglie meno abbienti, che nulla ha a che vedere con l'intervento
del
bonus
riscaldamento per tutte le famiglie;
- nel settore dell'agricoltura l'inserimento della normativa che
è già pronta a recepire l'aumento del
de minimis
a livello
europeo;
- la legge sul turismo, sull'ampliamento delle infrastrutture
turistiche del 20 per cento per strutture
beauty farm
e
attrezzature che vanno a migliorare le nostre strutture
ricettive;
- la legge sulla casa, che contiene sia l'aspetto dell'aumento
dell'importo dei mutui, sia l'incremento del 20 per cento della
volumetria;
- la liquidazione elettronica che fa sì che la nostra Regione
liquidi le fatture in 5 giorni;
- la nuova legge n. 33, che rivede e modernizza la legge sui
fondi di rotazione per il recupero delle case.
Se questi non sono elementi di novità, mi sembra che sia un po'
semplicistico dire:
"è una fotocopia di quanto è stato fatto nel
2009"
, perché il problema non è quello di iniettare denaro. È
chiaro che il primo intervento era mirato a sostenere una crisi di
tipo finanziario. Non entro poi nelle problematiche
dell'occupazione e del lavoro, che senz'altro saranno affrontate
dal Presidente della Regione.
Per quanto riguarda l'impatto sul bilancio regionale, le do un
elemento molto semplice: il bilancio di previsione del 2010 viene
costruito sul consuntivo del 2008, il bilancio di previsione del
2011, che potrebbe essere quello più problematico, lo costruiamo
sul consuntivo del 2009. Dai dati che abbiamo, l'economia a livello
regionale ha reagito positivamente, grazie anche a questi
interventi che non sono solo del Governo regionale e della
maggioranza, ma che erano stati condivisi da tutti i gruppi
consiliari, quindi l'impatto è più che positivo. Abbiamo fornito
questi dati anche in commissione, e non solo; penso che un
rendiconto così preciso di quanto è stato fatto nel 2009 sia stato
distribuito a tutti, quindi non può dire, collega Louvin, di non
avere questi dati. Abbiamo oltre a questo fornito dei dati, che,
chiaramente, non possono essere letti nel modo in cui li ha letti
al collega Louvin. I dati che abbiamo fornito sono stati già
evidenziati dal relatore: gli interventi nei vari settori,
alberghi, commercio e turismo. Abbiamo poi fornito dei dati
relativi, ad esempio, ai provvedimenti destinati ai consorzi di
garanzia fidi contenuti nella delibera n. 1084 del 24 aprile 2009,
che si riferivano a quel momento temporale nella fase in cui gli
stessi dovevano ancora istituire o stavano istituendo il nuovo
fondo rischi, che scaturiva dalle risorse che erano state abbonate
con le somme non retrocesse, somme che i consorzi di garanzia fidi
dovevano restituire alla Regione. E questo è un elemento molto
importante per i consorzi di garanzia fidi, perché con tali fondi,
che voglio sottolineare (nella legge è ben specificato) sono fondi
pubblici, con quella finalità specifica, devono essere finalizzati,
è un fondo ulteriore rispetto al fondo rischi che già avevano i
consorzi di garanzia fidi e che dà loro una forza maggiore di
contrattazione nei confronti delle banche. I 14.000.000 quindi sono
per 10.000.000 rappresentati da queste due
tranche
di fondi
che non abbiamo richiesto indietro dalle confidi, destinati a
questo fondo specifico. Nella legge è specificato anche che,
qualora un consorzio garanzia fidi si sciolga, i fondi non
utilizzati per la finalità specifica, devono essere restituiti alla
Regione. È chiaro che se uno al 24 aprile 2009 legge... la data è
questa... delibera 24 aprile 2009, stavano costituendo i fondi in
base a quanto era previsto dalla legge n. 1/2009, ma non voglio
entrare in polemica, non è questo il caso. Sulla rottamazione mi
pare che i dati siano precisi, si dà il numero di autovetture,
autovetture GPL, metano, elettrico; è chiaro che se noi ragioniamo
sui dati, legge regionale 26 maggio, l'attuazione e i fondi erano
quelli del 2009. I dati vanno letti con correttezza. Penso che sui
servizi previdenziali il problema non sia di dare un dato
consuntivo, perché i termini di questo provvedimento non sono
scaduti, durano per tre anni, e per questo c'è molta attesa. La
verità è che chi è andato in pensione con i fondi previdenziali non
ha avuto nessun danno, nessuna diminuzione malgrado vi sia stata
una diminuzione dal punto di vista del mercato azionario di questi
fondi; con l'intervento della Regione sia la liquidazione che la
pensione non ha avuto una diminuzione.
A noi pare che questi non siano assolutamente dei provvedimenti
fotocopia del 2009, ma siano dei provvedimenti che hanno avuto un
ampio confronto, condiviso. Certamente si potrà fare di più, i temi
dell'occupazione e delle problematiche del lavoro devono essere
affrontati contemporaneamente. L'aspetto della modernizzazione
della struttura produttiva economica non fa parte del provvedimento
anti-crisi; nel bilancio regionale, quando abbiamo illustrato e
approfondito il dibattito, abbiamo sottolineato il grande sforzo
finanziario nel settore della ricerca, nel settore della cultura,
le grandi opere, i grandi interventi, quindi parallelamente a
questo, che è un provvedimento importante, che deve fronteggiare
una crisi di tipo finanziario, deve cercare di irrobustire la
nostra economia, andare incontro alle difficoltà delle famiglie.
Con il bilancio regionale si sono portati avanti analogamente una
serie di provvedimenti che guardano al futuro. Penso, quindi, che
il Consiglio regionale, approvando questo disegno di legge, faccia
un servizio molto importante all'economia, ma soprattutto ai
bisogni delle famiglie.
Président -
La parole au Président de la Région,
Rollandin.
Rollandin (UV) -
Grazie, Presidente. Come era giusto, si
arriva oggi ad un dibattito sulla legge che è stata presentata,
come è stato riconosciuto, appena era possibile farlo, subito dopo
il bilancio: è stato presentato un progetto di legge che tendeva a
coprire quelle parti che non erano state direttamente inserite in
finanziaria con dei provvedimenti già operativi, ma che in
finanziaria avevano avuto una copertura o un'indicazione di quali
dovevano essere i temi, tant'è che durante il bilancio - basta
rileggere la discussione - molto della finanziaria verteva proprio
sulle misure da predisporre ancora per il sistema anti-crisi.
Abbiamo detto in quel momento, esaminando le situazioni, come
alcuni con grande perizia abbiano esaminato il sistema come è nato
a livello mondiale per poi arrivare al nostro piccolo a livello
regionale, per capire quali sono le interconnessioni, le ricadute
che anche da noi ci sono per un qualcosa che è nato molto lontano
da qui.
Qualcuno lo ha già fatto, non voglio ripeterlo, però è stato
interessante anche questo dibattito che anticipava quello di cui
oggi stiamo discutendo, ossia, visto che c'è un sistema che
rappresenta una crisi finanziaria, economica e di conseguenza
sociale, sicuramente ci sono da prevedere degli interventi a breve,
a media e a lunga scadenza che possono creare un'inversione di
tendenza. Sotto questo profilo, la risposta che stiamo cercando di
dare oggi è a breve e media scadenza; a lunga scadenza sicuramente
abbiamo dei provvedimenti che abbiamo già discusso e che non si
inseriscono in tale progetto di legge, ma si inseriscono in temi
come la ricerca, come la formazione, che si inseriscono in altri
temi come l'università, come la scuola, come l'impatto che possono
avere delle misure di lungo respiro.
Ho voluto fare questo breve inciso per dire che sicuramente, se
analizziamo tale testo, sappiamo che ci concentriamo su un
intervento che tendenzialmente è mirato al 2010 che ha una
difficoltà intrinseca legata all'effetto trascinamento 2009. Parlo
soprattutto degli effetti della crisi, che già è stata sostenuta
per il 2009 con provvedimenti a livello statale e regionale che
vanno a sostegno della disoccupazione, tant'è che per la
disoccupazione ordinaria per molti degli interventi nell'ambito
industriale e nell'ambito delle imprese è scaduto e si è provveduto
alla cassa integrazione straordinaria, questo è il triste riscontro
che a livello nazionale si è avuto, perché riassume l'insieme delle
nostre miserie. Il fatto che vi sia una cassa integrazione, che è
salita del 311 per cento di media con delle punte al 500 per cento,
ci dice qual è la situazione.
L'altro aspetto fondamentale è che tutti sono coscienti che non
c'è una proporzione diretta fra investimento e numero di occupati,
dappertutto oggi c'è una grande fame di risorse per gli
investimenti, che hanno come risultato un numero di occupati molto
ridotto, perché c'è obiettivamente un sistema che riduce al minimo
il fattore uomo. Questo è quello che ha fatto scattare l'allarme,
non in Italia, ma in tutto il mondo e in Francia ne stanno
discutendo da mesi per cercare di capire su quali settori andare ad
inserirsi, come riuscire a rivedere tutta l'impostazione delle
pubbliche amministrazioni, per essere in grado di seguire la parte
relativa alla formazione, all'ENA, piuttosto che le scuole per
manager, perché? Perché non si sa come venirne fuori, non tanto
come trovare i soldi, ma come tradurre i soldi in numero di
occupati, perché così è: siamo coscienti che questo piano risolve i
problemi legati ad un periodo che, come ho detto, è il 2010, che
molti vedono già come un anno di transizione già definito. Noi
abbiamo previsto che il 2010 sia ancora un anno pieno di crisi; se
ci saranno, come ci auguriamo, dei momenti di ripresa, sicuramente
avranno effetti nel 2011 ed è quello che tutti ci auguriamo.
Qual è la distorsione di lettura con cui qualcuno ha voluto
leggere questo provvedimento? Si è passati da una lettura di un
provvedimento anti-crisi... si è detto:
"da una parte non ci è
stato dato un tempo per sentire le categorie".
Legittima
osservazione, noi, come Giunta, abbiamo fatto presente che questo
lavoro lo avevamo fatto senza nasconderne i risultati, senza
presentare un rapporto corretto che dava le indicazioni precise di
tutti quelli che sono stati sentiti e sono tutte le categorie che
hanno posto come primo tema di non abbandonare la via scelta
nell'anno passato e possibilmente di adeguarlo, cosa che è stata
fatta puntualmente. Sicuramente lo stesso lavoro che è stato fatto
dalla Giunta poteva anche essere fatto in commissione, non credo
che avrebbero cambiato idea, tant'è che correttamente il relatore
ha fatto presente che già nel momento in cui c'erano state le
audizioni per la finanziaria che anticipava questi temi, tutte le
categorie si sono espresse in tal senso in modo inequivocabile. Di
colpo poi si è detto:
"va bene, sì"
, prima si è detto:
"questo è una fotocopia"
e credo sia stato dimostrato che
non solo non è fotocopia, ma è una parte importante con modifiche
sostanziali, che va nella direzione auspicata, poi si è detto:
"ma qui non si risolve il problema del lavoro
,
com'è
questa storia?"
. Non ho capito, da una parte si dice:
"c'è
il problema del lavoro"
, però voi non accettate di dare
un'integrazione salariale, un reddito di cittadinanza, come
qualcuno aveva suggerito, così...
"diamo questo reddito perché
così noi risolviamo i problemi"
: contraddizione totale con
l'atteggiamento che credo a livello generale stia andando avanti,
nel senso di dire:
"prima di tutto cerchiamo di dare dei posti
di lavoro"
.
Voglio tornare all'impegno che il Consiglio per le politiche del
lavoro ha portato avanti in questi mesi; voglio ricordare che in
tale organismo sono rappresentate tutte le categorie, le forze
sindacali e sono presenti rappresentanti qualificati, se mi
permettete, presidenti di commissione di questa Assemblea, che
hanno prima di tutto collaborato in modo intensivo e proficuo alla
predisposizione del programma di politiche del lavoro - che ricordo
è stato approvato 6 mesi fa in quest'aula -, si sta lavorando per
"dare gambe" a tale programma. Non solo, ma ha fatto un lavoro
molto prezioso per cercare di avere un aggiornamento delle varie
figure a livello regionale e la tabella a cui tutti hanno fatto
riferimento (si tratta di una tabella pubblica) è una tabella che è
stata presentata nel momento in cui si è discusso delle politiche
del lavoro. È una tabella che va letta non solo a righe alterne, ma
va letta nel suo insieme e in questa tabella ci sono 2 categorie: i
disoccupati e gli inoccupati. Non solo, c'è una distinzione per
classi di età e per anni di disoccupazione. È evidente allora che
abbiamo voluto calcolare addirittura come le classi di età da 15 a
18 anni... poi la categoria dei 20 anni, dai 19 ai 24 anni, 25-29,
30-39, 40-49, fino oltre ai 50 anni, però abbiamo voluto calcolare
anche gli anni o il periodo in cui già erano disoccupati: ci sono
90 persone che sono disoccupate da oltre 7 anni, dice niente questo
dato? Ci sono persone che sono inattive da 6 a 7 anni: 30, da 5 a 6
anni: 48; è chiaro che questo fa dei numeri, poi andiamo più su da
2 a 3 anni: 250. Ho parlato di quelli che hanno oltre 50 anni,
quindi oltre 50 anni sono 7 anni che sono disoccupati. Per quanto
riguarda le altre persone dai 40 ai 50 anni, anche qui abbiamo
delle cifre più o meno uguali divise per classi e per numero di
anni e periodo che sono disoccupate. La domanda che si è posta il
Consiglio per le politiche del lavoro è: cosa facciamo? Prendiamo
il totale di questo numero: 7.056 e diciamo che sono 7.056
disoccupati? Credo che sarebbe un'interpretazione scorretta, falsa
e tendenziosa, perché, nel momento in cui mi riferisco alle persone
da 15 a 18 anni che io calcolo come potenziali occupandi, non sono
quelli che mi fanno la differenza. Siccome non si può far tutto...
non è che con ironia si dice:
"ma come qui prendete solo
alcuni... considerate solo da 40... ma vi accorgete adesso che ci
sono i disoccupati?"
, no. Questi numeri sono stati monitorati
progressivamente e, nel momento in cui si è fatto il punto di tale
situazione, si è voluto, come è detto nella relazione, anche questa
va letta tutta, non solo le frasi che interessano, perché nella
relazione che si è cercato di dare si concorda sul fatto che, per
poter decidere rispetto alle azioni da intraprendere, sia
necessario conoscere meglio, non che non si conosca, ma conoscere
meglio un aspetto particolare, ossia il fenomeno della
disoccupazione, disaggregando i dati (perché non è che non
conosciamo i numeri) e al tempo stesso estrapolando l'anzianità di
iscrizione e i disoccupati di lunga durata. Quello che ci interessa
di più, e non voglio leggere tutto per non annoiare i colleghi:
"nasce così l'idea di costruire un nuovo concetto di profilo di
occupabilità"
, ossia riuscire a capire da queste persone,
quando intervistate, cosa stanno facendo adesso, prendendo una per
una, perché ci sono delle situazioni di persone che risultano
ancora fra i disoccupati... e queste persone non ci sono più, non
rispondono, come per la Tecdis quando figuravano 150 persone in
disoccupazione, li chiamavi, non rispondevano nemmeno all'appello!
Mettiamoci allora a capire qual è la nostra realtà e questo è il
lavoro che si sta facendo, non perché non si conosca il fenomeno,
ma perché si vuole ragionare avendo una griglia corretta su cosa è
possibile fare di più per dare delle risposte serie. Le risposte
serie non vi sono integrando la disoccupazione o integrando lo
stipendio che oggi percepisco, che è esattamente quello che voi
avevate detto che noi non dobbiamo fare, ossia la distribuzione a
pioggia. Credo sia molto meglio dare la possibilità alle persone
disoccupate che vogliono lavorare di trovare un lavoro, con la
condizione che se rinunciano a quel lavoro, e tra i lavori ci sarà
anche quello di andare in alpeggio, inseriremo anche quello, c'è
richiesta di avere persone che vanno in alpeggio. Hanno le
caratteristiche, dico:
"bene, tu puoi lavorare, vai questi mesi
in alpeggio"
; non c'è bisogno di lavorare se dicono di no. Ho
detto uno dei casi che è emblematico di un sistema, per cui sarà
interessante leggere questo
screening
, che è fatto non per
avere un'ulteriore casistica, ma per dare una risposta seria e la
risposta seria è nel prevedere l'occupazione vera, non il
contributo; il contributo è un termine, non serve oggi, perché non
c'è nessuno in Valle d'Aosta che possa dire di essere stato
dimenticato, nessuno! Non c'è una persona che possa dire di essere
stata dimenticata! Potrà poi avere avuto dei riscontri più o meno
positivi, ci sono sicuramente dei casi su cui si può migliorare dal
punto di vista del contatto sociale, ma non c'è nessuno in Valle
d'Aosta che possa dire di essere in uno stato di abbandono. Questa
è la vera sfida, l'indice di occupabilità, il profilo di
occupabilità e a questo riguardo dobbiamo capire quanti trovano
lavoro, quanti possiamo indirizzare in lavori anche socialmente
utili, in lavori che possono essere nei cantieri, nell'ambiente, in
agricoltura.
Osservazione:
"ma questi non sono lavori duraturi"
, se
qualcuno ha delle idee sui lavori duraturi da inventarci in Valle
d'Aosta, si faccia avanti! Vorrei ricordare che i due miti che
resistevano in Valle d'Aosta, Casinò e Regione, sono finiti, perché
anche in Regione, ogni volta che "riduciamo" l'occupazione, ogni
due persone ne prendiamo una, perché la norma che vige a livello
generale è così... addirittura c'è il premio per quelli che si
avvicinano all'età pensionabile... di dire:
"vai a casa"
,
ogni tre persone ne sostituisco una...
"ti pago a casa per un
certo periodo..."
. Non vorrei che qui, discutendo delle misure
anti-crisi legate al 2010, si facesse finta di non capire. Noi
siamo attenti ai suggerimenti, io non ho avuto un suggerimento per
un occupato da parte di qualcuno che mi dicesse:
"guarda, c'è la
possibilità di..."
, viva! Se c'è gente più intelligente che ha
queste sorprese da portarci, siamo felicissimi, non dirci:
"date
qualche soldo in più a Tizio e Caio"
e poi venire a dire:
"ah, ma voi distribuite i soldi a pioggia!"
, è troppo comodo
così, mi sembra una polemica di poco conto!
Ho voluto riprendere tutti questi dati per far capire che noi
sulle politiche del lavoro correttamente, con tutti quelli che ho
citato, compresi i presidenti di commissione qui presenti, si sta
lavorando seriamente. Vengo anche a quel suggerimento che è stato
dato con l'ordine del giorno di vedere l'integrazione, quello è un
discorso diverso. Noi abbiamo detto anche nella discussione con le
Politiche del lavoro:
"se al termine di questo screening...
-
che si fa non a tempi lunghissimi, ma a marzo (abbiamo messo
dei calendari e abbiamo portato le modifiche anche al tirocinio
proprio per andare nella direzione suggerita dalle Politiche del
lavoro) -
quando avremo questo screening, se vedremo che,
malgrado tale presa di coscienza e tale investimento in più,
suppletivo per dare lavoro, questo non fosse sufficiente, andiamo a
vedere anche eventuali integrazioni al reddito"
. Noi abbiamo
detto che non lo escludiamo, ma non partiamo alla rovescia:
dall'integrazione al reddito per dire che ci sostituiamo e
abbandoniamo il discorso del lavoro. Noi riteniamo prioritario
comunque trovare un lavoro, sia anche provvisorio, sarà un periodo
difficile, accadrà, come in tanti posti, che qualcuno debba
cambiare lavoro due volte nel corso dell'anno, ma lavorare è molto
più dignitoso che avere 4 lire e stare a casa! Noi siamo di tale
idea, quindi noi su questo riteniamo di avere la coscienza a posto,
di fare il possibile per cercare di far capire che non è
ammissibile la demagogia di poco conto, come qualcuno vuole
continuare a dire in tale aula. Questa è un'impresa che... qualcuno
può continuare ad esercitarsi in questo stile piuttosto desueto,
noi non ci stiamo: riteniamo sia molto meglio presentare dei
provvedimenti come questo che, con tutto quello che abbiamo detto,
ha sicuramente dei limiti, ma voglio sottolineare che esso viene
insieme ad un anno di leggi, che sono state approvate e ricordate,
che vanno nella direzione di sostenere il lavoro. Su questo e in
particolare sul discorso della casa... vorrei ricordare che abbiamo
approvato la legge, abbiamo già approvato la delibera attuativa,
cominciano nei comuni ad esserci delle richieste vere di
interventi. Questi interventi saranno quelli che nell'edilizia
daranno un minimo di fiato alle piccole imprese e saranno quelli
che faranno riprendere il motore dell'economia anche in Valle. Non
c'è più una politica di grandi numeri per cui faccio venire in
Valle d'Aosta l'impresa tale o talaltra, ma sono i piccoli numeri,
è il sostegno ai piccoli artigiani, che abbiamo tenuto in piedi,
portando la cassa integrazione anche alle piccole imprese. Anche le
cooperative hanno potuto fruire della cassa integrazione, perché
non dovevano avere delle difficoltà operative che poi ricadevano,
nel momento in cui ci auspichiamo la ripresa, nella possibilità di
reagire in modo diverso con tempistiche diverse.
Crediamo che i dati siano più che confortanti, poi potevamo dare
qualche dato in più sul risultato della politica 2009, noi abbiamo
fatto presente lo scarso utilizzo del buono energia, c'era la
possibilità di avere il 30 per cento di sconto, potevano
richiederlo 50.000 famiglie, lo hanno richiesto nemmeno 10.000
famiglie, questo è un dato che bisognerà far presente ed è un dato
che ci lascia tutti perplessi, perché hanno ricevuto a casa, non
voglio entrare nel merito, ci siamo tutti già confrontati, però
voglio risottolineare questo per dire che sui provvedimenti i
riflessi... Teniamo conto che anche sui mutui, anche sulle garanzie
mutui, chiaramente anche l'utilizzo non dimentichiamo che è stato
per una parte, perché poi molti hanno l'effetto trascinamento,
molti di questi, come l'Assessore ben sa e voi anche sapete, sono
alla fine dell'anno che si contano e quindi avremo il resoconto nel
mese di gennaio di quelli fine 2009, non potevamo averli prima,
come è evidente.
Credo quindi che nell'ottica di sostegno per il 2010 delle
attività economiche delle imprese e della famiglia... perché non
vorrei dimenticare questo aspetto: un aspetto che i colleghi hanno
sottolineato, che è sicuramente stato molto importante e
apprezzato. Ritengo che questo provvedimento vada nella direzione
giusta, dia delle risposte corrette, non abbia dimenticato
nessuno... ed è pronto nel 2010 ad integrare eventualmente delle
situazioni che possono essere di difficoltà. Crediamo quindi che
sia un provvedimento corretto, buono e che sicuramente abbia
sopperito, per quanto riguarda il discorso finanziario ed
economico, anche ad un'azione che, voglio sottolinearlo, anche in
Valle d'Aosta non è stata tanto aiutata dalle banche. Noi abbiamo
dovuto mettere nella legge, forse a qualcuno è sfuggito che nel
riconsiderare i mutui abbiamo chiesto almeno che vi sia un punto,
altrimenti mi cambiavano le carte in tavola, chi ci guadagnava era
la banca, non l'interessato! Non so se a qualcuno è sfuggito, ma
non è un caso. Le crisi di alcuni Paesi che non sono ancora finite,
dal nord alla Grecia ci dicono che ci sono ancora delle sorprese
dal punto di vista finanziario, le banche hanno salvato sé stesse,
ma non hanno cercato di aiutare l'economia, questo non lo dico io,
lo dicono dal Capo dello Stato, dal responsabile della Banca
d'Italia in giù; di questo abbiamo dovuto tenerne conto e su questo
gli ammortizzatori o erano quelli regionali, o non c'erano.
Con gli enti locali abbiamo fatto di tutto per utilizzare i
fondi disponibili per entrare... in modo che le famiglie fossero
nella situazione di non avere delle difficoltà e sono quasi 4.000
famiglie, quindi credo sia stato fatto un buon lavoro. Per questo
ci dispiace che si cerchino dei cavilli per dire che la legge
poteva... credo che il provvedimento abbia presentato tutte le
risposte alle domande che ci erano state rivolte quando abbiamo
fatto le consultazioni, pertanto ritengo che sia una buona
legge.
Président -
Avant de passer à l'examen de la loi, il y a
l'ordre du jour présenté par les Conseillers Rigo et Donzel.
La parole au Conseiller Donzel.
Donzel (PD) -
Il nostro ordine del giorno è molto chiaro,
non inficia la validità della legge, ma intende sollevare un
problema che è emerso in quegli incontri che si era detto con le
parti sociali e che abbiamo ritenuto opportuno porre all'attenzione
non solo dei tavoli di commissione o quei tavoli corretti di
confronto con il Governo, ma del dibattito in Consiglio regionale.
Riteniamo che alcuni provvedimenti importantissimi come gli
ammortizzatori sociali... sappiamo cosa vuol dire la cassa
integrazione: è un provvedimento fondamentale in questa fase di
crisi che, se si protrae per un certo numero di mesi, mette in
difficoltà le famiglie, in particolare se si tratta di cassa
integrazione che prevede delle contribuzioni di poco più di 400
euro, come in alcuni casi. Davvero quindi si tratta di situazioni
difficili, ma non mi è sfuggito il passaggio che correttamente ha
fatto il Presidente e che naturalmente noi in parte ci aspettavamo.
Già una volta abbiamo chiesto un'integrazione al reddito degli
invalidi, ma abbiamo sempre puntualizzato una cosa, proprio in
linea con quello che dice lei: noi vogliamo che la gente lavori e
vogliamo che ci sia quella dignità che solo il lavoro può dare; per
questo abbiamo sempre chiesto che nelle misure che vengono date di
integrazione ci sia il vincolo che, qualora vi sia la chiamata del
collocamento, ossia la possibilità di un lavoro, chi non lo accetta
vede venir meno il provvedimento. Dipende quindi anche da come si
scrivono le misure. Certamente non siamo per regalare i soldi,
anch'io, Presidente, ho conosciuto personalmente dei cassa
integrati Tecdis che mi hanno detto:
"io sono un tecnico, non
vado a fare le fascine nel cantiere forestale"
. Non sono
toccato quando mi si portano tali esempi, perché questi mestieri li
ho fatti, quindi conosco anche la virtù che viene dal lavoro umile;
come ci ha insegnato Gandhi, probabilmente anche i lavori più umili
fanno crescere intellettualmente le persone. Quando proponiamo
questo tipo di ordine del giorno, quindi lo proponiamo come un
ordine che vada a studiare delle misure di integrazione per quelli
che non hanno altre possibilità di integrazione e facciamo
riferimento a quelle persone... penso a chi ha una famiglia con dei
figli piccoli, moglie a casa, eccetera, non si può vivere oggi e
dire che abbiamo dato la cassa integrazione per un anno... parliamo
di 7-800 euro; allora si dice:
"è possibile a queste persone
dare un'integrazione?"
. Noi diciamo:
"sì, è possibile
darla"
. Se poi a questa persona viene offerto un lavoro e non
lo accetta, ci sarà un vincolo nella misura che viene studiata dal
Governo, in modo tale che quelle persone che vogliono approfittare
di misure che diamo a sostegno vengano escluse da tali
provvedimenti. Assolutamente quindi siamo sereni nel presentare
questo ordine del giorno, non inficia assolutamente la validità
della legge, ma si colloca nella linea di dire:
"teniamo conto
che qui questa crisi, che doveva essere di sei mesi, poi di un
anno, adesso sta diventando di due anni, nel mezzo ci passa
qualcuno che ci lascia le penne"
, questo vuol dire.
Riteniamo quindi che tale ordine del giorno - che peraltro mi
pare informalmente sia la CISL, sia la CGIL abbiano sostenuto anche
in interviste - vada in questa direzione, non a limitare tale
provvedimento, ma a dire:
"teniamo conto che nel protrarsi della
crisi potranno esserci delle situazioni in cui i tradizionali
strumenti non riescono a rispondere correttamente a questi
problemi, soprattutto di quelle famiglie dove non vi sono
lavoratori singoli, ma anche figli piccoli"
. Con i costi che ci
sono oggi per stare dietro ad una famiglia, riteniamo che questa
cosa meriti attenzione da parte del Governo regionale.
Président -
La parole au Conseiller Comé.
Comé (SA-UdC-VdA) -
Grazie, Presidente. Devo sottolineare
anch'io una certa situazione di disagio, così come lo ha fatto
stamani il collega La Torre, perché io sono convinto che la vostra
presentazione di questo ordine del giorno sia stata fatta con
grande correttezza, ma volevo sottolineare che, così come aveva
affermato il Presidente, il 29 dicembre è stato convocato il
Consiglio per le politiche del lavoro: non parlo del gruppo crisi,
ma del Consiglio delle politiche del lavoro, dove vi sono tutti i
vari rappresentanti delle varie associazioni e, in particolare,
sono presenti tutti i sindacati e, così come aveva sottolineato
sempre il Presidente, c'era la presenza dei presidenti delle
commissioni: tutti i presidenti delle commissioni. È vero che il
gruppo crisi nelle prime ore del mattino, nell'analisi delle azioni
da mettere in campo, aveva portato all'attenzione del Consiglio
l'eventualità di presentare un'integrazione al reddito. Si è
discusso e, come ha presentato oggi le motivazioni il Presidente
della Giunta, si è concordato che la priorità assoluta era quella
del cercare di dare prima di tutto una vera occupazione e
successivamente, quando il quadro era chiaro e definito, si sarebbe
eventualmente analizzata la possibilità di intervenire attraverso
questo provvedimento.
Passano 7 giorni, fra l'altro ieri sono stato convocato già dal
Coordinatore Roberto Vicquéry, insieme ai sindacati, per fare una
prima analisi dei dati che abbiamo estrapolato dal Centro per
l'impiego e abbiamo iniziato ad analizzare i dati così come erano
stati concordati dal lavoro delle politiche del lavoro, che erano
quelli a partire dai 40 anni fino ad oltre i 50 anni. Vi dico che
questi sono i numeri per ora approssimativi, perché siamo arrivati
a 3.020 persone fra disoccupati e inoccupati, ma non è che questi
numeri possono essere pubblicizzati senza una analisi più di
dettaglio. Su questo abbiamo concordato insieme ai sindacati di
fare un percorso attraverso un invio di lettera, dove si chiede a
tutti i lavoratori quali sono le loro intenzioni in merito ad
un'eventuale occupazione e fino a dove arriva la loro
disponibilità. Qui mi pare che vi sia una grande attivazione da
parte del gruppo crisi e anche di tutti gli attori che ruotano
intorno per cercare di dare queste risposte nel tempo più breve
possibile.
Altro dato importante dei 7.000 disoccupati che citava prima il
collega Louvin, dato che chiaramente per il Centro dell'impiego
dipende anche dal periodo, perché questo è un periodo in cui tutti
quelli dell'edilizia, della forestale sono iscritti e questo crea
una flessibilità enorme e divergenza dei dati in base al periodo.
Se prendiamo il periodo dove c'è il massimo dei numeri degli
iscritti al Centro per l'impiego e diciamo che questi sono i numeri
dei nostri disoccupati, direi che creiamo una cattiva informazione.
Ritenevo quindi che, sotto questo punto di vista, tale ordine del
giorno dovrebbe essere ritirato... nel senso che vi è un accordo
fra tutti e solo successivamente agli interventi concordati e se
disattesi dalla maggioranza... ben venga questo ordine del
giorno... oggi mi sembra veramente prematuro.
Président -
La parole au Président de la Région,
Rollandin.
Rollandin (UV) -
Avevo in parte accennato a quelli che
sono gli impegni assunti, che sono a verbale, nell'ultima seduta
del Consiglio per le politiche del lavoro, a cui voglio ricordare
hanno partecipato tutti, qui ci sono i 4 Presidenti di commissione:
Comé, Rosset, Empereur e Rigo, con loro c'erano, oltre alla
Barillà, i sindacalisti Monzeglio, Bizzotto, Pavoni, Viale,
Grappein, Cenghialta, Chanoux, per i Sindaci: Maison, Crosa e
Saccagno, questi sono i componenti della Commissione del Consiglio
per le politiche del lavoro. Questo per dire che c'è una
rappresentanza che mi sembrava nell'ultima riunione avesse preso in
considerazione quanto affermato come possibilità operative, che
sono state adesso riassunte e che non voglio ricordare.
L'impegno a conclusione quindi c'è, noi abbiamo ribadito che c'è
questo impegno da noi assunto già in quella seduta. Se i colleghi,
tenuto conto di questo impegno da noi ribadito, ritirano l'ordine
del giorno... perché qui ci sono alcune cose che sono da esaminare,
diverse, perché, ad esempio, il discorso di sollecitazioni che sono
state fatte... non ultimo l'altro giorno, quando abbiamo avuto
l'incontro con l'Assessore Pastoret per la presentazione del piano
triennale per l'industria e l'artigianato e abbiamo parlato anche
dei problemi del lavoro, c'è stata una richiesta di avere un
incontro con la Cogne per quanto riguarda l'integrazione che solo i
lavoratori della Cogne possono avere in base ad una norma esistente
per gli attuali cassa integrati. Quello che voglio dire è che oggi
ribadiamo l'impegno a presentare un resoconto alle commissioni e al
Consiglio alla fine di questo esame, di cui si è appena parlato;
quindi se i colleghi vogliono ritirarlo, altrimenti ci asteniamo
per le ragioni che ho appena detto, perché nel merito abbiamo già
specificato il nostro impegno ad attivarci con misure che siano
conseguenti, quindi non escludendo anche questo mezzo.
Président -
La parole au Conseiller Donzel.
Donzel (PD) -
È curioso perché tutti dicono in questo
Consiglio:
"non si parla mai di niente"
, poi, appena si
parla di qualcosa, si dice:
"ma questo lo dobbiamo dire soltanto
in commissione"
...
(interruzione del Presidente della Regione, fuori
microfono)
...ma aspetti, prima riferisco all'amico Dario: scusa Dario,
succede anche in Parlamento che ci sono gli interventi pubblici e
si dicono delle cose che si sono dette poc'anzi. Qui francamente
non abbiamo parlato di un unico provvedimento, ma usiamo il termine
"misure" al plurale, perché possono essere diverse, articolate,
eccetera. Mi pare di recepire che, qualora al termine di questo
studio che viene fatto - studio importante, prezioso e utile - si
determini la condizione che vi sono delle persone che sono in stato
di necessità, si possano prendere in esame tali misure. Noi, se
questo è l'impegno preso in un Consiglio regionale, ritiriamo
l'ordine del giorno, perché ci riteniamo pienamente soddisfatti,
però il fatto che questa cosa venga detta qui pubblicamente in un
Consiglio regionale ci dà quella garanzia maggiore...
(nuova interruzione del Presidente della Regione, fuori
microfono)
...va bene, lo ribadiamo qui, posso permettermi di dire che non
c'è stato un certo ordine nella discussione di questo provvedimento
anti-crisi a partire da stamattina ad adesso? Posso permettermi che
se veniva, come immaginavo io, rinviato di 15 giorni, magari
l'ordine del giorno era discusso in qualche commissione prima? È
stato tutto affrettato, noi ci riteniamo soddisfatti del fatto che
vi sia la possibilità di prendere in esame questo provvedimento
che, ribadisco, è un provvedimento che non mira assolutamente ad
andare a premiare tutti uniformemente, ma che vogliamo noi per
primi vincolato al principio che, se esiste una possibilità di
lavoro, il lavoratore che la rifiuta deve essere tolto da quelli
che aderiscono a certi benefici.
Président -
L'ordre du jour présenté par les Conseillers
Rigo et Donzel est retiré, j'en donne lecture pour le
procès-verbal:
Ordine del giorno
Preso atto del Ddl regionale n. 77, che mette a disposizione
delle imprese e delle famiglie ingenti risorse per fronteggiare la
crisi e mantenere condizioni di produttività e di reddito
minime;
Considerato che la recrudescenza della crisi economica nel
2010 evidenzia la necessità di una verifica della ricaduta sociale
sul lungo periodo dell'utilizzo degli ammortizzatori sociali che,
come tali, consentono ai lavoratori di avere soltanto una parte
percentuale della loro retribuzione;
Avvertita già da tempo la necessità di rispondere alle
richieste dei disoccupati e dei cassintegrati di lungo periodo, in
particolare dei cassintegrati con nucleo familiare interamente a
carico e reddito inferiore ai 500 euro;
Il Consiglio regionale
Invita
Il Governo regionale
a presentare nelle Commissioni competenti, entro la fine di
marzo, misure - concordate con le Parti sociali - che prevedano
l'integrazione del reddito per disoccupati e cassintegrati.
F.to: Rigo - Donzel
Nous passons maintenant à l'examen article par article.
La parole au Conseiller Lattanzi sur l'article
1
er
.
Lattanzi (PdL) -
Grazie, Presidente. Su questo primo
articolo noi esprimiamo la nostra dichiarazione di voto, che
naturalmente è positiva per le argomentazioni che abbiamo già
espresso nella prima approvazione del provvedimento del 2009. Credo
che non ci siano - ed è per quello che ci siamo astenuti dal
dibattito generale - grandi argomentazioni di fondo che possano
rinforzare le convinzioni che ci hanno indotto, tutto il Consiglio
all'unanimità qualche mese fa, ad approvare i progetti di
liberazione anti-crisi del 2009, quindi a prorogarli per il 2010.
Vi è da aggiungere semmai una considerazione che io nella relazione
del Presidente ho colto e che vorrei sottolineare, perché credo sia
il passaggio cruciale: stiamo parlando di provvedimenti di proroga,
di provvedimenti di breve... e qui il Presidente dice che la vera
sfida non è tanto il prorogare a breve degli interventi che aiutino
le imprese e le famiglie, ma è ragionare a grande respiro sul
medio, lungo termine, comprendere come creare nuovi posti di
lavoro, come immaginare una società valdostana, quali progetti,
quali idee si possono mettere in campo, quali professionalità,
quali competenze perché la comunità valdostana possa immaginarsi da
qui a 10-15-20 anni: questa è la vera sfida. Presidente, lei ha
perfettamente ragione ed è per quello che le diciamo che noi le
idee le abbiamo e su molti argomenti: sull'ambiente, sulla ricerca
sulle tecnologie, sul turismo, sulle opere pubbliche, quelle a
valore strategico, sull'agricoltura, sullo sviluppo del mondo nuovo
del lavoro che si sta venendo a creare, perché questa crisi se ha
avuto come aspetto positivo quello di ridimensionare una certa
finanza folle, una certa economia virtuale... ha avuto il merito di
riportare tutti con i piedi per terra ad immaginare cambiamenti
epocali. Io, come diceva lei, nel dibattito del bilancio regionale
forse ero andato un po' "lungo" sull'analisi degli scenari
mondiali, però mi rendo conto che - perlomeno questa è la mia
consapevolezza... la nostra consapevolezza - non possiamo ragionare
sul nostro piccolo e sul nostro breve... se non avendo chiaro che
si stanno muovendo dinamiche economiche, non solo monetarie e
finanziarie, ma economiche di sviluppo, dove dobbiamo inventarci
dei lavori in questa regione.
Noi, quindi, delle idee le abbiamo ed è per quello che non siamo
intervenuti nel dibattito regionale per riconfermare la necessità
di provvedimenti di breve... siamo invece... e qui è la sfida che
tutte le forze politiche dovrebbero accettare: quella di avere
delle visioni e delle proposizioni di sviluppo per la nostra
economia. Questa è la vera sfida, quindi, per quanto riguarda la
proroga dell'anti-crisi, Il Popolo della libertà è assolutamente
favorevole al di là delle tempistiche del breve e del medio; quello
che è in gioco veramente... e qui bisognerebbe veramente ragionare
su qual è il tavolo migliore sull'occupazione, perché sentire il
nome di alcuni personaggi che sono all'interno dei tavoli che
devono immaginare nuove metodologie di lavoro viene da ridere,
perché è gente che non ha mai lavorato, o sono sindacalisti a vita
che dal giorno dopo che erano stati assunti avevano già cominciato
a fare il sindacato per far lavorare gli altri, quindi ci sono dei
personaggi dai quali oggettivamente la comunità valdostana poco può
portare a casa. Noi dobbiamo avere la capacità di richiamare i
tanti valdostani che sono in giro per l'Italia e per il mondo,
perché ci aiutino e - ripeto - tanti valdostani che hanno preso
laurea,
master
, che stanno lavorando in giro per l'Europa -
e sono valdostani e sono bravi -, solo per il fatto di aver vissuto
nel mercato hanno delle competenze che possono sì essere messe in
squadra per immaginare una Valle d'Aosta economicamente solida e
con un futuro diverso al di là degli scenari anche istituzionali.
Dobbiamo affrontare il concetto di federalismo fiscale, siamo tutti
qui in attesa che nessuno tocchi i nostri 9/10, ma non saranno
quelle le partite importanti, perché i 9/10 di 0 è 0 e noi abbiamo
i 9/10 delle tassazioni di un'economia che è asfittica e fra 3, 4,
5 anni ci presenterà il conto! Questa è la sfida che, come
valdostani, dobbiamo saper affrontare. Il Popolo della libertà,
Presidente, idee, progetti e professionalità le ha e le metterà
sicuramente a disposizione del Consiglio.
Président -
La parole au Conseiller Louvin.
Louvin (VdAV-R) -
Ci consentirete di non sottoscrivere
con due mani la fiducia nel Presidente Rollandin come fa il nostro
collega Lattanzi. Noi, purtroppo, abbiamo un atteggiamento forse in
questo troppo laico, ma l'atto di fede, non dico di devozione in
questo caso, ma di fede o di fiducia nei confronti dell'Esecutivo
non ci sentiamo di esprimerlo. Per quanto possa "sottoscrivere"
apprezzamento per il fatto che il Governo regionale abbia
consultato e ascoltato diverse categorie o tutte le categorie,
siamo ancora della categoria dei San Tommaso, che preferiscono
avere un rapporto diretto e lo ritengono parte integrante del
mandato che hanno ricevuto. Noi, ripeto, abbiamo una percezione
diversa di quello che è stato fatto e detto negli ultimi mesi e
dello stesso risultato del Consiglio delle politiche del lavoro,
poco fa è stato ritirato l'ordine del giorno presentato dai nostri
colleghi, a cui noi avremmo dato sostegno perché ritenevamo giusto
prendere data ed impegno rispetto ad una politica di sostegno
monetaria, ma mi pareva che invece le risultanze del Consiglio di
politiche del lavoro andassero nella direzione opposta. Amen,
chiusa parentesi, non andiamo oltre.
Per quanto riguarda invece la lettura del fenomeno
occupazionale, perché poi questi sono i temi che stanno sul
tappeto, noi apprezziamo che si facciano scorporamenti e diverse
letture, peraltro la lettura che abbiamo sotto gli occhi anche noi
indica una casistica di età e di condizione di durata della
disoccupazione o dell'inoccupazione, però indica una righetta
grigia molto stretta in alto, che è quella relativa ai lavoratori
che potrebbero essere coperti di ammortizzatori sociali; il resto
della categoria non è coperto, quindi si trova in quella condizione
curiosa, ma di grande sofferenza in cui rischiamo di dire che
l'operazione è riuscita perfettamente, il paziente nel frattempo è
deceduto. Perché intervenire per promuovere delle condizioni di
presunta creazione di posto di lavoro e non sostenere chi è
nell'immediato in una condizione non di disagio momentaneo, ma di
grave e gravissima crisi equivale a creare delle condizioni di
abbassamento oltre il sostenibile del livello del tenore di vita e
quindi di non permettere poi alcun tipo di ripresa, di costringere
o all'emigrazione, oppure a condizioni di disperazione. Noi
crediamo che in questo momento la procedura andasse invertita:
prima intervenire urgentemente nel sostegno al reddito e intanto
creare quelle condizioni per la creazione del posto di lavoro e
subordinare eventualmente il mantenimento di questo sostegno al
reddito al fatto di accettare altri lavori.
Presidente, mi consenta la sua particolare rapidità e sintesi
nel dire:
"c'è posto in alpeggio"
lo ritengo, rispetto ad un
ragionamento che si prova a fare in questa Assemblea - e spero
anche fuori di qui - in termini di creazione di condizioni di
lavoro, un po' minimale, lo ritengo al di sotto delle condizioni di
analisi sia di tipo personale, di condizioni individuali... qui
stiamo parlando di persone che hanno età e condizioni di salute che
non esattamente consentono ogni genere di occupazione e anche
qualche volta di titolo di studio e di condizioni di
professionalità. Mi pare, francamente, un po' sbrigativo dire:
"c'è posto in alpeggio, chi non accetta insomma faccia pure la
sua strada"
. Al di là di questa sua scorciatoia, il
ragionamento che è sotteso alla politica del lavoro del Governo
regionale - ripeto - è quello della creazione pura e semplice di
posti gestiti direttamente dall'ente pubblico nei cantieri
forestali o nei lavori socialmente utili e non di creazione di
condizioni di occupabilità delle persone in altre attività.
Mi pare che sia un rinchiudersi in una politica molto limitante
e devo dire che aumenta ulteriormente la fascia di controllo
sociale su tutto il mercato del lavoro. Non mi pare che sia una
grande prospettiva, come non ci pare una grande prospettiva il
porre la nostra salvifica speranza nelle grandi opere, come sono
state richiamate poco fa dal collega Lattanzi, non ci pare che
questa sia una prospettiva che garantirà occupazione e
trasformazione in senso positivo di questa nostra comunità. Se è
vero che sono declinati i miti del Casinò e della Regione, non
vorrei che venissero sostituiti da altri miti: dal mito della zona
franca montana, dal mito degli interventi anti-crisi così corposi
che, in realtà, sono in una certa misura o in una larga misura
ormai diventati degli interventi strutturali del nostro sistema,
come lo hanno ricordato gli esponenti del Governo che sono
intervenuti. L'intervento sulle bollette energetiche non può essere
definito un intervento anti-crisi, perché intanto è stato
immaginato - e lo diranno autorevolmente gli amici della Stella
Alpina - prima della crisi e poi ci viene detto che proseguirà dopo
la crisi, quindi non è un provvedimento anti-crisi: è un
provvedimento strutturale di cui questa Regione ha inteso dotarsi e
che vorrà mantenere. Non facciamo quindi questa politica della
grande macedonia: di mettere tutto assieme e di dire che tutto è
buono per la crisi, sono interventi diversi e sono interventi che
avremmo gradito poter valutare insieme. Che questa sia la
valutazione degli interventi... un elaborato stampato già parecchi
mesi fa e che presenta le manovre anti-crisi... non mi pare che sia
una risposta adeguata ai chiarimenti che abbiamo chiesto
all'Assessore, che ha di nuovo messo tutto insieme, compresi i
provvedimenti che non hanno ancora avuto nessun impatto sulla
crisi, perché la legge sugli ampliamenti volumetrici - rispetto
alla quale abbiamo manifestato tutte le nostre riserve - è la legge
che non è ancora entrata in vigore, che per il 2009 non ha avuto
nessun effetto e che pertanto non interviene nel discorso del
contenimento oggi degli effetti della crisi; semmai sarà nel lungo
periodo, ma ancora questi sono effetti da esaminare e da valutare.
Noi avevamo valutato positivamente nel 2009 questo genere di
interventi, non riteniamo utile smontare la macchina, ma non
abbiamo visto le novità.
Esprimiamo un voto di astensione su questo provvedimento e ci
rincresce di non poter associare un sostegno politico ad una
politica anti-crisi, che doveva trovare nei 12 mesi che sono
intercorsi dalla prima fase ad oggi dei segnali di oggettiva
novità.
Président -
Je soumets au vote l'article
1
er
:
Conseillers présents: 32
Votants: 28
Pour: 28
Abstentions: 4 (Bertin, Giuseppe Cerise, Chatrian, Louvin)
Le Conseil approuve.
Président -
Article 2: même résultat. Article 3: même
résultat. Article 4: même résultat.
Il y a l'amendement de la II
e
Commission, la parole
au Conseiller Louvin.
Louvin (VdAV-R) -
Si tratta, se ho ben capito,
dell'emendamento relativo al tirocinio, l'emendamento introdotto
dal Presidente della Regione nella seduta di commissione di lunedì
scorso. Volevamo fare una sottolineatura a questo proposito,
indicando l'adesione di principio all'estensione della pratica del
tirocinio, ma lamentando la mancanza di sostegno economico a questo
tirocinio e l'assenza di un quadro normativo più preciso nel quale
calare tale realtà. Mi pare che proprio in seno al Consiglio delle
politiche del lavoro, che oggi è stato tanto richiamato, fosse
emersa un'indicazione, un auspicio che andava in questa direzione,
proprio nel senso di richiedere che vi fosse un intervento più
organico e un sostegno economico al tirocinio. L'invito al Governo
regionale va nel senso di dedicare ai profili normativi di questa
attività e all'aspetto economico, quindi alla condizione di
creazioni di remunerazione seppure modesta di questi periodi di
praticantato, di tirocinio, di formazione che si svolgono presso le
aziende una maggiore attenzione. Se non erro, al momento sono
coperti i profili assicurativi del tirocinio, ma non è prevista
un'erogazione in denaro. Credo che, piuttosto di altre condizioni e
piuttosto di situazioni di inoccupazione, offrire l'opportunità di
tirocinio anche a condizioni economicamente non esaltanti, ma di
sostentamento, o quanto meno di aiuto al sostentamento possa
rappresentare un aspetto utile. L'emendamento ci è sembrato giusto,
ma limitativo e più di principio che di concreta attuazione, ci
sono, a nostro modo di vedere, dei profili normativi da
rafforzare.
Président -
Je soumets au vote l'amendement de la
II
e
Commission, qui récite:
Emendamento
Dopo l'articolo 4 è inserito il seguente:
"Articolo 4bis
(Interventi a sostegno dei tirocini formativi e di
orientamento)
1. Al fine di agevolare le scelte professionali mediante la
conoscenza diretta del mondo del lavoro, sono promossi tirocini
formativi e di orientamento a favore di soggetti che abbiano già
assolto l'obbligo scolastico.
2. Possono ospitare tirocinanti i datori di lavoro, gli
imprenditori e i soggetti esercenti una professione, ancorché senza
lavoratori alle loro dipendenze.".
Conseillers présents: 34
Votants: 29
Pour: 29
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
Président -
Article 5: même résultat. Article 6: même
résultat. Article 7: même résultat. Article 8: même résultat.
Je soumets au vote la loi dans son ensemble:
Conseillers présents: 34
Votants: 29
Pour: 29
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK