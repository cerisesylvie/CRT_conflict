Consiglio Regionale della Valle d'Aosta - Oggetto del Consiglio n. 708 del 23 giugno 2004 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
ASSETTO DEL TERRITORIO
Espropriazione per pubblica utilità
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 708 del 23 giugno 2004 - Resoconto
OGGETTO N. 708/XII - Disegno di legge: "Disciplina
dell'espropriazione per pubblica utilità in Valle d'Aosta.
Modificazioni delle leggi regionali 11 novembre 1974, n. 44, e 6
aprile 1998, n. 11."
CAPO I
DISPOSIZIONI GENERALI
Articolo 1
(Oggetto ed ambito di applicazione della legge)
1. In attuazione del combinato disposto degli articoli 2,
comma primo, lettera g), e 3, comma primo, lettera c), della legge
costituzionale 26 febbraio 1948, n. 4 (Statuto speciale per la
Valle d'Aosta), e dell'articolo 10 della legge costituzionale 18
ottobre 2001, n. 3 (Modifiche al titolo V della parte seconda della
Costituzione), la presente legge disciplina l'espropriazione, anche
a favore di privati, di beni o di diritti relativi ad immobili per
l'esecuzione di opere pubbliche o di pubblica utilità da realizzare
nel territorio della regione da parte di qualsiasi soggetto diverso
dallo Stato.
2. Si considera opera pubblica o di pubblica utilità anche la
realizzazione degli interventi necessari per l'utilizzazione da
parte della collettività di beni o di terreni, o di un loro
insieme, di cui non è prevista la materiale modificazione o
trasformazione.
Articolo 2
(Espropriazione di beni appartenenti a particolari
categorie)
1. I beni appartenenti al patrimonio indisponibile della
Regione, degli enti locali e degli altri enti pubblici, nonché
quelli sui quali siano esercitati usi civici o diritti collettivi
possono essere espropriati per perseguire un interesse pubblico di
rilievo superiore a quello soddisfatto con la precedente
destinazione, da accertarsi d'intesa tra le amministrazioni
interessate mediante una conferenza di servizi, un accordo di
programma o un qualsiasi altro atto di intesa comunque
denominato.
2. La dichiarazione di pubblica utilità, connessa
all'approvazione dell'intervento o del programma da realizzare,
determina l'immediata cessazione del vincolo di indisponibilità,
nonché degli usi civici o di qualsiasi altro diritto collettivo
precedentemente esistente sui beni da espropriare.
3. I soggetti, pubblici o privati, ovvero le consorterie tra
gli stessi, che fruiscono a qualsiasi titolo delle utilità
derivanti dall'uso civico o dall'esercizio di diritti collettivi
comunque denominati, ovvero dall'uso esclusivo degli stessi
diritti, trasferiscono sulle indennità di espropriazione le
prerogative già esercitabili sui beni espropriati.
Articolo 3
(Funzioni comunali e regionali)
1. Spettano ai Comuni le funzioni espropriative nei casi in
cui l'approvazione del progetto ai fini della dichiarazione di
pubblica utilità di un'opera pubblica o di pubblica utilità sia di
competenza comunale. In ogni altro caso, nonché per le opere di
pubblica utilità promosse da privati, le funzioni espropriative
sono esercitate dalla Regione.
2. L'esercizio delle funzioni espropriative è subordinato
alla costituzione e all'organizzazione di un ufficio per le
espropriazioni, al quale è preposto un dirigente ovvero, nei Comuni
privi di personale di qualifica dirigenziale, il responsabile del
servizio, individuato dal Comune stesso. I Comuni possono
costituire l'ufficio anche in forma associata, attraverso le
Comunità montane.
3. Per ciascun procedimento, è designato un responsabile che
coordina e cura tutte le operazioni e gli atti del procedimento,
anche avvalendosi dell'ausilio di tecnici esterni.
4. Se l'opera pubblica o di pubblica utilità è realizzata da
un concessionario, l'amministrazione concedente può delegargli, in
tutto o in parte, i propri poteri espropriativi, determinando
l'ambito della delega nel provvedimento di concessione, i cui
estremi sono specificati in ogni atto del procedimento
espropriativo.
Articolo 4
(Commissione regionale per le espropriazioni)
1. È istituita la Commissione regionale per le
espropriazioni, di seguito denominata Commissione, composta
da:
a) il dirigente dell'ufficio regionale per le espropriazioni,
con funzioni di presidente;
b) il dirigente responsabile dell'Agenzia del
territorio;
c) il dirigente dell'Azienda regionale per l'edilizia
residenziale (ARER);
d) il dirigente della struttura regionale competente in
materia di urbanistica;
e) il dirigente della struttura regionale competente in
materia di territorio;
f) il dirigente della struttura regionale competente in
materia di agricoltura;
g) due esperti in materia di agricoltura e di foreste,
designati dalle associazioni sindacali maggiormente
rappresentative;
h) un rappresentante designato dal Consiglio permanente degli
enti locali.
2. La Commissione è costituita con decreto del Presidente
della Regione per la durata della legislatura; nell'atto di nomina
sono altresì indicati i componenti supplenti che sostituiscono i
componenti effettivi di cui al comma 1, lettere g) e h), in ogni
caso di assenza o di impedimento; i componenti di cui al comma 1,
lettere a), b), c), d), e) e f), possono, di volta in volta,
nominare, per iscritto, un delegato che li sostituisca.
3. Le riunioni della Commissione sono valide con la presenza
della maggioranza dei componenti. Le deliberazioni sono adottate a
maggioranza dei presenti. In caso di parità prevale il voto del
presidente.
4. Le funzioni di segretario sono esercitate da un dipendente
dell'ufficio regionale per le espropriazioni, designato dal
dirigente.
Articolo 5
(Competenze della Commissione)
1. La Commissione esercita le seguenti competenze:
a) determina, entro il 31 gennaio di ogni anno, i valori
agricoli medi, riferiti al precedente anno solare, dei terreni
ricompresi nel territorio regionale;
b) determina, ad istanza dell'ente espropriante, l'indennità
definitiva di espropriazione, l'indennità di occupazione
temporanea, l'indennità per la reiterazione del vincolo
espropriativo, nonché quella di retrocessione, qualora sulla misura
delle predette indennità non vi sia stato accordo tra le
parti.
Articolo 6
(Osservatorio regionale dei valori immobiliari)
1. Al fine di assicurare l'applicazione uniforme sul
territorio regionale dei criteri estimativi vigenti e dei criteri
per la determinazione dei contributi di cui alla legge regionale 11
novembre 1974, n. 44 (Concessione di contributi per
l'espropriazione e l'occupazione di urgenza di aree di terreno a
norma della legge statale 22 ottobre 1971, n. 865, e successive
modificazioni), come modificata dall'articolo 34 della presente
legge, l'ufficio regionale per le espropriazioni procede alla
predisposizione e all'aggiornamento dell'Osservatorio regionale dei
valori immobiliari (ORVI), che esamina l'evoluzione del mercato
immobiliare al fine di supportare l'attività tecnico-estimale
preordinata alla determinazione delle indennità di
espropriazione.
2. I dati contenuti nella banca dati dell'ORVI sono messi a
disposizione degli enti esproprianti e dei professionisti
incaricati di redigere le perizie di stima per la determinazione
dell'indennità di espropriazione.
3. I criteri per l'istituzione dell'ORVI e le modalità di
funzionamento dello stesso sono stabiliti dalla Giunta regionale,
con propria deliberazione, da adottarsi, d'intesa con il Consiglio
permanente degli enti locali, entro sei mesi dall'entrata in vigore
della presente legge.
Articolo 7
(Disposizioni generali sulle notifiche e sulle
comunicazioni)
1. Salvo quanto previsto dal comma 2, tutte le comunicazioni
e gli avvisi comunque denominati previsti dalla presente legge
possono essere trasmessi al destinatario mediante invio di lettera
raccomandata con avviso di ricevimento.
2. Il provvedimento di espropriazione deve essere notificato
al proprietario nelle forme degli atti processuali civili.
3. Per destinatario delle notificazioni di cui ai commi 1 e
2, si intende il proprietario che risulti al momento della notifica
intestatario catastale del bene da espropriare.
4. Qualora l'ente espropriante abbia accertato che
l'intestazione catastale, per inevasa voltura, non coincide con
quella risultante dai pubblici registri immobiliari, le
notificazioni di cui al presente articolo sono inviate, oltre che
all'intestatario catastale, anche al diverso soggetto che al
momento dell'accertamento risulti proprietario nei registri
immobiliari.
5. Le comunicazioni relative ad espropriazioni parziali di
pertinenze indivise di fabbricati urbani, costituiti in condominio,
possono essere effettuate mediante notifica all'amministratore del
condominio.
6. Una copia delle comunicazioni e degli avvisi previsti
dalla presente legge può essere affissa per quindici giorni
consecutivi all'albo pretorio del Comune nel cui territorio si
trovano gli immobili da espropriare. L'affissione è obbligatoria e
sostituisce la comunicazione o l'avviso in tutti i casi in cui
questi non possono aver luogo per irreperibilità o per assenza del
proprietario risultante dai registri catastali o ipotecari, ovvero
se risulti la morte del proprietario iscritto nei registri
catastali e non risulti il proprietario attuale, e in tutti i casi
nei quali non sia stato possibile rinvenire gli indirizzi dei
destinatari per incompletezza del dato catastale, ovvero quando
l'accertamento risulti eccessivamente oneroso per l'irreperibilità
dell'intestatario nei registri anagrafici del Comune di nascita o
del Comune nel cui territorio sono ubicati gli immobili da
espropriare.
CAPO II
REGIME DEI VINCOLI ESPROPRIATIVI
Articolo 8
(Vincoli espropriativi derivanti da piani
urbanistici)
1. Non può procedersi all'espropriazione se il bene non è
stato preventivamente sottoposto ad un vincolo di inedificabilità
preordinato all'espropriazione.
2. Un bene è sottoposto al vincolo preordinato
all'espropriazione quando diventa efficace l'atto di approvazione
del piano urbanistico generale che preveda la realizzazione di
un'opera pubblica o di pubblica utilità, ovvero che destini l'area
ad un pubblico servizio.
3. Il vincolo preordinato all'espropriazione decade se nei
cinque anni successivi alla sua apposizione non sia dichiarata la
pubblica utilità dell'opera, ovvero non sia approvato uno strumento
attuativo del piano regolatore generale cui consegua la
dichiarazione di pubblica utilità degli interventi in esso
previsti.
Articolo 9
(Vincoli espropriativi derivanti da modificazioni dei piani
urbanistici)
1. Quando l'opera da realizzare ricade su aree che il piano
regolatore non destina a servizi pubblici, si provvede ad una
modificazione del piano regolatore. Si applicano, a tal fine, le
procedure previste dai titoli III e IV della legge regionale 6
aprile 1998, n. 11 (Normativa urbanistica e di pianificazione
territoriale della Valle d'Aosta).
2. Il vincolo preordinato all'esproprio si intende apposto
quando diventa efficace il provvedimento di modificazione del piano
regolatore.
3. Il promotore dell'opera pubblica o di pubblica utilità
provvede a far sì che, all'avvio della procedura finalizzata alla
modificazione del piano regolatore, a tutti i proprietari delle
aree interessate dalla modificazione sia inviata una comunicazione
recante l'avviso:
a) dell'avvio del procedimento da cui deriva il vincolo
preordinato all'espropriazione;
b) del luogo e delle modalità per la consultazione della
relativa documentazione;
c) della possibilità e delle modalità per l'eventuale
presentazione di osservazioni concernenti la modificazione del
piano regolatore ed i vincoli che ne derivano.
4. Le comunicazioni di cui al comma 3 devono essere
contestuali al deposito in pubblica visione degli atti concernenti
la modificazione che si intende apportare al piano regolatore,
qualora si debba provvedere al deposito ai sensi della l.r.
11/1998.
Articolo 10
(Reiterazione dei vincoli espropriativi e loro
indennizzabilità)
1. Il Comune può riconfermare il vincolo espropriativo
decaduto, per una durata non superiore a cinque anni, a condizione
che sia contestualmente previsto in favore dei proprietari delle
aree interessate, ancorché non ancora conosciuti al momento della
reiterazione del vincolo, un indennizzo commisurato al 4 percento
delle indennità di espropriazione iniziali riferibili ai beni
vincolati, per ogni anno o frazione di anno di reiterazione del
vincolo.
2. L'indennizzo per la reiterazione del vincolo espropriativo
è corrisposto a richiesta del proprietario, entro il termine di un
anno, a pena di decadenza, dalla data in cui è divenuto efficace
l'atto impositivo e non può essere portato in detrazione
dall'indennità di espropriazione.
3. Le disposizioni di cui ai commi 1 e 2 non si applicano nel
caso in cui la reiterazione del vincolo espropriativo derivi
direttamente dall'approvazione del progetto dell'opera pubblica o
di pubblica utilità, e a tale approvazione consegua la contestuale
dichiarazione di pubblica utilità preordinata alla promozione della
procedura di espropriazione.
CAPO III
PROGETTAZIONE DEL PIANO ESPROPRIATIVO
Articolo 11
(Autorizzazione all'accesso)
1. Per le attività di qualsiasi natura preordinate alla
progettazione di opere pubbliche o di pubblica utilità, i tecnici
incaricati, anche privati, possono essere autorizzati ad accedere
ai luoghi interessati.
2. L'autorizzazione, rilasciata dal responsabile dell'ufficio
per le espropriazioni, indica i nominativi delle persone che
possono accedere ai luoghi interessati ed è comunicata al
proprietario del bene risultante dai registri catastali, nonché al
suo possessore, se conosciuto, almeno tre giorni prima dell'inizio
delle operazioni.
Articolo 12
(Attività che precedono l'approvazione del progetto
definitivo e la dichiarazione di pubblica utilità)
1. Il coordinatore del ciclo di realizzazione del lavoro
pubblico, di cui all'articolo 4 della legge regionale 20 giugno
1996, n. 12 (Legge regionale in materia di lavori pubblici), come
modificato dall'articolo 3 della legge regionale 9 settembre 1999,
n. 29, ovvero il promotore dell'espropriazione negli altri casi,
deposita presso l'ufficio per le espropriazioni il progetto
definitivo dell'opera almeno sessanta giorni prima della sua
approvazione, corredato:
a) di una relazione sommaria, la quale indichi la natura e lo
scopo delle opere da eseguire, nonché gli eventuali nulla osta, le
autorizzazioni, le dichiarazioni di compatibilità ambientale o gli
altri atti di assenso comunque denominati, acquisiti ai sensi della
normativa vigente;
b) del piano particellare grafico e descrittivo degli
immobili da espropriare, corredato del rilievo topografico e del
progetto di frazionamento delle aree da espropriare parzialmente,
con indicazione dei proprietari e degli altri soggetti che
risultino iscritti nei registri catastali e di quelli accertati
presso l'ufficio dei registri immobiliari, nonché degli indirizzi
di ciascuno di essi desunti dai registri anagrafici comunali, salvo
il caso in cui il progettista attesti che tale ultimo accertamento
sia risultato impossibile per incompletezza del dato catastale,
ovvero eccessivamente oneroso per l'irreperibilità
dell'intestatario nei registri anagrafici del Comune di nascita o
del Comune nel cui territorio sono ubicati gli immobili da
espropriare; i predetti accertamenti catastali ed anagrafici devono
essere di data non anteriore a tre mesi rispetto a quella del
deposito;
c) della relazione giustificativa dei criteri estimativi
adottati per la determinazione delle indennità di espropriazione,
nonché della stima analitica, per ciascun bene da espropriare, del
più probabile valore di mercato e delle indennità di
espropriazione, tenuto conto della destinazione urbanistica delle
aree interessate dai lavori, della natura e consistenza dei
manufatti e fabbricati da demolire, delle indennità per la
soppressione o lo spostamento di attività commerciali o produttive,
delle indennità per deviazioni provvisorie di strade o di altre
opere interferenti, e di ogni altra circostanza valutabile.
2. Il responsabile del procedimento dell'ufficio per le
espropriazioni effettua una verifica, anche a campione,
dell'attendibilità e dell'aggiornamento dei dati di cui al comma 1,
lettere b) e c), e qualora riscontri gravi incongruenze od
omissioni invita il coordinatore del ciclo, ovvero il promotore
dell'espropriazione, a compiere i necessari supplementi di indagine
e le dovute integrazioni.
3. I soggetti di cui al comma 1, dopo aver proceduto alle
eventuali integrazioni richieste ai sensi del comma 2, provvedono
altresì, mediante un unico atto, ad inviare al proprietario
dell'area ove è prevista la realizzazione dell'opera:
a) l'avviso del deposito del progetto definitivo, precisando
che all'approvazione del progetto consegue la dichiarazione di
pubblica utilità dell'opera;
b) l'avviso della messa a disposizione, a favore del
proprietario, degli elaborati progettuali, indicando il nominativo
del coordinatore del ciclo, ovvero del promotore
dell'espropriazione, al quale possono essere inviate osservazioni
da parte degli interessati nei quindici giorni successivi alla
ricezione dell'avviso.
4. Il proprietario dell'area, nel formulare le proprie
osservazioni, può chiedere che l'espropriazione si estenda anche
alle frazioni residue dei suoi beni, qualora di esse, in esito
all'espropriazione, risulti un'utilizzazione eccessivamente
onerosa.
5. L'ente espropriante si pronuncia sulle osservazioni con
atto motivato. Se l'accoglimento, in tutto o in parte, delle
osservazioni comporta la modifica dello schema del progetto con
pregiudizio di un altro proprietario che non abbia presentato
osservazioni, sono ripetute nei confronti di quest'ultimo le
comunicazioni di cui al comma 3.
6. Se le osservazioni riguardano solo una parte agevolmente
separabile dell'opera, l'amministrazione può approvare per la
restante parte il progetto, in attesa delle determinazioni sulle
osservazioni.
Articolo 13
(Acquisizione integrativa di immobili non previsti dal piano
particellare di espropriazione)
1. Qualora nel corso dei lavori si manifesti la necessità o
l'opportunità di espropriare o di asservire altri beni, attigui a
quelli già espropriati, fatta salva l'applicazione delle
disposizioni di cui all'articolo 32 della l.r. 12/1996, come
modificato dall'articolo 27 della l.r. 29/1999, il coordinatore del
ciclo di realizzazione del lavoro dispone, ad istanza del direttore
dei lavori, la formazione di un piano particellare di
espropriazione integrativo.
2. Il piano particellare integrativo è depositato presso
l'ufficio per le espropriazioni, che provvede agli adempimenti di
cui all'articolo 12.
3. I termini per proporre osservazioni sono ridotti a cinque
giorni se i destinatari dell'avviso sono proprietari di aree già
espropriate per la realizzazione dello stesso intervento.
4. Qualora le nuove aree da espropriare siano già
destinatarie di un vincolo urbanistico preordinato
all'espropriazione e la loro acquisizione comporti un costo che
possa trovare copertura nella somma stanziata per l'opera, il piano
particellare integrativo è approvato dal coordinatore del ciclo di
realizzazione del lavoro, che si pronuncia anche sulle osservazioni
ricevute. Negli altri casi, il nuovo piano è approvato nelle stesse
forme previste per l'approvazione del progetto originario.
5. L'approvazione del piano particellare integrativo
comporta, oltre alla nuova dichiarazione di pubblica utilità
dell'opera, anche la dichiarazione di particolare urgenza della
procedura espropriativa e di indifferibilità dei lavori.
6. Se i proprietari dei nuovi immobili da espropriare, anche
prima dell'approvazione del piano particellare integrativo,
accettano bonariamente l'espropriazione, la sottoscrizione del
verbale di accordo sostituisce ogni informativa o comunicazione e
dà titolo all'ente espropriante e all'ente, pubblico o privato,
incaricato dell'esecuzione dei lavori di procedere senza ulteriori
formalità all'occupazione d'urgenza delle aree da acquisire al fine
della prosecuzione immediata dei lavori.
7. In favore dei proprietari che abbiano sottoscritto il
verbale di accordo sull'espropriazione prima dell'approvazione del
nuovo piano particellare e che abbiano pertanto consentito
l'immediata occupazione dei propri beni, è riconosciuta
un'indennità aggiuntiva pari al 20 percento delle corrispondenti
indennità di espropriazione, da liquidarsi contestualmente a queste
nelle forme e nei termini ordinari.
8. Qualora non si raggiunga l'immediato accordo con i
proprietari delle aree, il dirigente o il responsabile dell'ufficio
espropriazioni, sulla base del nuovo piano particellare approvato,
dispone, ai sensi dell'articolo 32, su richiesta motivata del
coordinatore del ciclo di realizzazione del lavoro, l'occupazione
d'urgenza delle aree integrative da espropriare.
CAPO IV
DICHIARAZIONE DI PUBBLICA UTILITÀ
Articolo 14
(Atti che comportano la dichiarazione di pubblica
utilità)
1. La dichiarazione di pubblica utilità si intende
disposta:
a) quando è approvato il progetto definitivo dell'opera
pubblica o di pubblica utilità;
b) in ogni caso, quando, in base alla normativa vigente,
equivale a dichiarazione di pubblica utilità l'approvazione di un
accordo di programma, di uno strumento urbanistico, anche di
settore o attuativo, ovvero il rilascio di una concessione, di
un'autorizzazione o di un atto equivalente.
2. Qualora dopo l'approvazione del progetto definitivo siano
ancora necessari concerti, intese, nulla osta, autorizzazioni o
altri atti di assenso comunque denominati, compreso l'eventuale
perfezionamento della procedura di variante urbanistica, la
dichiarazione di pubblica utilità si intende disposta con la
deliberazione successiva con la quale l'amministrazione che ha
approvato il progetto dà atto dell'avvenuta acquisizione dei
predetti atti e dell'immediata espropriabilità delle aree, anche
nelle more del completamento della progettazione esecutiva.
Articolo 15
(Contenuto ed effetti dell'atto che comporta la dichiarazione
di pubblica utilità)
1. Il provvedimento che dispone la pubblica utilità
dell'opera può essere emanato fino a quando non sia decaduto il
vincolo preordinato all'esproprio.
2. Gli effetti della dichiarazione di pubblica utilità si
producono anche se non sono espressamente indicati nel
provvedimento che la dispone.
3. Nel provvedimento che comporta la dichiarazione di
pubblica utilità dell'opera devono essere indicati gli estremi
degli atti da cui è sorto il vincolo espropriativo e deve essere
altresì stabilito il termine entro il quale il decreto di esproprio
deve essere emanato.
4. Se manca l'espressa determinazione del termine di cui al
comma 3, il decreto di esproprio può essere emanato entro il
termine di cinque anni, decorrente dalla data in cui l'atto che
dichiara la pubblica utilità dell'opera acquista efficacia.
5. L'ente che ha dichiarato la pubblica utilità dell'opera
può disporre la proroga dei termini di cui ai commi 3 e 4, per
giustificate ragioni.
6. La scadenza del termine entro il quale può essere emanato
il decreto di esproprio determina l'inefficacia della dichiarazione
di pubblica utilità.
7. Restano ferme le disposizioni che consentono l'esecuzione
delle previsioni dei piani territoriali o urbanistici, anche di
settore o attuativi, entro termini più ampi rispetto a quelli di
cui al comma 4.
Articolo 16
(Istituzione del registro degli atti che dichiarano la
pubblica utilità)
1. L'ente che approva uno degli atti da cui deriva la
dichiarazione di pubblica utilità, ovvero che emana un decreto di
espropriazione, se diverso dalla Regione, ne trasmette una copia
all'ufficio regionale per le espropriazioni.
2. Presso l'ufficio regionale per le espropriazioni è tenuto
il registro degli atti da cui deriva la dichiarazione di pubblica
utilità, nonché degli atti con cui è disposta l'espropriazione,
distinti in relazione ai diversi enti che li hanno
adottati.
3. L'ente espropriante comunica inoltre all'ufficio regionale
per le espropriazioni:
a) se sia stato emanato entro il prescritto termine il
decreto di esproprio ovvero se il medesimo termine sia inutilmente
scaduto, e se il decreto sia stato eseguito;
b) se siano stati impugnati gli atti di adozione e di
approvazione del piano urbanistico generale, l'atto che dichiara la
pubblica utilità dell'opera o il decreto di esproprio;
c) se nel corso dell'esecuzione del lavoro si sia reso
necessario procedere ad acquisizioni integrative di aree non
ricomprese nell'originario piano particellare di espropriazione e
per quali ragioni.
4. I dati raccolti sono trasmessi dall'ufficio regionale per
le espropriazioni alla banca dati-osservatorio dei lavori pubblici
di cui all'articolo 41 della l.r. 12/1996, come modificato
dall'articolo 34 della l.r. 29/1999.
CAPO V
PROCEDURA DI ESPROPRIAZIONE
Articolo 17
(Determinazione dell'indennità provvisoria di
espropriazione)
1. Divenuto efficace l'atto che dichiara la pubblica utilità,
nei successivi trenta giorni, il coordinatore del ciclo di
realizzazione del lavoro pubblico, ovvero il promotore
dell'espropriazione negli altri casi, trasmette all'ufficio per le
espropriazioni tutti gli elaborati progettuali necessari alla
conduzione della procedura acquisitiva, compresa copia delle
osservazioni inviate dai proprietari nella fase di elaborazione del
progetto.
2. Il dirigente, o il responsabile dell'ufficio per le
espropriazioni, nomina il responsabile del singolo procedimento
espropriativo il quale:
a) dispone lo svolgimento delle operazioni topografiche
necessarie alla redazione e all'approvazione dei tipi di
frazionamento delle aree da espropriare, ove non ancora acquisiti,
anche avvalendosi di tecnici esterni;
b) effettua l'aggiornamento dei dati anagrafici e catastali
risultanti dal piano particellare di espropriazione;
c) verifica gli indirizzi dei nuovi intestatari, compiendo
indagini presso gli uffici anagrafici dei Comuni di nascita e dei
Comuni nel cui territorio sono ubicati gli immobili da
espropriare;
d) notifica a ciascun proprietario un avviso di avvio del
procedimento espropriativo e, contestualmente, indica, con un
preavviso di almeno sette giorni, il giorno e l'ora fissati per il
compimento di un sopralluogo sui fondi da espropriare, del quale è
dato conto in apposito verbale sullo stato di consistenza redatto
in contraddittorio con il proprietario o il possessore.
3. Il responsabile del procedimento, tenuto conto della stima
delle indennità predisposta dal progettista e delle risultanze dei
sopralluoghi effettuati sui beni da espropriare, nonché delle
eventuali osservazioni inoltrate dai proprietari, indica le somme
che valuta congrue per le espropriazioni.
Articolo 18
(Pronuncia dell'espropriazione)
1. Il dirigente, o il responsabile dell'ufficio per le
espropriazioni, in relazione alle risultanze dell'attività
istruttoria compiuta per la stima delle indennità dal responsabile
del procedimento ed acquisiti, se necessari, i tipi di
frazionamento delle aree da espropriare approvati dall'ufficio
competente, determina la misura delle indennità provvisorie e
adotta il decreto di esproprio.
Articolo 19
(Contenuto ed effetti del decreto di esproprio)
1. Il decreto di esproprio:
a) è emanato entro il termine di scadenza dell'efficacia
della dichiarazione di pubblica utilità;
b) indica gli estremi degli atti da cui è sorto il vincolo
preordinato all'esproprio e del provvedimento che ha approvato il
progetto dell'opera;
c) indica l'indennità determinata in via provvisoria;
d) dispone, in favore del beneficiario, il trasferimento del
diritto di proprietà o del diritto oggetto
dell'espropriazione;
e) è eseguito mediante l'immissione del beneficiario nel
possesso del bene espropriato.
2. Il decreto di esproprio, a cura e a spese del
beneficiario, è registrato in termini di urgenza, trascritto presso
l'ufficio per la tenuta dei registri immobiliari e volturato nei
registri catastali.
3. Un estratto del decreto di esproprio è trasmesso, entro
cinque giorni dalla data di adozione, per la pubblicazione nel
Bollettino ufficiale della Regione.
Articolo 20
(Esecuzione del decreto di esproprio)
1. L'esecuzione del decreto di esproprio ha luogo per
iniziativa dell'ente espropriante o del suo beneficiario, con la
redazione del verbale sullo stato di consistenza e del verbale di
immissione nel possesso nei beni espropriati, purché sia stata
offerta al proprietario l'indennità provvisoria di
espropriazione.
2. Un avviso contenente l'indicazione del luogo, del giorno e
dell'ora in cui è prevista l'esecuzione del decreto di
espropriazione, è notificato all'espropriato almeno sette giorni
prima della stessa.
3. Lo stato di consistenza e il verbale di immissione sono
redatti in contraddittorio con l'espropriato ovvero, nel caso di
assenza o di rifiuto di questi, alla presenza di almeno due
testimoni che non siano dipendenti del beneficiario
dell'espropriazione. Possono partecipare alle operazioni i titolari
di diritti reali o personali di godimento sul bene.
4. L'immissione in possesso si intende effettuata anche
quando, malgrado la redazione del relativo verbale, il bene
continui ad essere utilizzato, per qualsiasi ragione, da chi in
precedenza ne aveva la disponibilità.
5. La notifica del decreto di esproprio e della connessa
indennità provvisoria può avere luogo anche contestualmente alla
sua esecuzione, qualora le precedenti notifiche o comunicazioni
siano state indirizzate ad un soggetto che, per inevasa
volturazione catastale, risultava ancora intestatario dell'immobile
alla data di avvio del procedimento espropriativo. In tal caso, e
comunque in ogni circostanza in cui l'interessato dichiari di non
aver ricevuto avviso del decreto di esproprio, la notifica si
intende effettuata con la consegna a mani del destinatario, a cura
del soggetto incaricato delle operazioni di immissione in possesso,
di copia conforme del decreto stesso; una seconda copia è
sottoscritta dal destinatario per ricevuta. Qualora vi sia
l'opposizione del proprietario o del possessore del bene
all'immissione in possesso, ovvero sorgano oggettive difficoltà di
esecuzione del provvedimento, nel verbale si dà atto di tali
circostanze e le operazioni possono essere differite ad altra
data.
6. L'ente che ha eseguito il decreto di esproprio ne dà
comunicazione all'ufficio regionale per le espropriazioni.
Articolo 21
(Occupazione d'urgenza preordinata
all'espropriazione)
1. Qualora l'avvio dei lavori rivesta carattere di urgenza
tale da non consentire, in relazione alla particolare natura delle
opere, l'applicazione delle disposizioni di cui all'articolo 17,
può essere disposta, su richiesta motivata dei soggetti di cui al
medesimo articolo 17, comma 1, l'occupazione anticipata dei beni
immobili necessari, con decreto contenente l'elenco dei beni da
espropriare e dei relativi proprietari, l'indicazione dei beni da
occupare, nonché la determinazione dell'indennità
provvisoria.
2. Il decreto di cui al comma 1 può essere in particolare
emanato nei seguenti casi:
a) per la realizzazione di opere di urbanizzazione primaria,
di difesa del suolo e di regimazione delle acque pubbliche;
b) per la realizzazione di opere relative a servizi a rete
d'interesse pubblico in materia di telecomunicazioni, acque ed
energia;
c) per gli interventi di cui alla legge 21 dicembre 2001, n.
443 (Delega al Governo in materia di infrastrutture ed insediamenti
produttivi strategici ed altri interventi per il rilancio delle
attività produttive);
d) allorché il numero dei destinatari della procedura
espropriativa sia superiore a 50.
3. La Giunta regionale può adottare, nell'ambito della
propria attività di programmazione, pianificazione ed indirizzo,
ulteriori modalità di applicazione del presente articolo in ordine
alla specificazione del carattere di particolare urgenza previsto
dal comma 1.
4. L'esecuzione del decreto di cui al comma 1, ai fini
dell'immissione in possesso, è effettuata con le modalità di cui
all'articolo 20 e deve aver luogo entro il termine perentorio di
tre mesi dalla data di emanazione del decreto medesimo.
5. Al proprietario che abbia condiviso la determinazione
dell'indennità è riconosciuto un acconto dell'80 percento
dell'indennità stessa, previa presentazione di
un'autocertificazione attestante la piena e libera proprietà del
bene.
6. Per il periodo intercorrente tra la data di immissione in
possesso e la data di corresponsione dell'indennità di
espropriazione è dovuta l'indennità per l'occupazione, da
determinare ai sensi dell'articolo 33.
7. Il decreto che dispone l'occupazione d'urgenza perde
efficacia qualora non sia emanato il decreto di esproprio nei
termini di cui all'articolo 15.
Articolo 22
(Effetti dell'espropriazione per i terzi)
1. L'espropriazione del diritto di proprietà comporta
l'estinzione automatica di tutti gli altri diritti, reali o
personali, gravanti sul bene espropriato, salvo quelli compatibili
con i fini cui l'espropriazione è preordinata.
2. Le azioni reali e personali esperibili sul bene
espropriando non incidono sul procedimento espropriativo e sugli
effetti del decreto di esproprio.
3. Dopo la trascrizione del decreto di esproprio, tutti i
diritti relativi al bene espropriato possono essere fatti valere
unicamente sull'indennità.
4. Qualora a seguito dell'esecuzione del decreto di
esproprio, o nel corso dell'esecuzione dei lavori, siano
riscontrate problematiche, non precedentemente risolte in fase
progettuale, relative ai rapporti con enti terzi o soggetti gestori
di servizi pubblici titolari del potere di autorizzazione e di
concessione di attraversamento, il Presidente della Regione convoca
tempestivamente, e comunque non oltre dieci giorni dalla richiesta
da parte del coordinatore del ciclo di realizzazione del lavoro,
un'apposita conferenza di servizi, anche per la definizione degli
spostamenti concernenti i servizi interferenti e delle relative
modalità tecniche. Il soggetto proponente, qualora i lavori di
modifica o di spostamento delle interferenze non siano stati
avviati entro sessanta giorni, può provvedervi direttamente,
attenendosi alle modalità tecniche definite nel corso della
conferenza di servizi.
CAPO VI
DETERMINAZIONE DELL'INDENNITÀ DI ESPROPRIAZIONE
SEZIONE I
INDENNITÀ DI ESPROPRIAZIONE
Articolo 23
(Rinvio alle disposizioni statali)
1. Salvo quanto previsto dal presente capo, alla
determinazione delle indennità di espropriazione si applicano le
disposizioni statali vigenti.
Articolo 24
(Determinazione delle indennità)
1. L'indennità di espropriazione e quella di asservimento
sono determinate sulla base delle caratteristiche del bene al
momento dell'emanazione del decreto di esproprio, valutando
l'incidenza dei vincoli di qualsiasi tipo, ad eccezione di quelli
aventi natura espropriativa.
2. Il valore del bene è determinato senza tenere conto delle
costruzioni, delle piantagioni e delle migliorie, qualora risulti,
avuto riguardo al tempo in cui furono fatte e ad altre circostanze,
che esse siano state realizzate allo scopo di conseguire una
maggiore indennità. Si considerano, in ogni caso, realizzate allo
scopo di conseguire una maggiore indennità le costruzioni, le
piantagioni e le migliorie che siano state intraprese sui fondi
soggetti ad esproprio dopo la comunicazione dell'avvio del
procedimento di espropriazione.
3. Al fine della stima del valore del bene e
dell'applicazione dei criteri indennitari previsti per le aree
edificabili, si considerano le possibilità legali ed effettive di
edificazione esistenti al momento dell'emanazione del decreto di
esproprio.
4. Sono considerate edificabili le aree comprese nelle zone
omogenee di tipo A, B, C e D di cui all'articolo 22 della l.r.
11/1998, indipendentemente dal vincolo espropriativo da cui sono
gravate.
SEZIONE II
CONCORDAMENTO DELL'INDENNITÀ PROVVISORIA
Articolo 25
(Offerta dell'indennità provvisoria)
1. Il provvedimento di espropriazione e di determinazione in
via provvisoria della corrispondente indennità è notificato per
estratto al proprietario, nelle forme degli atti processuali
civili, e trasmesso al promotore o al beneficiario dell'esproprio,
se quest'ultimo sia soggetto diverso dall'ente espropriante e sia
tenuto al pagamento delle indennità; unitamente al predetto atto,
al proprietario deve essere altresì notificato un invito del
responsabile del procedimento a voler dichiarare, nei trenta giorni
successivi, l'eventuale accettazione delle somme offerte, nonché la
disponibilità alla cessione volontaria e a voler predisporre in
tempo utile la documentazione da esibire per ottenerne il
pagamento, con l'avvertenza che, ove l'ammontare dell'indennità
provvisoria offerta sia inferiore a cento euro, il mancato
riscontro nei trenta giorni successivi al ricevimento dell'offerta
equivale ad accettazione della stessa.
Articolo 26
(Concordamento dell'indennità)
1. Qualora intenda accettare la misura dell'indennità
espropriativa offerta, il proprietario, ovvero l'enfiteuta,
sottoscrive una dichiarazione di accettazione; tale dichiarazione
può essere inviata all'ufficio per le espropriazioni a mezzo di
lettera raccomandata con avviso di ricevimento.
2. Nel caso di beni in proprietà comune ed indivisa, la
dichiarazione di accettazione è sottoscritta dal comproprietario
limitatamente alla sua quota.
3. Con la dichiarazione di accettazione dell'indennità, il
proprietario, ovvero l'enfiteuta deve produrre, oltre al codice
fiscale e ad una copia del documento di identità personale:
a) una dichiarazione sostitutiva di atto di notorietà
attestante che il bene, alla data dell'espropriazione, era nella
proprietà esclusiva del dichiarante, ovvero, nel caso di bene in
comproprietà, quali fossero le quote appartenenti a ciascun
comproprietario, e che sullo stesso bene non gravavano pesi o
diritti di terzi che possano impedire il pagamento diretto delle
indennità;
b) una dichiarazione dell'usufruttuario, del concedente o del
garantito di accettazione dell'indennità e di concordamento con il
proprietario delle modalità di ripartizione, nel caso di bene sul
quale gravava un usufrutto o di bene enfiteutico, o di bene sul
quale gravava una garanzia ipotecaria o di altra natura.
SEZIONE III
PAGAMENTO E DEPOSITO DELLE INDENNITA'
Articolo 27
(Pagamento diretto dell'indennità concordata)
1. Il dirigente o il responsabile dell'ufficio per le
espropriazioni, esaminata la documentazione prodotta dal
proprietario e accertata la titolarità di questi alla percezione
delle indennità, nei quindici giorni successivi, dispone il
pagamento diretto delle somme concordate, con provvedimento
immediatamente esecutivo qualora non risultino diritti di
terzi.
2. Il provvedimento che autorizza il pagamento diretto delle
indennità è notificato ai terzi titolari di diritti reali
risultanti dalla documentazione esibita.
3. Decorsi quindici giorni dalla notifica di cui al comma 2,
il provvedimento di autorizzazione al pagamento diretto diviene
esecutivo se non sono state presentate opposizioni; in tal caso, il
responsabile del procedimento annota in calce al provvedimento
l'avvenuta esecutività.
4. Divenuto esecutivo il provvedimento di pagamento diretto,
la procedura per la liquidazione delle indennità deve concludersi
nei successivi sessanta giorni, decorsi i quali le somme non pagate
sono maggiorate degli interessi determinati nella misura
legale.
5. Al pagamento dell'indennità provvede l'ente espropriante
ovvero il soggetto, pubblico o privato, che vi sia altrimenti
tenuto.
6. L'ufficio per le espropriazioni procede ad idonei
controlli, anche a campione, per accertare la veridicità delle
dichiarazioni rese dal proprietario e nel caso in cui ne accerti la
falsità ne fa denuncia all'autorità competente.
Articolo 28
(Deposito delle indennità)
1. Il responsabile del procedimento forma l'elenco:
a) dei proprietari che hanno concordato la misura delle
indennità loro offerte, ma che non hanno tempestivamente prodotto
la documentazione attestante la titolarità alla loro
percezione;
b) dei proprietari rispetto ai quali è intervenuta
l'accettazione tacita dell'indennità;
c) dei proprietari dai quali sia stata proposta opposizione
al pagamento diretto.
2. L'elenco, con l'indicazione delle indennità spettanti a
ciascun proprietario, è allegato al provvedimento con il quale il
dirigente o il responsabile dell'ufficio per le espropriazioni
dispone il deposito delle corrispondenti somme presso la Cassa
depositi e prestiti.
3. Dell'avvenuto deposito è data comunicazione al
proprietario e ai terzi che risultino dalla documentazione in
possesso dell'ufficio.
Articolo 29
(Svincolo delle indennità depositate)
1. Il provvedimento di svincolo delle indennità espropriative
depositate presso la Cassa depositi e prestiti è adottato dal
dirigente o dal responsabile dell'ufficio per le espropriazioni,
nelle forme e con le modalità previste per il provvedimento di
autorizzazione al pagamento diretto.
2. Non può essere disposto lo svincolo delle indennità se
queste non siano divenute definitive rispetto a tutti gli aventi
diritto.
3. Nel caso di indennità depositate a seguito dell'esistenza
di diritti di terzi non risolti in sede di concordato, ovvero a
seguito di opposizioni al pagamento diretto, lo svincolo può essere
disposto allorché sia esibito l'atto di concordamento sulla
ripartizione delle somme, ovvero la pronuncia dell'autorità
giudiziaria che abbia deciso la controversia insorta tra il
proprietario ed il terzo.
SEZIONE IV
DETERMINAZIONE DELL'INDENNITÀ DEFINITIVA
Articolo 30
(Stima delle indennità)
1. Decorsi inutilmente trenta giorni dalla notifica del
provvedimento di determinazione dell'indennità provvisoria di cui
all'articolo 25, la misura dell'indennità provvisoria di
espropriazione si intende non concordata, salvo il caso di
accettazione tacita per le indennità inferiori a cento
euro.
2. Il responsabile del procedimento forma l'elenco dei
proprietari che non hanno accettato le indennità loro offerte, con
l'indicazione delle somme da sottoporre alla stima della
Commissione di cui all'articolo 4, ridotte del 40 percento se
riferite ad aree edificabili.
3. L'elenco è trasmesso, a cura del responsabile del
procedimento, alla Commissione; all'elenco devono essere allegati
gli stati di consistenza redatti ai sensi dell'articolo 20, nonché,
se del caso, ogni altro documento o elaborato in possesso dell'ente
espropriante che possa essere utile alla stima delle
indennità.
4. La Commissione determina l'indennità di secondo grado
entro tre mesi dal ricevimento della richiesta, sulla base della
documentazione ricevuta, effettuando, se necessario, un
sopralluogo.
5. La Commissione trasmette la relazione di stima al
responsabile del procedimento, il quale, nei quindici giorni
successivi, provvede a notificarla al proprietario espropriato,
nonché al concessionario dell'opera pubblica, al beneficiario
dell'espropriazione o al promotore, se soggetti diversi dall'ente
espropriante; una seconda copia della relazione di stima è affissa
per quindici giorni all'albo pretorio del Comune nel cui territorio
sono situati gli immobili espropriati.
6. Qualora nessuno dei soggetti interessati, compreso l'ente
espropriante, abbia proposto, entro trenta giorni dal compimento
dell'ultimo degli adempimenti di pubblicità di cui al comma 5,
opposizione alla stima, le somme stimate dalla Commissione si
intendono definitive; delle somme così determinate si provvede al
pagamento ovvero al deposito nella Cassa depositi e
prestiti.
CAPO VII
OCCUPAZIONE TEMPORANEA
Articolo 31
(Occupazione temporanea di aree non soggette ad
esproprio)
1. L'ente espropriante, su richiesta motivata dei soggetti di
cui all'articolo 17, comma 1, può disporre l'occupazione temporanea
di aree non soggette al procedimento espropriativo, ivi comprese le
aree da assoggettare ad asservimento, se ciò risulti necessario per
la corretta esecuzione dei lavori risultanti dall'approvazione del
progetto.
2. Al proprietario del fondo è notificata l'ordinanza che
dispone l'occupazione temporanea, unitamente all'avviso contenente
l'indicazione del luogo, del giorno e dell'ora in cui ne è prevista
l'esecuzione. Copia dell'avviso è affissa per la durata di quindici
giorni all'albo pretorio del Comune nel cui territorio sono situati
gli immobili da occupare.
3. Al momento dell'immissione in possesso, è redatto il
verbale sullo stato di consistenza dei luoghi.
4. Il verbale è redatto in contraddittorio con il
proprietario o, nel caso di assenza o di rifiuto di questi, alla
presenza di almeno due testimoni che non siano dipendenti del
soggetto espropriante. Il possessore e i titolari di diritti, reali
o personali, di godimento sul bene da occupare possono partecipare
alle operazioni.
Articolo 32
(Occupazione temporanea e d'urgenza di aree assoggettabili ad
esproprio)
1. L'ente espropriante, su richiesta motivata dei soggetti di
cui all'articolo 17, comma 1, può procedere all'occupazione
temporanea ed urgente di fondi assoggettabili alla procedura
espropriativa nel caso di frane, alluvioni, rottura di argini e in
ogni altro caso in cui debbano utilizzarsi beni altrui per urgenti
ragioni di pubblica utilità.
2. L'occupazione d'urgenza non può in ogni caso protrarsi, in
assenza dell'avvio della procedura espropriativa, oltre il termine
di un anno dalla data di immissione in possesso.
Articolo 33
(Indennità per l'occupazione)
1. Nel caso di occupazione di un'area, è dovuta al
proprietario un'indennità commisurata al mancato reddito ricavabile
dal bene occupato, ovvero, in mancanza di prova sull'ammontare del
reddito, una somma pari, per un anno di occupazione, ad un
dodicesimo di quanto sarebbe dovuto nel caso di esproprio dell'area
e, per ogni mese o frazione di mese, ad un dodicesimo
dell'indennità annua.
2. Se manca l'accordo, su istanza di chi vi abbia interesse,
l'indennità è determinata dalla Commissione.
CAPO VIII
MODIFICAZIONI ALLE LEGGI REGIONALI 11 NOVEMBRE 1974, N. 44, E
6 APRILE 1998, N. 11
Articolo 34
(Modificazioni alla legge regionale 11 novembre 1974, n.
44)
1. L'articolo 3 della legge regionale 11 novembre 1974, n.
44, è sostituito dal seguente:
"
Articolo 3
1. Il contributo di cui al primo comma dell'articolo 1 è
concesso anche a favore dei proprietari che hanno convenuto la
cessione volontaria delle aree nel termine di trenta giorni dalla
notifica dell'avviso dell'ente espropriante circa l'ammontare
dell'indennità provvisoria di espropriazione.
"
.
2. L'articolo 4 della l.r. 44/1974, come da ultimo modificato
dall'articolo 1 della legge regionale 30 ottobre 1979, n. 62, è
sostituito dal seguente:
"
Articolo 4
1. L'importo del contributo straordinario a favore dei
proprietari di aree non edificabili è commisurato al prodotto per
sette del giusto prezzo agricolo medio dei terreni, determinato
annualmente ai sensi dell'articolo 12, corrispondente al tipo di
coltura in atto nell'area da espropriare, diminuito dell'importo
dell'indennità di espropriazione spettante ai proprietari stessi
per detta area.
2. Ai proprietari coltivatori diretti o conduttori diretti di
aziende agricole, iscritti nell'anagrafe regionale delle aziende
agricole valdostane, istituita con legge regionale 28 aprile 2003,
n. 17 (Istituzione e gestione del Sistema informativo agricolo
regionale (SIAR) e dell'Anagrafe regionale delle aziende agricole
valdostane), è concesso un contributo straordinario commisurato al
prodotto per otto del giusto prezzo agricolo medio, corrispondente
al tipo di coltura in atto nell'area da espropriare, diminuito
dell'importo dell'indennità spettante ai proprietari per dette
aree.
3. La somma tra l'indennità di espropriazione calcolata ai
sensi della normativa vigente ed il contributo straordinario di cui
ai commi 1 e 2 non può superare il valore venale dei terreni
espropriati. In caso di superamento, il contributo straordinario è
erogato soltanto per la differenza utile al raggiungimento di tale
valore.
"
.
4. L'articolo 7 della l.r. 44/1974 è abrogato.
5. L'articolo 8 della l.r. 44/1974 è abrogato.
6. L'articolo 10 della l.r. 44/1974 è sostituito dal
seguente:
"
Articolo 10
1. I contributi straordinari previsti dalla presente legge
sono concessi dalla struttura regionale competente in materia di
espropriazioni.
2. I contributi sono erogati entro novanta giorni dalla data
del decreto di esproprio o dalla data del ricevimento della
richiesta di determinazione del contributo straordinario da parte
degli enti esproprianti.
"
.
7. Il primo comma dell'articolo 12 della l.r. 44/1974 è
sostituito dal seguente:
"
1. Su proposta dell'assessore regionale competente in
materia di agricoltura, la Giunta regionale determina ogni anno,
entro il 31 gennaio, nell'ambito del territorio regionale, il
giusto prezzo agricolo medio, nel precedente anno solare, dei
terreni da considerarsi liberi da vincoli di contratti agrari,
secondo i tipi di coltura effettivamente praticati e tenuto conto
delle qualità colturali inserite, ai fini della concessione delle
indennità compensative per le zone svantaggiate, nel piano
regionale di sviluppo rurale, approvato ai sensi del regolamento
(CE) n. 1257/1999 del Consiglio del 17 maggio 1999 relativo al
sostegno allo sviluppo rurale da parte del Fondo europeo agricolo
di orientamento e di garanzia (FEAOG).
"
.
8. Il secondo comma dell'articolo 12 della l.r. 44/1974 è
abrogato.
9. Ogni riferimento a disposizioni statali contenuto nella
l.r. 44/1974 deve intendersi effettuato alle corrispondenti
disposizioni del testo unico delle disposizioni legislative e
regolamentari in materia di espropriazione per pubblica utilità,
approvato con decreto del Presidente della Repubblica 8 giugno
2001, n. 327.
Articolo 35
(Modificazione alla legge regionale 6 aprile 1998, n.
11)
1. Al comma 1 dell'articolo 91 della legge regionale 6 aprile
1998, n. 11, le parole "dieci anni" sono sostituite dalle parole
"cinque anni".
CAPO IX
DISPOSIZIONI FINALI E FINANZIARIE
Articolo 36
(Rinvio alle disposizioni statali in materia di
espropriazione)
1. Per tutto quanto non espressamente disciplinato dalla
presente legge, si applicano, in quanto compatibili, le
disposizioni di cui al testo unico approvato con d.P.R.
327/2001.
Articolo 37
(Disposizioni finanziarie)
1. L'onere per l'applicazione delle disposizioni dei capi VI
e VII della presente legge è determinato in euro 130.000 per l'anno
2004 e in annui euro 2.554.000 a decorrere dall'anno 2005.
2. L'onere di cui al comma 1 trova copertura nello stato di
previsione della spesa del bilancio della Regione per l'anno
finanziario 2004 e di quello pluriennale per il triennio 2004/2006
nell'obiettivo programmatico 2.1.4.01 "Interventi su beni
patrimoniali", e si provvede mediante utilizzo degli stanziamenti
iscritti nello stesso obiettivo programmatico:
a) al capitolo 35080 (Spese per l'acquisizione di beni
immobili tramite procedura espropriativa, nonché per la
corresponsione dell'indennità di occupazione temporanea e
d'urgenza), per euro 100.000 per l'anno 2004 e per annui euro
950.000 per gli anni 2005 e 2006;
b) al capitolo 35081 (Spese per l'acquisizione di beni
immobili a seguito di cessioni volontarie nel corso di procedure
espropriative, nonché per corresponsione di somme dovute per
occupazioni divenute illegittime), per euro 15.000 per l'anno 2004
e per annui euro 104.000 per gli anni 2005 e 2006;
c) al capitolo 35100 (Contributi straordinari per l'esproprio
e l'occupazione d'urgenza di beni immobili), per euro 15.000 per
l'anno 2004 e per annui euro 1.500.000 per gli anni 2005 e
2006.
3. Per l'applicazione della presente legge, la Giunta
regionale è autorizzata ad apportare, con propria deliberazione, su
proposta dell'assessore regionale competente in materia di
bilancio, le occorrenti variazioni di bilancio.
Président - La parole au rapporteur, le Conseiller
Isabellon.
Isabellon (UV) - Questo disegno di legge disciplina
l'espropriazione di pubblica utilità in Valle d'Aosta, prevede
delle modificazioni delle leggi regionali 11 novembre 1974, n. 44 e
6 aprile 1998, n. 11. È stato esaminato dalla III Commissione e
successivamente è stato approvato dalle Commissioni I e II; io sono
stato incaricato di svolgere la relazione.
Tutto nasce dall'approvazione del DPR 8 giugno 2001, n. 327 - il
Testo unico delle norme sull'espropriazione per pubblica utilità ?
entrato in vigore il 30 giugno 2003, da questa data le norme hanno
trovato applicazione in tutto il territorio nazionale e tale
applicazione era prevista fintanto che le regioni non avessero
provveduto a dotarsi di una propria legge, quindi finora per queste
procedure abbiamo utilizzato le norme del testo unico. Nel
frattempo, la Regione Valle d'Aosta ha pertanto provveduto
all'elaborazione di un disegno di legge diretto a perseguire
l'obiettivo di riorganizzare e snellire il procedimento
espropriativo, inserendolo nel quadro normativo statale e regionale
attualmente vigente.
Alcune previsioni normative riprendono principi ed istituti
giuridici già consolidati. Basti considerare le norme sul
procedimento amministrativo e la necessità di assicurare la
partecipazione degli interessati, le regole sulla ripartizione tra
funzioni politiche e funzioni gestionali e le conseguenze sul piano
della competenza all'emissione degli atti della procedura, le
regole di natura fiscale, o ancora le problematiche connesse alla
durata dei vincoli espropriativi e all'indennizzabilità della loro
reiterazione. Di particolare impatto innovativo sono invece le
regole che impongono una puntuale definizione delle aree da
espropriare già nella fase di formazione del progetto dell'opera
pubblica, di modo da permettere il pagamento delle indennità
preliminarmente all'effettuazione dei lavori, tranne che nei casi
considerati di particolare urgenza.
La III Commissione nell'esame del disegno di legge si è avvalsa
dell'audizione dei rappresentanti degli enti locali e degli ordini
professionali. Da tali audizioni sono emerse una serie di esigenze,
di cui si è tenuto conto, e chiaramente ci sono state anche delle
richieste che non sono state recepite; la stessa cosa vale per le
proposte di modifica emerse in sede di esame da parte dei
componenti, dei commissari. Vorrei ricordare che tra le richieste -
soprattutto in merito alle modifiche della legge n. 11/1998 - vi
era una proposta, pervenuta dai partecipanti alle audizioni,
relativamente alla durata del vincolo, di non ridurre a 5 anni come
previsto dal testo unico e dal disegno di legge. La commissione ha
lavorato su questo aspetto che è importante perché, da una parte,
va a riconoscere il rispetto della proprietà - quindi ridurre la
durata del vincolo comporta un'attenzione alla proprietà, ed è uno
degli obiettivi del testo unico e anche della nostra legge
regionale -; di pari passo però il ridurre a 5 anni mantiene
comunque delle difficoltà applicative - per quel che riguarda la a
volte valutata insufficiente durata del vincolo stesso - per
mettere in atto tutti i programmi che le amministrazioni coinvolte
a volte prevedono. Norme di legge precedenti, infatti, prevedevano
comunque per le amministrazioni comunali - non tutte, ma alcune
amministrazioni comunali, anche della Valle d'Aosta -
l'elaborazione di appositi piani di parcheggi, che comportavano a
volte, ad esempio, la predisposizione - diciamo così -, a seguito
di studi, di un programma di parcheggi su tutto il territorio
comunale, con chiaramente delle difficoltà poi nell'attuazione sia
dal punto di vista operativo, che da quello della capacità
finanziaria di questi interventi. Si sono sviluppate molte
considerazioni su questo argomento ed è stato concordato, anche a
fronte della novità legata al fatto che dopo i 5 anni è prevista
una reiterazione del vincolo in caso di necessità, di mantenere
questa linea. Era stata valutata l'ipotesi di mantenere i 10 anni
previsti dall'articolo 91 della legge n. 11, prevedendo
un'indennizzabilità già dopo i 5 anni però, a seguito anche di un
colloquio in sede di audizione, legata alla legge n. 11, con
l'Avvocato Golinelli, era emersa un'ipotesi di difficoltà di
percorribilità di questa strada, perché avrebbe comportato non un
riconoscimento di indennizzo a seguito di reiterazione del vincolo,
ma un indennizzo sul mantenimento, che era una cosa un po' nuova,
non prevista dal testo unico, quindi di difficile applicazione.
Un'altra cosa emersa in sede di audizione da parte degli enti
locali è una richiesta che esce dall'articolato della legge, perché
prevede la possibilità di andare a riconoscere le difficoltà che
gli enti locali incontrano nel momento in cui bisogna fare la
registrazione dei frazionamenti, dei cambiamenti di proprietà;
quindi chiedevano di intervenire sotto questo aspetto. Chiaramente
questo non rientra nei compiti della legge e il tutto è stato
momentaneamente accantonato.
Per quanto riguarda gli ordini professionali, alcune proposte
sono state recepite, altre meno; quello che chiedevano gli ordini
professionali era essenzialmente - cosa considerata necessaria - di
adottare delle procedure che fossero compatibili con la loro
capacità operativa. Se da una parte vi è la garanzia della
proprietà e degli indennizzi in tempi certi ed immediati,
dall'altra parte questo comporta una difficoltà operativa nel
momento in cui bisogna predisporre i progetti e un piano
particellare già in sede di approvazione di progetto definitivo e,
di conseguenza, in alcune tipologie di opere che in montagna si
possono incontrare, dovute alla conformazione del territorio,
avrebbe sicuramente comportato delle difficoltà, ad essere precisi
nel momento in cui si vanno a fare questi frazionamenti in sede
preliminare di esecuzione delle opere. Il testo unico, comunque,
prevede in tale caso un articolo 22 bis, dove si parla di
occupazione di urgenza: vi è la possibilità, in casi particolari,
di adottare questa procedura, procedendo alla regolarizzazione dei
frazionamenti ad opera avvenuta; questo perché in certe situazioni
diventa difficile avere già con precisione la situazione
espropriativa del piano particellare all'inizio. Queste
problematiche sono emerse anche a seguito di incontri con altri
settori dell'amministrazione, in particolare con alcuni dipendenti
dell'Assessorato dei lavori pubblici che operano sul campo e
soprattutto con organismi tecnici comunali.
Per quel che riguarda il lavoro della commissione vera e
propria, vi sono state delle proposte da parte di commissari che
sono state in parte recepite, in particolare sono state accolte
quelle del Consigliere Riccarand, proposte che andavano nella
direzione di riconoscere delle correzioni semplificative su alcuni
articoli, in particolare rivolte a un coordinamento chiaro ed
esplicito delle regole concernenti l'imposizione del vincolo
preordinato all'esproprio con una normativa urbanistica regionale.
Questo credo derivi anche dal fatto che l'esperienza del
Consigliere Riccarand nel settore negli anni si è sviluppata, nel
momento in cui ha predisposto alcune leggi regionali. Altre
proposte sono venute da altri componenti, ad esempio ve ne sono
state alcune da parte dei Consiglieri Viérin e Stacchetti legate al
riconoscimento - non nell'ambito delle variazioni alla legge n.
44/1974 per le indennità aggiuntive nel caso di terreni agricoli,
ma con un inserimento diretto nella legge - di indennizzi equi e
maggiori per quel che riguarda le aree edificabili. Visto che -
anche a seguito di verifiche con gli uffici che hanno predisposto
la legge - in questo momento non si riteneva opportuno recepirle,
sono state per il momento accantonate, anche se di questo si è
discusso e probabilmente successivamente anche l'Assessore, visto
che già in commissione si era espresso per percorrere una strada
diversa, avrà modo di parlare dell'argomento.
Tornando ai lavori in via preliminare si è affrontata una
particolare problematica giuridica consistente nei rapporti tra la
legislazione statale e quella regionale in materia espropriativa.
Si è considerato a tal fine, da una parte, che l'espropriazione è
una materia strettamente funzionale a quella urbanistica, nella
quale la nostra Regione ha una potestà legislativa primaria e si
sono regolamentati, pertanto, gli aspetti ad essa connessi nel
rispetto dei soli limiti riconosciuti a tale potestà; d'altra parte
si è riconosciuto che l'istituto dell'espropriazione, come
generalmente riconosciuto dai giuristi, regola aspetti essenziali,
"in primis"
quello della tutela del diritto della proprietà,
la regolamentazione dei quali lo Stato ricollega alla propria
potestà legislativa esclusiva, al fine di assicurare quella
"determinazione dei livelli essenziali delle
prestazioni
concernenti i diritti civili e sociali che devono essere garantiti
su tutto il territorio nazionale" ai sensi del 2° comma, lettera m)
dell'articolo 117 della Costituzione. In tal senso la Regione non
ha potuto esimersi dal considerare determinati limiti,
principalmente quelli legati alla determinazione dell'indennità di
espropriazione, alla durata dei vincoli espropriativi,
all'indennizzabilità della reiterazione dei predetti vincoli, alla
retrocessione - anche di questo si è parlato per alcune modifiche
in sede di lavori della commissione però, a seguito di valutazioni
non convergenti, si è deciso di mantenere l'impianto della legge
come previsto -, al trattamento fiscale delle indennità, pena il
rischio della sottoposizione del disegno di legge a censura
costituzionale. Questo è il ragionamento che ha fatto sì che non si
andasse a riconoscere un inserimento del riconoscimento di maggiore
indennità per quel che riguarda le aree edificabili, perché tutto
questo inserito in questo momento nella legge poteva prevedere un
percorso successivo più rischioso.
Ci tengo a ricordare che, a seguito di verifiche sul territorio
e soprattutto su chi opera sul territorio - oltre agli ordini
professionali anche chi opera negli uffici tecnici comunali -, si è
verificato che, in questo periodo di vacanza legislativa in cui la
Regione non ha ancora legiferato, alcune difficoltà si hanno nel
momento in cui si devono rispettare certi tempi nelle procedure,
tempi soprattutto legati alle comunicazioni con gli espropriandi,
quindi già la legge prevede delle comunicazioni più facili e più
snelle, di conseguenza l'obiettivo di andare ad approvare in tempi
brevi la legge è proprio per dare risposte in questo senso. Cito un
esempio a caso: nel caso di interventi come quelli finanziati con
il "FOSPI", il problema è quello di rispettare determinate
tempistiche, pena la decadenza dell'opportunità di intervenire a
realizzare certe opere. È chiaro che la sensibilità
dell'Amministrazione in questo senso è forte, di conseguenza questo
giustifica la necessità, da una parte, di approfondire in maniera
adeguata l'impianto legislativo; dall'altra, di avere dei tempi
abbastanza rapidi. Questo giustifica in parte il ricorso
all'urgenza che è stata adottata di inserimento della legge.
Passando all'esame dell'articolato, evidenzierei alcuni aspetti
meritevoli di particolare attenzione. Nel capo I sono stati
previsti i principi di carattere generale. Di fondamentale
importanza il criterio introdotto dall'articolo 3, secondo il quale
l'ente che è competente all'approvazione del progetto ai fini della
dichiarazione di pubblica utilità è anche competente alla cura del
connesso procedimento espropriativo. Si tratta di un principio che,
per l'attuale organizzazione regionale delle funzioni
espropriative, risulta di particolare impatto innovativo; difatti,
le competenze in materia espropriativa sono sempre state svolte
nella regione unicamente dagli uffici regionali, qualunque fosse
stato l'ente che aveva approvato il progetto o realizzato l'opera.
In base alle nuove disposizioni sono particolarmente
responsabilizzati, pertanto, gli enti locali, i comuni e le
comunità montane, i quali, pur con il supporto della competente
struttura regionale, sono chiamati a svolgere in maniera autonoma
l'intero iter procedurale, con i vantaggi che derivano dalla
possibilità di gestire in modo diretto i tempi delle diverse fasi.
Collegata al principio di interazione tra l'Amministrazione
regionale e gli enti locali è la previsione dell'articolo 5, il
quale, nell'estendere le competenze della Commissione regionale per
le espropriazioni anche alla determinazione delle indennità per la
reiterazione dei vincoli espropriativi e alla determinazione delle
indennità per l'occupazione temporanea non preordinata ad
espropriazione, permette di uniformare il metodo di conteggio per
tutto il territorio della Regione, alleggerendo, nel contempo, i
comuni da tale incombenza. Di particolare rilievo l'istituzione,
con l'articolo 6, dell'Osservatorio regionale dei valori
immobiliari, che si pone come un importante strumento a
disposizione dei progettisti di opere pubbliche, nonché degli enti
esproprianti destinatari delle nuove competenze, in quanto
permetterà loro di avere a disposizione una banca dati dalla quale
trarre degli elementi utili di stima omogenei su tutto il
territorio della Regione, che devono servire per definire le
indennità di esproprio. A tal proposito un'esigenza che è emersa
dai colloqui avuti con i vari soggetti interessati - Consorzio
degli enti locali e amministrazioni comunali, uffici tecnici,
ordini professionali, uffici regionali - è quella di procedere ad
"operare" una fase successiva all'approvazione della legge che
preveda l'uniformità di conoscenze delle normative, perché
purtroppo ancora adesso assistiamo, vista la complessità
dell'argomento, a delle situazioni dove la non conoscenza della
norma comporta, da un lato, una difficoltà degli operatori;
dall'altro, una poca chiarezza nella risposta verso colui che si
rivolge agli enti locali per avere delle spiegazioni per quel che
riguarda alcuni passaggi. Questo soprattutto nel momento in cui si
devono dare delle risposte sulle modalità di determinazione degli
indennizzi che possono essere percepiti a seconda del terreno
espropriato, della sua destinazione urbanistica e della situazione
in cui in quel momento il terreno si trova; ad esempio, abbiamo
delle situazioni in cui sono in fase di approvazione e anche
adottate le cartografie degli ambiti inedificabili: quando si deve
"regolarizzare" un'espropriazione in queste situazioni, e magari in
comuni dove l'alluvione non ha prodotto - fortunatamente - dei
danni, è difficile per chi deve dare delle spiegazioni far capire
quello che può essere il cambiamento di valore magari legato ad una
situazione momentanea. A tale proposito è importante che venga
fatta un'opera di sensibilizzazione e soprattutto di conoscenza di
tutto il contenuto di questa legge.
Nell'ambito del capo II gli articoli 8 e 9 sono stati rivisti in
funzione di un coordinamento ancora più chiaro ed esplicito delle
regole concernenti l'imposizione del vincolo preordinato
all'esproprio con la normativa urbanistica regionale (qui trovate
le correzioni nel testo emendato). L'articolo 10 attribuisce
inoltre una maggiore certezza, rispetto al testo unico,
sull'indennizzo da corrispondere nel caso si debba reiterare un
vincolo espropriativo decaduto, fissandolo al 4% sull'indennità
d'esproprio iniziale per ogni anno o frazione di anno di
reiterazione del vincolo. Questa è una novità che va a riconoscere
nel cittadino, che già è penalizzato da interventi di questo tipo,
almeno una certezza su un parziale indennizzo. La necessità di
reiterazione del vincolo è un discorso che dipende dalle necessità
collettive, quindi è ampiamente giustificato. Nel contempo è stato
fissato un termine massimo per la richiesta del proprietario al
fine di riscuotere l'indennizzo per la reiterazione del vincolo - 1
anno dalla data dell'atto che reitera il vincolo -, inserendo degli
indispensabili paletti temporali che evitino di dilatare
all'infinito le procedure. Qui in sede di esame da parte della
commissione è emerso un problema legato al fatto che deve essere il
proprietario a richiedere questo. In questi passaggi di
informazione sarebbe importante, a detta dei commissari che hanno
partecipato al dibattito, creare una sorta di pari opportunità
soprattutto rivolta ai più deboli - ovvero coloro che conoscono
meno le normative -, al fine di evitare che "piova sempre sul
bagnato", nel senso che chi è più a conoscenza delle cose risulti
essere anche il più premiato.
Il capo III contiene disposizioni operative per le progettazioni
dei piani particellari di espropriazione, incombenti molto
importanti, al pari di quelli tecnici. È infatti evidente che, in
un sistema nel quale l'espropriazione deve precedere la
realizzazione dell'opera, la previsione della quantità di aree
necessarie all'esecuzione dei lavori, ovvero dei costi indennitari,
deve necessariamente essere svolta in sede progettuale e con la
massima precisione; in caso contrario, si potrebbero avere
spiacevoli conseguenze sia nel momento espropriativo - qualora, per
esempio, il quadro economico di progetto non contenesse le
indennità effettivamente occorrenti all'espropriazione -, sia nel
momento realizzativo, nel caso in cui non si potesse realizzare
l'intervento per inadeguatezza delle aree espropriate. Importante
ed innovativa è la procedura di cui all'articolo 13, diretta ad
acquisire nel minor tempo possibile le aree che, pur non previste
nel piano particellare di espropriazione, tuttavia appaiano,
durante l'esecuzione dei lavori, necessarie per realizzare l'opera.
In tale ambito si è data massima rilevanza alle intese con i
proprietari, prevedendo che la sottoscrizione del verbale di
accordo sostituisca ogni formalità procedurale e consenta
l'immediata occupazione delle aree necessarie alla prosecuzione dei
lavori; coerentemente con la detta finalità acceleratoria, si è
incoraggiata la definizione di tali accordi bonari riconoscendo ai
proprietari che li sottoscrivono una maggiorazione indennitaria
sotto forma di indennità aggiuntiva.
Il capo IV fa riferimento alle disposizioni previste dal testo
unico sulla dichiarazione di pubblica utilità. Non è il caso di
addentrarci nei dettagli nel caso specifico, perché si tratta di un
recepimento di quanto previsto nel testo unico.
Il capo V, nel disciplinare la procedura espropriativa, prevede
come procedura ordinaria quella basata sulla pronuncia
dell'espropriazione da effettuarsi contestualmente alla
determinazione dell'indennità di espropriazione, fattispecie che
permette una notevole accelerazione procedurale pur nel rispetto
dei diritti degli espropriandi. Difatti, poiché nello schema
procedurale attualmente vigente l'accettazione o il rifiuto
dell'indennità da parte del proprietario non incidono in alcun modo
sulla possibilità di definire il procedimento espropriativo, tant'è
che il decreto di esproprio può essere pronunciato in ogni caso,
non vi è alcuna ragione per ritardare l'emanazione del decreto
ablativo posticipandola ad un momento successivo all'offerta
dell'indennità ed al pagamento o deposito della stessa. L'articolo
21 - questo è un passaggio importante che in commissione è stato
dibattuto e anche parzialmente modificato - regola una fattispecie
che deve rivestire un carattere di eccezionalità rispetto a quella
ordinaria: "l'occupazione d'urgenza preordinata all'espropriazione"
introdotta con l'articolo 22 bis del testo unico statale ed elenca
alcuni casi, previsti sia dal testo unico che dal gruppo di lavoro
interregionale, nei quali è possibile ricorrere a tale istituto. Il
disegno di legge prevede che in ogni caso debbano essere indicate
le ragioni di particolare urgenza, riferite alla natura dell'opera
da eseguire, che giustificano la definizione della procedura
espropriativa a lavori eseguiti. Di cosa si tratta? In sede di
commissione è stato proposto di allargare l'utilizzo di questo tipo
di procedura alle situazioni, ove il responsabile del procedimento
lo ritenga opportuno, di presenza di più di 50 ditte espropriande.
Noi abbiamo una situazione logistica e particolare del territorio,
con la frammentazione della proprietà questa possibilità la si può
applicare in alcuni tipi di opere, dove si va a definire in via
preliminare il piano particellare preciso e il piano dei
frazionamenti. Questo succede non per le opere che hanno una
facilità di individuazione del progetto, ma soprattutto nel caso di
strade o opere su terreni in pendenza, dove la probabilità che ci
si trovi a dover apportare dei correttivi durante l'esecuzione
delle opere è alta, per esempio realizzazione di accessi,
possibilità di trovarsi con dei reliquati e soprattutto quando si
ha a che fare con interventi in zone sensibili dal punto di vista
urbanistico. Le zone sensibili si hanno soprattutto quando con dei
piccoli appezzamenti si va ad incidere in aree edificabili su lotti
che, privati anche solo di una decina di metri quadri in più,
rischiano di avere una penalizzazione forte, perché questo va a
scombinare le possibilità edificatorie del lotto.
Il capo VI tratta l'intera procedura di determinazione delle
indennità, dalla determinazione al pagamento, deposito e svincolo.
Rispetto alla normativa statale, sono da sottolineare le notevoli
semplificazioni procedurali introdotte a favore dell'espropriato,
sia per quanto riguarda l'accertamento della proprietà che la
documentazione che l'espropriato deve produrre per ottenere il
pagamento.
Il capo VII regola l'occupazione temporanea, la quale, a seconda
delle differenti fattispecie, può determinare o meno l'avvio della
procedura espropriativa.
Nel capo VIII sono apportate modificazioni a leggi regionali, in
particolare alla legge regionale n. 44/1974 ed alla legge regionale
n. 11/1998, la cosiddetta "legge urbanistica". Rispetto alla prima
norma, si sono mantenuti i principi fondamentali previsti ad
integrazione delle indennità relative alle zone agricole, a seguito
di un'attenta valutazione della loro attuale compatibilità rispetto
alla normativa nazionale e agli orientamenti comunitari in materia.
Qui un sostegno a questa proposta vi è nel momento in cui, per
quanto riguarda il settore, è stato discusso ampiamente il Piano di
sviluppo rurale, che è andato a riconoscere una particolare
situazione legata al nostro territorio; di conseguenza, l'appoggio
di questa legge può essere lo stesso. Sono state invece eliminate
le disposizioni collegate a metodologie di calcolo degli indennizzi
per i centri edificati, dichiarate illegittime da successive
sentenze della Corte costituzionale. Questo è quanto emerso dal
lavoro degli uffici preposti alla predisposizione del disegno di
legge. Rispetto alla seconda norma, si è considerato che il diritto
di proprietà è un interesse primario che deve essere garantito in
modo uniforme su tutto il territorio e si è proceduto, pertanto, ad
un allineamento a 5 anni della durata del vincolo espropriativo,
prevista in 10 anni dall'articolo 91 della legge regionale n.
11/1998. Questo, come dicevo prima, è stato dibattuto, teniamo
conto però che dall'esame dei tempi è emerso che i 5 anni sono
netti in questo caso, però gli anni effettivi, dal momento in cui
si va ad adottare un piano regolatore al momento dell'approvazione
da cui scattano i 5 anni, vanno ad aggiungersi ai 5 anni, quindi vi
è la tendenza all'atto pratico a trovarsi con un vincolo che non
dura 5 anni, ma un po' di più. Sempre nell'ottica di garantire
l'espropriando, pertanto, si è deciso di mantenere i 5 anni
previsti dal testo unico, piuttosto che i 10 anni previsti dalla
legge n. 11.
Président - Je déclare ouvert le débat.
La parole au Conseiller Viérin Marco.
Viérin M. (SA) - Il nostro ringraziamento va alla III
Commissione che su questo aspetto ha lavorato ed analizzato le
problematiche in senso pratico, come pure al collega Isabellon per
l'esame dettagliato effettuato in aula in merito alla questione;
egli ha anche fornito alcune suggestioni e posizioni del movimento
della "Stella Alpina" al riguardo, posizioni che vorrei ribadire ai
colleghi per far capire un aspetto che già abbiamo presentato in
commissione. È giusto espropriare dei beni immobili di proprietà
privata per opere pubbliche, ma è anche giusto dare un corretto
indennizzo, il più possibile vicino al valore di mercato,
altrimenti continuiamo a "far piovere sempre sul bagnato", cioè chi
specula e vende i propri terreni edificabili in anticipo non
rischia espropri e chi invece vuole tenere il proprio terreno
perché ci tiene, in quanto è un terreno che apparteneva alla sua
famiglia, viene "fregato. Questo è un fenomeno che esiste anche in
Valle d'Aosta, come lo si può arginare? Abbiamo cercato di lavorare
al riguardo, il nostro lavoro lo abbiamo portato in commissione,
dove l'Assessore e il relatore ci hanno esternato alcuni loro punti
di vista; vedremo nel dibattito se vi saranno "situazioni" che
potranno interessarci e venire incontro a quanto stiamo
proponendo.
Secondo noi, la Regione Valle d'Aosta, nel dettare la propria
disciplina sull'espropriazione, deve solo rispettare i principi
fondamentali della legislazione nazionale di settore, senza più
essere vincolata alla normativa statale di dettaglio, dalla quale
può discostarsi onde meglio soddisfare le eterogenee esigenze
locali. Qui si tratta di ribadire le nostre competenze, come più
volte abbiamo detto. In un momento di difficoltà, di uno Stato che
accentra tutto abbiamo l'occasione di far sentire la nostra voce e
ribadire le nostre competenze. Vi leggo l'ultimo parere giuntoci da
uno studio autorevole: lo studio legale "Acquarone" di Genova, con
il quale abbiamo lavorato per circa un mese al riguardo, cioè sulle
competenze della Valle d'Aosta. Chiederei ai colleghi di prestare
molta attenzione - poi chi lo vorrà potrà chiedermene copia -: si
tratta di un documento molto interessante che non riguarda soltanto
il settore espropriativo, ma potrà interessare nel contenuto altri
settori oggi non trattati.
"Nell'ordinamento della Repubblica italiana la potestà
legislativa è ripartita fra Stato e Regioni a statuto ordinario o
speciale in relazione a specifiche materie di intervento. Dalla
formulazione del testo vigente della Carta costituzionale è infatti
possibile enucleare le materie riservate alla potestà legislativa
esclusiva dello Stato e quelle attribuite alla potestà legislativa
concorrente, nonché ricavare, con procedimento deduttivo, le
materie rimesse alla competenza esclusiva delle regioni. In merito
è da evidenziare la completa riformulazione dell'articolo 117 della
Costituzione, il quale, in seguito all'approvazione della legge
costituzionale 18 ottobre 2001, n. 3 di modifica al titolo V, parte
II della Carta fondamentale, ha sovvertito, in funzione del
principio di sussidiarietà, l'originario criterio di ripartizione,
riservando alla competenza legislativa esclusiva dello Stato
soltanto un limitato numero di materie indicate analiticamente e
devolvendo alle regioni la potestà legislativa primaria su tutti
gli altri settori, con la sola eccezione delle materie rimesse alla
legislazione concorrente, nelle quali allo Stato spetta
disciplinare solo i principi fondamentali
... " - ed è il nostro
caso - "...
in ciascuna delle ipotesi sopra elencate il potere
legislativo regionale è comunque soggetto a dei vincoli, i quali
peraltro risultano essere variabili in relazione alla materia
trattata.
Rispetto alle materie di legislazione concorrente,
costituiscono limiti alla potestà legislativa delle Regioni a
statuto ordinario..."
- e qui capirete perché parliamo prima di
Regioni a statuto ordinario -
"... la Costituzione, gli obblighi
internazionali e quelli derivanti dalla partecipazione alla
Comunità europea, i principi generali dell'ordinamento giuridico,
le norme fondamentali di riforma economico-sociale, i principi
fondamentali stabiliti dalle leggi dello Stato che disciplinano la
materia di settore. Nell'ambito delle materie di legislazione
esclusiva, le Regioni a statuto ordinario sono soggette agli stessi
limiti di cui sopra, con l'eccezione però dei principi fondamentali
statali, i quali, se esistenti, possono trovare applicazione solo
fino al momento in cui le regioni non abbiano legiferato
autonomamente.
La descritta novella..."
- cioè quello che ho detto
poc'anzi -
"... fortemente ispirata all'intento del legislatore
costituzionale di riconoscere maggiore autonomia agli enti
territoriali, è intervenuta in modo significativo nel sistema di
rapporti fra Stato e Regioni a statuto ordinario, ma la nuova
disciplina..."
- e qui entriamo nel nostro caso specifico, ma
era importante fare queste premesse -
"... costituzionale non ha
mancato di riverbare i propri effetti anche nei confronti delle
Regioni a statuto speciale. Atteso che l'articolo 10 della legge
costituzionale n. 3/2001 ha consentito che le disposizioni della
novella venissero estese anche a queste ultime, almeno in attesa
dell'adeguamento dei propri statuti..."
- argomento che abbiamo
già cercato di trattare più volte -
"... ecco quindi che le
Regioni a statuto speciale hanno visto accrescere i propri poteri
rispetto a quelle materie per le quali lo statuto stesso..."
-
cioè il nostro -
"... riconosceva forme di autonomia meno
ampie.
Emblematico in tal senso può essere, per quanto riguarda la
Regione Valle d'Aosta, la vicenda relativa alla materia
dell'espropriazione di pubblica utilità. L'articolo 3 dello Statuto
speciale della Valle d'Aosta riconosce alla Regione potestà
integrativa ed attuativa in materia di espropriazione per pubblica
utilità per la realizzazione di opere non a carico dello Stato. Si
tratterebbe quindi di potestà legislativa né esclusiva, né
concorrente, ma di attuazione, la quale vincola l'ente regionale a
legiferare nel rispetto, oltre che nei limiti indicati all'articolo
2 dello Statuto, anche dei principi contenuti nelle leggi cornice,
nonché nelle disposizioni di dettaglio contenute nella normativa
nazionale. Sennonché, per effetto dell'articolo 10 della legge
costituzionale n. 3/2001, nonché all'articolo 5 del Testo unico
sugli espropri, la potestà legislativa della Valle d'Aosta in
materia espropriativa è stata fatta transitare da quella attuativa
a quella concorrente, vincolata al rispetto dei soli principi
fondamentali stabiliti dalle leggi quadro e non anche alla
normativa di dettaglio, alla quale dunque la Regione può
derogare..."
- e questo è il discorso anche sostanziale -
"... infatti, benché le espropriazioni per pubblica utilità non
siano state esplicitamente menzionate nell'articolo 117 della
Costituzione, si esclude che la potestà legislativa in materia
possa essere fatta rientrare in quella residuale, e quindi primaria
delle regioni, dovendo più correttamente essere annoverata fra le
materie di potestà legislativa concorrente, come è stato
riconosciuto del resto anche dall'adunanza generale del Consiglio
di Stato del 29 marzo 2001, n. 4, pronunciatasi in sede consultiva
nell'ambito della procedura di approvazione proprio del Testo unico
sugli espropri..."
- in tale occasione questo concetto è stato
ribadito -
"... ne consegue quindi che, in tema di
espropriazione per la realizzazione di opere di interesse
regionale, la Valle d'Aosta non è più vincolata al rispetto della
normativa nazionale di dettaglio, ma solo ai principi fondamentali
della legislazione di settore, alla cui osservanza è tenuta per
esigenze di uniformità di disciplina sull'intero territorio..."
- questo lo possiamo spiegare in questo senso: possiamo legiferare
all'interno di quella forbice, cioè non superare il valore venale,
quindi il 100% dell'indennità di esproprio, ma dobbiamo stare sotto
al 100% -
"... in realtà, l'espropriazione non è una materia in
senso proprio, trattandosi piuttosto di una disciplina strumentale
e complementare alle singole materie per le quali svolge la propria
funzione servente, con la conseguenza che il regime delle
competenze legislative che la disciplinano muta a seconda della
materia cui si inerisce. Ne discende che, nel dettare la disciplina
dell'espropriazione per pubblica utilità, la Regione Valle d'Aosta
incontrerà gli stessi limiti che vincolano la propria capacità di
legiferare nella materia di riferimento, con la conseguenza che,
laddove vanti potestà legislativa primaria, non sarà neppure
soggetta al rispetto dei principi fondamentali dettati dalla
normativa nazionale di settore..."
-
quindi in questo
caso avremo anche degli spazi di competenza primaria, neanche
concorrente -
"... considerato pertanto che il disegno di legge
regionale n. 19..."
- e qui entriamo nel nostro caso -
"...
ha ad oggetto le espropriazioni connesse all'urbanistica e ai
lavori pubblici, la materia di riferimento è quella del governo del
territorio..."
- il famoso discorso a noi tutti caro, a parole
-
"... attribuita alla competenza legislativa concorrente, ex
articolo 117, comma 3, della Costituzione. Ne segue che la Regione
Valle d'Aosta, nel dettare la propria disciplina sulle
espropriazioni, dovrà solamente rispettare i principi fondamentali
della legislazione nazionale di settore, senza più essere vincolata
da normativa statale di dettaglio, dalla quale potrà discostarsi
onde meglio soddisfare le eterogenee esigenze locali. Ciò significa
che, pur sempre nel rispetto dei principi cardine della
legislazione nazionale, essa..."
- la Regione -
"... sarà
libera di derogare alle disposizioni sia di rango legislativo che
regolamentare del Testo unico sulle espropriazioni.
Il riconoscimento dell'autonomia regionale nel dettare la
disciplina in materia espropriativa è del resto testimoniato in
modo inconfutabile dalle modifiche..."
- e questo è un
passaggio molto importante -
"... che sono state apportate al
testo unico dal decreto legislativo 27 dicembre 2002 n. 302, il
quale, oltre ad avere abrogato l'articolo 1 del Testo unico sugli
espropri, comma 3, ha altresì eliminato dal testo stesso, al
successivo articolo 5, ogni riferimento alla qualificazione di
valore di riforma economico-sociale dei principi desumibili dal
testo unico..."
- questo per far sì che non fossero penalizzate
le Regioni a statuto speciale, togliendo dal Testo unico sugli
espropri la "tipologia"... che la stessa legge sugli espropri fosse
stata una riforma economico-sociale -
"... d'altra parte, in
passato la Corte costituzionale, pronunciandosi ad esempio sulla
legittimità costituzionale della legge n. 109/1994, ha affermato
che l'autoqualificazione legislativa delle norme di riforma
economico-sociale non può assumere valore precettivo tale da
attribuire alle norme una natura diversa da quella ad essa propria,
quale risulta dalla loro oggettiva sostanza (sentenza della Corte
costituzionale n. 482 del 7 novembre 1995). Non è quindi consentito
alla stessa normativa di autoqualificarsi come legge di grande
riforma..."
-
pertanto, noi abbiamo competenza almeno
concorrente -
"... il significato che va colto dall'intervento
abrogativo apportato con il decreto legislativo n. 302/2002 è
quello di tributare alle regioni la libertà che ad esse spetta in
una materia che, essendo rimessa alla potestà legislativa
concorrente, non può essere soggetta esclusivamente a quei principi
nazionali a cui gli enti territoriali sono tenuti per esigenze di
uniformità. Conclusione questa alla quale si è pervenuti all'esito
di una tormentata evoluzione giurisprudenziale, che ha portato la
consulta ad affermare, con la sentenza sopra richiamata, che non
tutte le disposizioni della legge statale delle materie di
legislazione concorrente rappresentano norme fondamentali di
riforma economico-sociale, ma solo i nuclei essenziali del
contenuto normativo che quelle disposizioni esprimono per i
principi enunciati o da essi desumibili (sentenza del Consiglio di
Stato n. 482/1995). La statuizione di principio ricavabile da tale
pronuncia comporta quindi per la regione contitolare del potere
legislativo concorrente..."
- cioè la Valle d'Aosta -
"...
che non è vincolante il testo letterale della singola disposizione
compresa nella normativa nazionale di settore, ma il nucleo
essenziale del contenuto normativo al quale debba essere
riconosciuto valore di riforma economico-sociale.
L'applicazione dei principi sopraesposti alla tematica dei
criteri indennitari consente dunque alla Regione Valle d'Aosta, nel
dettare la disciplina dell'espropriazione per pubblica utilità, di
non riprodurre alla lettera il testo dell'articolo 35 del Testo
unico sulle espropriazioni, potendo discostarsi da tale
disposizione purché venga rispettato il nucleo essenziale della
norma avente valore di riforma economico-sociale in esso
racchiusa..." -
cioè stare nella forbice, da quel limite
fissato, che è circa il 50%, poi in senso sostanziale al 100% del
valore venale -
"... ciò significa che l'ente regionale,
nell'esercizio della propria competenza legislativa in materia,
potrà adottare dei criteri diversi, sempre che non venga sovvertita
la finalità della disposizione statale consistente nella volontà di
contenere l'entità dell'indennizzo entro un valore
inferiore..."
- è quello che spiegavo prima -
"... a quello
venale dell'immobile espropriando, allo scopo di risanare la
finanza pubblica o di incentivare la ripresa delle opere
pubbliche.
In conclusione, a conferma di tale assunto, è ravvisabile,
nonostante le critiche sollevate da parti politiche avverse,
proprio dalla statuizione di principio contenuta nella nota
ordinanza n. 444/2000 della Corte costituzionale... la quale, pur
riguardando..."
- essa concerne la Regione Lombardia -
"...
nella fattispecie l'espropriazione di un'area agricola, ha ritenuto
legittima la determinazione dell'indennizzo sulla base di criteri
e/o sistemi di calcolo diversi da quelli stabiliti dall'articolo 5
bis della legge n. 359/1992 che, occorre sottolineare, disciplinava
anche le indennità da erogare per l'espropriazione di aree
edificabili"
.
Questo è l'ultimo documento pervenutoci oggi, a seguito anche di
discussioni in commissione... Quindi presentiamo 3 emendamenti, 2
dei quali riguardano la sostanza e vado a spiegarli brevemente.
Crediamo che il secondo emendamento - inizio ad illustrare gli
emendamenti di sostanza - sia molto chiaro, perché riteniamo sia
nostro dovere ricercare e formalizzare quegli strumenti legislativi
che permettono in Valle d'Aosta di pagare ai proprietari un prezzo
il più vicino possibile al reale valore di mercato dei beni
espropriati anche per le zone edificabili. Con tale emendamento
chiediamo che le indennità siano pagate nella misura dei 4/5 del
valore venale - cioè l'80%, dunque stare sotto quel 100% del valore
venale, quindi nella forbice che ci consente di legiferare - del
bene espropriato e che si trovi nelle zone edificabili A, B, C, D
dei piani regolatori generali comunali e non come previsto dal
provvedimento in esame, che accetta il metodo di calcolo previsto
dalla legge nazionale, metodo che nella sostanza permette di dare
un'indennità di esproprio solo pari a circa il 50% del reale valore
del bene espropriato (per i colleghi che non sanno la formuletta,
in maniera molto semplice: il valore decumenale e tutto quanto...
più il valore venale, diviso 2... si ottiene circa il 50-51% del
valore reale, inoltre vi è la trattenuta del 20% alla fonte
dell'imposizione fiscale; per cui, alla fine, si va a prendere un
valore reale rispetto a quello di mercato del 40% circa).
L'altro emendamento riguarda un altro passaggio importante,
perché, come ha detto giustamente il collega Isabellon, il Testo
unico sull'espropriazione ha come principale finalità la tutela dei
cittadini e prevede che si debba pagare prima di dare esecuzione ai
lavori. Facendo gli espropri prima può succedere che il
progettista, per errore o per inconvenienti sorti sul momento
relativamente ai lavori, per difficoltà non preventivate, debba
modificare il tracciato della strada o l'opera pubblica, andando a
modificare le occupazioni e le superfici, ma ormai gli espropri
sono stati fatti e l'ente pubblico si è appropriato del bene, anche
se non l'ha utilizzato. Sono quei famosi reliquati a cui si
riferiva il relatore Isabellon che possono rimanere sul territorio;
la legge prevede che si possa restituirli al vecchio proprietario
utilizzando la formula della retrocessione. È chiaro che, se
utilizziamo questa formula, che pure condividiamo - perché è
logico: se io prendo un bene ad un privato che poi non mi serve, ho
espropriato di un bene una persona senza motivo, quindi esso va
restituito, se il soggetto ne fa richiesta -, sorge un problema sul
valore, perché, se ho pagato a questo signore il 50% del reale
valore - ipotizziamo che di 100 io abbia pagato 50 - , quando
glielo restituisco, quanto gli devo chiedere? Se non lo
specifichiamo in legge, sappiamo perfettamente che gli enti
pubblici possono incorrere su queste determinazioni di prezzo anche
in un'eventuale accusa di danno erariale, in quanto l'ente
pubblico, quando deve cedere una proprietà pubblica, per legge deve
incassare il maggior valore possibile, almeno di mercato. Pensiamo
allora alle situazioni: abbiamo espropriato a tizio e caio dei
terreni, valore di mercato 100, abbiamo pagato loro 50, non
utilizziamo o utilizziamo in parte tali terreni, questi signori
fanno la richiesta di retrocessione, quindi di riprendersi il loro
bene, quanto pagano? Probabilmente dovranno pagare 100; quindi cosa
abbiamo combinato? Un pasticcio, perché abbiamo preso dei beni a
tizio e caio, abbiamo dato loro 50 lire ma, per restituirglieli,
chiediamo 100: questi signori, per riavere i terreni di cui erano
proprietari, quindi devono sborsare 50... perché? Perché il
progettista ha fatto un errore? Perché un'amministrazione pubblica
ha sbagliato? Perché è sorto un inconveniente? Crediamo che questo
non sia logico, quindi abbiamo voluto presentare un emendamento per
meglio precisare questo passaggio, altrimenti metteremmo in
difficoltà le amministrazioni perché il testo unico prevede di
definire il prezzo della retrocessione tramite un accordo fra le
parti, ma sappiamo che un ente pubblico non può accordarsi per un
prezzo che sia inferiore al valore di mercato per non rischiare il
danno erariale - sorge poi l'altro problema che abbiamo discusso
con l'Assessore: quello della ritenuta del 20%, ma quella è materia
fiscale e, purtroppo, già lì il proprietario, che si vede
espropriato in maniera scorretta e si vuole riprendere il bene, ci
rimette il 20% se non fa la dichiarazione dei redditi e così via,
però questo è già un problema di carattere diverso -; quindi noi
riteniamo che questa sia una questione importante da affrontare per
evitare che poi, oltre ad essere danneggiati, si sia anche derisi,
perché poi alla fine succede così.
Il terzo emendamento è più di carattere logico: nella
Commissione regionale per le espropriazioni, prefissata
all'articolo 4, intendiamo proporre quanto presentato dalle
organizzazioni di categoria, cioè l'inserimento di 2 esperti
designati uno dall'Ordine degli ingegneri, l'altro dal Collegio dei
geometri della Valle d'Aosta, perché riteniamo che siano persone
qualificate su questi aspetti, perché, comunque, quando si parla di
andare a definire alcuni valori, per definire valori di zone
edificabili, che siano di tipo A, B, C o D, industriali, non si
possono mettere dei rappresentanti sindacali o altro... si devono
conoscere i reali valori di mercato.
Questo è quanto ritenevamo sottoporre al Consiglio; in sintesi,
riteniamo si debba agire per la maggiore tutela del cittadino,
secondo quella che è stata la volontà del legislatore quando è
stato presentato il Testo unico degli espropri sul piano nazionale,
facendo sì che... è vero che gli enti pubblici possono agire - non
siamo qui a dire di mettere loro dei vincoli -, ma possono farlo in
modo ragionevole e non di imperio e, nel contempo, soprattutto
dobbiamo verificare se non abbiamo la possibilità di dare un 30-40%
in più a coloro che verranno espropriati di piazzali, di giardini,
di corti, di parcheggi in aree edificabili - che siano in zone
industriali, commerciali, centro storico o in zone residenziali -,
ebbene dobbiamo avere il coraggio di affrontare questo tema, anche
perché io mi sono ripreso tutti i ricorsi alla Corte costituzionale
di questi ultimi anni e vi dico che vi sono ricorsi su temi meno
importanti di questo che interessano poche persone in Valle d'Aosta
e non, come probabilmente avverrà, con la legge sugli espropri, che
interesserà negli anni quasi tutti; allora, o abbiamo il coraggio
di provare a portarci a casa delle competenze, altrimenti è inutile
che ci "parliamo addosso"!
Président - La parole à l'Assesseur au budget, aux finances, à
la programmation et aux participations régionales,
Marguerettaz.
Marguerettaz (UV) - Innanzitutto vorrei ringraziare tutti coloro
che hanno avuto un ruolo attivo nella predisposizione di questo
disegno di legge. Dalla consistenza della relazione presentata dal
collega Isabellon, che ringrazio di cuore, si capisce qual è stato
il lavoro delle commissioni e degli uffici e il coinvolgimento di
tutta la società civile che su questo tema ha voluto dare un
contributo. Devo evidenziare che già in fase di predisposizione era
stato avviato un confronto serrato sia con gli ordini
professionali, sia con il Consiglio permanente degli enti locali,
che in particolar modo ha contribuito a definire la proposta che
oggi il Consiglio sta esaminando. Questo percorso ha permesso di
analizzare in modo specifico tutta una serie di dettagli, quindi ha
simulato dei percorsi per adottare uno strumento di lavoro. Questo
iter è stato particolarmente lungo, lo dimostra il fatto che questo
disegno di legge è stato presentato all'inizio di marzo e arriva
solo oggi in Consiglio, per questo ho consegnato al tavolo della
Presidenza un emendamento che riguarda la dichiarazione di
urgenza.
Apprezzo il lavoro fatto dalla "Stella Alpina", uno sforzo
dettato da motivi e da ragioni più che nobili. È stato detto dal
Consigliere Isabellon, e ripetuto dal Consigliere Viérin, che
questa legge pone particolare riguardo alla proprietà, perché,
quando parliamo di espropri, parliamo del sacrificio massimo che
possiamo chiedere ad un proprietario: quello di privarsi della sua
proprietà. Lo sforzo è stato quello di coniugare le necessità che
ha una pubblica amministrazione nell'effettuare certe opere e la
garanzia del privato. Sapete bene che i precedenti riferimenti
legislativi permettevano un'occupazione d'urgenza e l'effettuazione
delle opere con un indennizzo a "babbo morto", perché venivano
indennizzati dopo svariati anni. La discussione che è stata
affrontata in modo ineccepibile all'interno della commissione ha
già messo in evidenza alcune sintonie tra quanto espresso oggi dal
Consigliere Viérin e la volontà di fondo, tuttavia le proposte che
sono supportate da un autorevole parere legale non fugano tutti i
dubbi, perché lo stesso Avvocato Gerbi dello studio "Acquarone",
nel redigere il primo parere che abbiamo avuto modo di leggere in
commissione, non ha totalmente escluso la possibilità che
l'introduzione di un criterio diverso per la determinazione
dell'indennità del terreno edificabile non comportasse una
possibile dichiarazione di incostituzionalità sollevata dal
Governo. La condivisione è di principio, perché chi, dal punto di
vista del principio, può esprimere un concetto diverso da quello
che questo emendamento sottende, ovvero indennizzare l'esproprio
con il suo valore? Detto questo, credo che questa legge sia così
importante da indurci ad avere un approccio responsabile: da un
lato, si adotti in modo rapido un provvedimento, che - ricordo -
era già allo studio nella precedente legislatura ed è fortemente
richiesto da tutti gli enti locali; dall'altro, ci può essere una
scommessa dal punto di vista statutario per il Consiglio regionale
e anche di principio, per fare successivamente all'approvazione di
questa legge un approfondimento congiunto. In questa sede manifesto
la disponibilità ad approfondire insieme al gruppo della "Stella
Alpina" un eventuale provvedimento che, alla ripresa dei lavori,
possa impostare un provvedimento rivolto a riconsiderare i criteri
di valutazione.
Per quanto attiene gli altri ragionamenti che sono stati
proposti in relazione agli altri emendamenti, avevo già avuto modo
di dire in commissione che l'inserimento all'interno della
Commissione regionale delle espropriazioni di esperti derivanti
dall'Ordine degli ingegneri e dal Collegio dei geometri avrebbe
introdotto una disomogeneità all'interno del gruppo, creando
situazioni conflittuali qualora un rappresentante dell'Ordine degli
ingegneri e dei geometri si trovasse nella condizione di dover
valutare quanto fatto da un proprio collega. Avevo espresso quindi
una non disponibilità nel disaggregare una commissione che si
trovava nella condizione di dover valutare l'attività fatta da un
professionista, perché ricordo che, rispetto a questa rivoluzione
nell'ambito del procedimento espropriativo, il tecnico, oltre a
fare i frazionamenti, deve individuare anche il valore, pertanto la
Commissione regionale per le espropriazioni deve giudicare la
congruità dei valori che sono già stati definiti da un
professionista appartenente all'ordine. Nessuna valutazione in
merito all'autorevolezza della rappresentanza dell'Ordine degli
ingegneri e dei geometri, tant'è che poi sono loro a fare queste
valutazioni, ma è una questione che riguarda l'attività di
controllo, controllato e controllore e quindi verificatore.
Per quel che attiene il secondo emendamento, ho già espresso il
mio parere, quindi ne chiedo il ritiro con questo impegno. È
inutile che stia a rappresentarvi altri pareri legali e altra
dottrina in merito al parere dell'Avvocato Gerbi dello studio
"Acquarone", perché altrettanto autorevoli così come potrei portare
autorevole dottrina, il Prof. Cerisano, che ha in qualche modo
collaborato al termine della precedente legislatura, che su un
proprio libro indica come limite non superabile il dettato del
testo unico.
Anche per quanto attiene l'emendamento n. 3 abbiamo una
posizione diversa, quindi ne chiedo il ritiro, ma faccio una
considerazione: ho sentito dal Consigliere Viérin un ragionamento
che alla base vede un errore dell'amministrazione; in realtà, non
possiamo immaginare una "costruzione" legislativa che si fondi su
una possibilità di errore da parte dell'ente pubblico, perché?
Perché giusto valorizzando quelle risorse che nel primo emendamento
i Consiglieri hanno voluto onorare nella presenza di una
commissione... questi frazionamenti sono fatti da professionisti
che, per il fatto di essere iscritti a certi ordini, dovrebbero
dare garanzia di elevata professionalità. Se ciò corrisponde a
quanto affermato, il frazionamento dovrebbe essere un frazionamento
preciso e solo straordinariamente ed eccezionalmente non dovrebbe
corrispondere alle reali necessità dell'ente. Qualora il lavoro
ricopra carattere di particolare eccezionalità, ricordo che vi è la
dichiarazione di urgenza che evita delle discrepanze, in quanto il
frazionamento verrebbe fatto in una fase successiva con
un'individuazione precisa delle superfici da occupare; ecco che, a
fronte di questo ragionamento, la retrocessione dovrebbe essere una
retrocessione del tutto eccezionale che non giustificherebbe una
norma. Non solo, il Consigliere Viérin ha fatto un ragionamento in
danno alla proprietà, ma potremmo avere un ragionamento esattamente
opposto, quindi a vantaggio del proprietario, faccio l'esempio:
l'esproprio di un'area edificabile che successivamente viene
dichiarata non più edificabile, ma agricola, comporterebbe nella
fase di indennizzo un'erogazione di un determinato importo e
all'atto della retrocessione un corrispettivo che è di tipo
agricolo. Capite che questa è una norma che non possiamo andare ad
introdurre in modo organico, per cui sono anche disponibile in una
fase successiva a fare questo tipo di ragionamento, ma questo è un
tipo di approccio che non deve essere ricercato: non si deve
istituzionalizzare un metodo dove questa retrocessione diventa un
"modus operandi" consueto.
Per quel che attiene alle valutazioni di tipo fiscale, ricordo
che la ritenuta del 20% viene introdotta nell'ambito delle
espropriazioni dell'ente pubblico, ma anche nelle cessioni fra
privati la "mannaia" fiscale va a colpire i proventi: nell'ambito
dell'ente pubblico vi è una tassazione grezza che colpisce il 20%
delle indennità, mentre nell'ambito delle transazioni tra privati
abbiamo una determinazione analitica puntuale, ma ben più elevata
del 20%, che colpisce al contrario le plusvalenze; ma non è che
l'intervento dell'ente pubblico cambi l'approccio fiscale, in
entrambi i casi con metodi diversi viene trattenuta la quota di
diritto dell'amministrazione pubblica. Ricordo ancora che il 20%
comunque è un'opzione: qualora il proprietario ritenesse di non
essere stato trattato equamente, quel 20% lo può ritenere come
ritenuta a titolo di acconto e determinare il suo carico fiscale
nei metodi ordinari, come fa nell'ambito delle trattative con il
privato.
Credo che, nel riconoscere un fondamento rispetto agli
emendamenti, come già annunciato in commissione, si possa avviare
una fase di approfondimento successiva all'approvazione di questa
legge, che invito ad approvare nell'attuale formulazione ad
eccezione dell'emendamento relativo alla formulazione d'urgenza, e
avviare subito dopo un confronto cercando di valorizzare... ricordo
che l'identificazione del valore come è stato proposto dallo studio
"Acquarone" che aveva proposto i 3/4 ed era stato modificato ai
4/5... ma, se dovessimo fare una scommessa, perché non avvicinarci
il più possibile al valore che è il 100%? Anziché dire 3/4, 4/5,
quindi potremmo anche dire il 99%, se questo è il nostro obiettivo.
Ora, da un lato, abbiamo detto che vogliamo tutelare la proprietà;
dall'altro, però non voglio disconoscere i principi fondamentali
che regolano la nostra attività, fra cui quello di contenere la
spesa pubblica. Dovremo tenere conto di questo, ma non tanto come
nostra volontà, quanto per non correre il rischio della
dichiarazione di incostituzionalità, perché non è che il Governo
non fa questi ragionamenti: nell'ambito del contenimento della
spesa pubblica un ragionamento del genere potrebbe rischiare di
metterci fuori gioco. Sono disposto ad approfondire l'argomento
quindi... da un lato, è una giustizia nei confronti di una
proprietà negata; dall'altro, una rivendicazione di competenze che,
rispetto al pensiero autonomista che governa il mio gruppo di
appartenenza, trova sempre un ascoltatore attento.
Président - La parole au Conseiller Viérin Marco.
Viérin M. (SA) - Inizio questo secondo intervento confermando
alcune cose che l'Assessore ha voluto esprimere in aula, cioè che
questa discussione è stata effettuata già in commissione, ma anche
in questi 6-7 giorni noi abbiamo cercato di lavorare per trovare
dati che andassero a confermare ulteriormente questa nostra potestà
legislativa concorrente e, quando dico "potestà legislativa
concorrente", Assessore, lei ha capito perfettamente, come i
colleghi... che lo studio "Acquarone" è stato molto serio in questo
senso: non ha detto che noi possiamo fare quello che vogliamo, non
ha detto che possiamo fare niente, ma ha detto che, su alcuni
"passaggi" avvenuti in questi ultimi 2, 3 anni, in attesa delle
modifiche degli statuti delle Regioni a statuto speciale, noi oggi
su questo tema abbiamo potestà concorrente. Se lei ha dei pareri
che dicono qualcosa di diverso su questa potestà in merito a tale
materia, le chiedo, per cortesia, di farceli pervenire in copia
perché credo affronteremmo un bel confronto.
Sull'altro discorso poi lei mi ha un po' solleticato, ma voglio
perdere poco tempo, perché credo sia poi la sostanza che deve
vederci insieme... quando lei dice: "dobbiamo fare una battaglia al
99%, però dobbiamo guardare il discorso di pubblica utilità e
quindi il nostro ruolo di amministratori pubblici", io dico due
cose: noi abbiamo proposto l'80%, i 4/5, proprio tenendo conto di
questo fattore, cioè di una proposta seria, propositiva, che stesse
in piedi e non demagogica per una parte o per l'altra; dall'altra
parte però, se un ente pubblico deve realizzare 104 opere, ne
faccia 103, ma dia possibilmente un valore più equo a coloro a cui
vengono sottratti dei beni in senso non voluto, perché è giusto
sottrarre dei beni in senso non voluto per pubblica utilità, ma è
anche giusto che non vi sia il "mondo dei furbi", come stiamo
vedendo da più tempo, ribadisco il concetto "piove sempre sul
bagnato", che chi fa speculazione o vende non appena sente qualche
vociferare di intervento pubblico, di una struttura o quello che è,
incassa, mentre chi vuole tenere lì il suo "verger", la sua corte,
eccetera, si vede penalizzato; questa è la filosofia che riteniamo
indispensabile per un ragionamento di tipo valdostano.
Credo che il nostro terzo emendamento sia molto importante,
perché chiedo a tutti i consiglieri se non abbiano saputo di un
caso sul quale si sia fatto un esproprio che poi non si sia
dimostrato corretto... tutti conosciamo casi di espropri che poi
non sono stati corretti come previsti... non voglio fare accuse o
additare responsabilità a tecnici o ad amministratori pubblici, ma
queste cose si verificano..., Assessore, infatti il testo unico ha
previsto l'istituto della retrocessione, se nella casistica sulle
espropriazioni non vi fosse una percentuale di errori storici, la
legge nazionale, testo unico, non avrebbe inserito tale istituto. È
stato inserito perché nella casistica vi è un 10%, 15% di casi dove
vi sono dei reliquati. Dico solo che se, per esempio, ho un
reliquato di 60 metri che mi permette di parcheggiare le mie due
auto davanti casa... vi è stata l'espropriazione perché lì si
prevedeva di fare una curva, che poi non si fa più per un motivo di
pendenza, o per una sorgente... alla fine ho percepito un certo
valore al metro ma, per poterlo riprendere, anche se l'ente
pubblico non lo ha usato, devo pagare il doppio e in più devo
pagare un'altra somma al notaio, perché bisogna anche fare l'atto
per ritornare proprietari del bene e inoltre bisogna sostenere
anche delle spese tecniche. In quell'emendamento abbiamo detto che,
se si tratta di un errore - che sia dell'ente pubblico o del
tecnico -, chi è stato privato di un suo bene non deve pagare il
dazio, ma l'ente pubblico deve rispondere per i suoi sbagli.
Ho voluto solo trattare questi due aspetti perché li sentiamo
profondamente, spero che anche lei li senta profondamente, con la
sua Giunta, anche in senso materiale, e, con questa speranza,
ritiriamo gli emendamenti, però dichiariamo tranquillamente in aula
che questa è una proposta che il nostro gruppo difenderà fino in
fondo e che, proprio per un discorso di essere propositivi e non
essere qui a fare delle minoranze solo di tipo ostruzionistico, non
appena la legge sarà entrata in vigore, presenteremo un testo di
legge che riprenderà il secondo e il terzo emendamento, che sono
sostanziali, perché su questo tema dobbiamo osare sia perché è
corretto verso i Valdostani, sia perché vogliamo difendere le
nostre competenze.
Président - Je n'ai pas de collègues qui veulent intervenir, je
ferme la discussion générale.
La parole au Conseiller Riccarand, pour déclaration de vote.
Riccarand (Arc-VA) - Per dichiarare il voto favorevole del
gruppo "Arcobaleno" su questa proposta di legge. Si tratta di un
testo che recepisce la normativa nazionale, la quale rappresenta un
miglioramento rispetto alle procedure attuali in termini di
garanzia rispetto ai proprietari e di chiarezza nelle varie fasi
del procedimento di esproprio. È vero che il disegno di legge
regionale forse risentiva e risente ancora di questa estrema
cautela di non discostarsi troppo dall'impostazione del
provvedimento statale, in effetti, per quanto riguarda la normativa
urbanistica, si è ritenuto opportuno di andare ad introdurre delle
modifiche che meglio si raccordassero con la nostra normativa.
Nell'insieme, però, il nostro giudizio sul provvedimento è
positivo, lo riteniamo migliorativo, ci fa piacere che siano state
accolte una serie di proposte di modifica che, secondo noi,
migliorano il testo, quindi il voto sarà favorevole.
Président - Je rappelle que la Ie, la IIe et la IIIe Commission
ont donné leur avis favorable à la majorité. Nous passons à
l'examen de la loi dans le nouveau texte de la IIIe Commission.
Je soumets au vote l'article 1er:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - Je soumets au vote l'article 2:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - Je soumets au vote l'article 3:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - L'amendement n° 1 de la "Stella Alpina", à l'article
4, est retiré; j'en donne lecture:
Emendamento
Articolo 4
(Commissione regionale per le espropriazioni)
comma 1, lettera g)
Si sostituisce la lettera come segue:
"g) due esperti designati uno dall'Ordine degli Ingegneri ed
uno dal Collegio dei Geometri della Valle d'Aosta;".
Je soumets au vote l'article 4:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - Je soumets au vote l'article 5:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - Je soumets au vote l'article 6:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - Je soumets au vote l'article 7:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - Je soumets au vote l'article 8:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - Je soumets au vote l'article 9:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - Je soumets au vote l'article 10:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - Je soumets au vote l'article 11:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - Je soumets au vote l'article 12:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - Je soumets au vote l'article 13:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - Je soumets au vote l'article 14:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - Je soumets au vote l'article 15:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - Je soumets au vote l'article 16:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - Je soumets au vote l'article 17:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - Je soumets au vote l'article 18:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - Je soumets au vote l'article 19:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - Je soumets au vote l'article 20:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - Je soumets au vote l'article 21:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - Je soumets au vote l'article 22:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - Je soumets au vote l'article 23:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - L'amendement n° 2 de la "Stella Alpina", à l'article
24, est retiré; j'en donne lecture:
Emendamento
Articolo 24
Dopo il comma 4 si aggiungono i commi 5 e 6 come
segue:
"5. L'indennità di espropriazione delle aree edificabili
ricomprese nelle zone A, B, C e D, di cui all'articolo 22 L.R. 6
aprile 1998 n. 11, è determinata nella misura di 4/5 del valore
venale del bene e ridotto nella misura del quaranta
percento.
6. La riduzione di cui al comma 5 non si applica se sia stato
concluso l'accordo di cessione o se esso non sia stato concluso per
fatto non imputabile all'espropriato o perché a questi sia stata
offerta un'indennità provvisoria che, attualizzata, risulti
inferiore agli otto decimi di quella determinata in via
definitiva."
Je soumets au vote l'article 24:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - Je soumets au vote l'article 25:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - Je soumets au vote l'article 26:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - Je soumets au vote l'article 27:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - Je soumets au vote l'article 28:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - Je soumets au vote l'article 29:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - Je soumets au vote l'article 30:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - L'amendement n° 3 de la "Stella Alpina" est retiré;
j'en donne lecture:
Emendamento
Dopo il CAPO VI si aggiunge il seguente CAPO VI BIS:
"CAPO VI BIS
Retrocessione
Articolo 30 bis
(Rinvio alle disposizioni statali)
1. Salvo quanto previsto dal presente capo, alla
retrocessione si applicano le disposizioni statali vigenti.
Articolo 30 ter (Determinazioni sulla retrocessione)
1. L'espropriato e/o i suoi aventi causa possono chiedere la
retrocessione parziale e/o totale del bene espropriato.
2. Il corrispettivo della retrocessione totale e/o parziale,
se non è concordato dalle parti, è pari al valore dell'indennità
percepita dall'espropriato.
3. Le spese inerenti all'esecuzione della retrocessione
parziale e/o totale sono a carico del soggetto beneficiario
dell'espropriazione."
Président - Je soumets au vote l'article 31:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - Je soumets au vote l'article 32:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - Je soumets au vote l'article 33:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - Je soumets au vote l'article 34:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - Je soumets au vote l'article 35:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - Je soumets au vote l'article 36:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - Je soumets au vote l'article 37:
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - Il y a l'amendement de l'Assesseur Marguerettaz, qui
introduit l'article 38, c'est-à-dire la déclaration d'urgence; je
le soumets au vote:
Emendamento
"Articolo 38
(Dichiarazione d'urgenza)
1. La presente legge è dichiarata urgente ai sensi
dell'articolo 31, comma terzo, dello Statuto speciale per la Valle
d'Aosta ed entrerà in vigore il giorno successivo a quello della
sua pubblicazione nel Bollettino ufficiale della Regione."
Conseillers présents: 31
Votants: 29
Pour: 29
Abstentions: 2 (Lattanzi, Tibaldi)
Le Conseil approuve.
Président - La parole au Conseiller Lattanzi, pour déclaration
de vote sur le projet de loi dans son ensemble.
Lattanzi (CdL) - Solo per esprimere e dare un significato alla
nostra astensione su questo disegno di legge, che ha avuto un iter
particolare, in quanto, pur prendendo atto che vi è un
miglioramento delle leggi precedenti per quanto riguarda questo
tipo di regolamenti, avevamo espresso in commissione la perplessità
legata al tecnicismo esasperato di questo provvedimento, alla sua
burocratizzazione, al suo andare troppo nel dettaglio. Avevamo
espresso la perplessità legata al modo di fare le leggi, quindi
credo sia giusto sottolinearlo nel momento in cui questo disegno di
legge sta per essere approvato. Avevamo auspicato - perlomeno lo
auspico a nome del mio gruppo - che l'impostazione di leggi così
tecniche preveda una comprensione anche da parte del cittadino.
Questa è una legge fatta da tecnici per tecnici: se un semplice
cittadino volesse applicare questa legge, sarebbe matematicamente
impossibile; noi crediamo invece che il cittadino abbia il diritto
di poter vivere ed applicare le leggi senza bisogno del supporto di
professionisti - e questo senza nulla togliere a chi fa questo di
mestiere -, invece, mentre da un lato diciamo di delegiferare tutti
gli aspetti fiscali per avere sempre meno bisogno del
commercialista, dall'altro, per quanto riguarda le questioni di
urbanistica, dovremo sempre avere più bisogno di architetti e
geometri per definire la propria attività edilizia; per questo
motivo riteniamo che la legge abbia bisogno di un'espressione di
astensione per "significare" questo passaggio.
Président - Je soumets au vote la loi dans son ensemble:
Conseillers présents: 32
Votants: 30
Pour: 30
Abstentions: 2 (Lattanzi, Tibaldi)
Le Conseil approuve.
Président - Avec ce point nous terminons nos travaux
d'aujourd'hui, le Conseil est convoqué pour demain matin à 9
heures.
La séance est levée.
---
La séance se termine à 20 heures 17.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK