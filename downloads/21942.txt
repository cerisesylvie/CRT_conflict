Consiglio Regionale della Valle d'Aosta - Oggetto del Consiglio n. 1646 del 6 dicembre 2005 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1646 del 6 dicembre 2005 - Resoconto
OBJET N° 1646/XII - Suite de l'examen de la loi de finance et de
la loi de budget pour l'année 2006. (Continuation et clôture de la
discussion générale)
Président - Nous sommes toujours en discussion générale, nous
reprenons donc nos travaux.
La parole au Conseiller Riccarand.
Riccarand (Arc-VA) - Ci tenevo che fosse presente l'Assessore
alle finanze, anche perché, guardando questo bilancio e soprattutto
la relazione che ha fatto ieri, la domanda che mi pongo è se ci
sarà mai un Assessore alle finanze nella nostra Regione che dirà la
verità al Consiglio e alla popolazione valdostana per quanto
riguarda il bilancio e soprattutto la struttura dell'entrata di
questo bilancio, che è la base di tutto, perché, se non entrano i
soldi, è difficile spenderli.
Devo dire che le 3 pagine che l'Assessore ha dedicato nella sua
relazione ad un'analisi dell'entrata sono totalmente
insoddisfacenti e cercherò di argomentare questo giudizio partendo
dal presupposto che è vero che è importante la politica di spesa,
vedere dove vengono destinate le risorse, ma l'elemento essenziale
in qualsiasi economia politica è di vedere anche da dove entrano le
risorse, quali sono le nuove caratteristiche, come sono strutturate
tali risorse. Qui, ripeto, l'analisi che viene fatta ci sembra del
tutto carente. Intanto vorrei partire anch'io da un elemento che ha
già messo in luce la collega Squarzino stamani, intervenendo in
discussione generale, sul fatto che, contrariamente a quanto era
stato annunciato ad ottobre sui giornali, cioè l'operazione
"lacrime e sangue", rievocata anche nella relazione - con tagli
alle spese per 300 milioni di euro,
"quando la nave affonda va
giù anche il carico, lo Stato annaspa e di conseguenza la
Regione"
, questo diceva l'Assessore, prospettando una
situazione drammatica -, se andiamo a vedere i dati, tale
situazione in termini di entrata non è assolutamente così, perché i
dati indicano una crescita dell'entrata che ormai è continua,
perché, se andiamo a vedere la serie storica dell'entrata, dal 1981
al 2006, ci accorgiamo che c'è un'ininterrotta crescita e questa
crescita è quasi sempre superiore al tasso di inflazione. Se poi
dai dati dei bilanci di previsione andiamo a vedere i consuntivi,
che sono più indicativi delle previsioni, ci accorgiamo che tali
entrate sono a consuntivo notevolmente superiori alle previsioni
iniziali, anche per la giusta prudenza nelle previsioni iniziali,
quindi abbiamo dei consuntivi molto più alti. Facendo un'analisi
dei consuntivi dal 1981 al 2004, mi sono reso conto che c'è un solo
anno il 1994 - in cui c'è stata una flessione, tutti gli altri
hanno un segno di crescita superiore al tasso di inflazione. Da
quanto ho saputo dagli uffici, esaminando i dati del bilancio,
anche sul consuntivo del 2005, che non abbiamo ancora, ma di cui si
intravedono già le linee, avremo una crescita sensibile,
notevolmente superiore al tasso di inflazione rispetto al
consuntivo del 2004. Non abbiamo quindi una riduzione dell'entrata,
ma una crescita dell'entrata, abbiamo un'abbondanza di risorse che
caratterizza il bilancio regionale ormai da 25 anni e non sono solo
risorse abbondanti e in continua crescita - e anche su questo
voglio riprendere un dato che ha già indicato stamani la collega
Squarzino, ma mi sembra importante sottolinearlo ulteriormente -,
noi abbiamo delle entrate in proporzione agli abitanti che sono
notevolmente superiori a tutte le altre Regioni italiane. Che siano
superiori potrebbe anche essere un dato normale e giustificato, ma
è l'ammontare di tale superiorità che è impressionante. Questi sono
dati di un istituto specializzato che è l'"ISSIRFA" (Istituto di
studi sui sistemi regionali federali e sulle autonomie), uno dei
più grossi osservatori sulla dinamica della spesa e dell'entrata
regionale; ebbene, i dati riferiti al bilancio di previsione del
2004 sono impressionanti: Valle d'Aosta entrate pro capite 11.691
euro per abitante, Italia entrata media 2.485 euro per abitante,
quindi la nostra entrata è 5 volte superiore a quella media
italiana, Piemonte 2.043 euro per abitante, quindi più di 5 volte
superiore all'entrata media del Piemonte, superiore all'entrata
media delle altre Regioni anche a statuto speciale. Abbiamo quindi
un'abbondanza di risorse, una crescita e non c'è sicuramente tale
crisi delle risorse, questa operazione "lacrime e sangue" che è
stata preannunciata. È vero che anche la crescita delle entrate del
nostro bilancio non è più così impetuosa come negli anni '80 e '90,
c'è stato un rallentamento di questa crescita, però sempre di
crescita si tratta. Ora, ritengo che l'Assessore avrebbe dovuto
fare un'analisi un po' più approfondita della struttura
dell'entrata del nostro bilancio, e lo voglio dire... in tutte le
direzioni, sia per quanto riguarda elementi di debolezza, sia per
quanto concerne anche elementi di positività che ci sono. Quello
che mi sorprende è la totale assenza di analisi di questi elementi
che sono invece dei dati fondamentali da conoscere, altrimenti non
capiamo che situazione abbiamo, perché abbiamo tale situazione, in
che direzione andiamo e come dobbiamo e possiamo spendere questi
soldi.
Per entrare nel merito della struttura dell'entrata, cito
un'altra tabella sempre dell'"ISSIRFA", che fa un'analisi sulla
base dei dati del 2003, che non sono modificati oggi, sulla
composizione percentuale delle entrate delle varie Regioni
italiane, perché c'è un dato impressionante. Mette a confronto
tutte le Regioni italiane rispetto al rapporto esistente fra
tributi propri e compartecipazione al gettito di tributi erariali.
Cosa viene fuori? Viene fuori che la Valle d'Aosta ha una
percentuale dei tributi propri che è del 13,2% e una
compartecipazione del 70,6%, poi ci sono mutui, eccetera.
Viceversa, se andiamo a vedere una Regione come la Lombardia, ha
tributi propri per il 54,9% e ha compartecipazioni per il 24%. Il
dato è completamente capovolto, cioè siamo debolissimi nella parte
in cui dovremmo essere più forti - i tributi propri - e siamo molto
forti nelle compartecipazioni, cosa che non avviene in tutte le
Regioni ordinarie: Piemonte, Lombardia, Veneto, Emilia Romagna,
Toscana, eccetera, in cui l'elemento tributi propri è centrale
nella formazione dell'entrata. Non c'è solo questo dato che deve
preoccupare, perché, se andiamo a vedere questo dato del 13,2%, in
realtà, per un corretto confronto con le altre Regioni, dobbiamo
dimezzarlo, perché in questo 13,2% c'è anche l'entrata della casa
da gioco, che nessun'altra Regione ha. Se vogliamo fare un
confronto corretto, depurato di quel dato, quindi abbiamo tributi
propri che sono il 7% del bilancio, cioè siamo i penultimi, perché
c'è solo la Sardegna con il 6,4% che ha una percentuale di tributi
propri inferiore alla nostra, mentre tutte le altre Regioni hanno
una percentuale di tributi propri che è molto più elevata. Questo è
un dato che deve far riflettere, perché sull'elemento fondamentale
- poi ci tornerò alla fine quando parleremo del federalismo fiscale
- e che dovrà diventare sempre più portante del bilancio regionale
abbiamo un dato di estrema debolezza che non mi invento io, ma
risulta dalle statistiche e dai dati che vengono pubblicati da
istituti specializzati.
Sempre sulla struttura dell'entrata vorrei soffermarmi un attimo
sulla tabella della relazione dell'Assessore a pagina 12, perché
estremamente emblematica. C'è una tabella in cui è scritto:
"principali entrate"
, e sono elencate le 7 principali
entrate. Ci sono 8 voci ma, in realtà, l'IRPEF è 2 volte... quindi
sono le 7 principali entrate descritte in questa tabella. Qui c'è
un dato clamoroso perché come fate a pubblicare una tabella di
questo genere? Come fate a mettere una tabella delle principali
entrate in cui non c'è la principale entrata? Questo lo avevamo già
detto lo scorso anno, ma sistematicamente voi non segnate la
principale entrata del bilancio regionale, fate un'operazione di
omissione, di disinformazione e di rimozione che è sistematica! Qui
manca la principale entrata: manca la quota sostitutiva che è la
principale entrata del bilancio regionale, che è in termini
numerici il dato più rilevante, superiore all'IRPEF, superiore
all'IRPEG, superiore all'IVA... nel consuntivo 2004 la quota
sostitutiva ha sommato 282 milioni di euro, nel preventivo 2006
l'avete quantificata in 290 milioni di euro, è la prima voce
dell'entrata del bilancio regionale. Voi sistematicamente omettete
questa voce, fate tutto il ragionamento come se tale entrata non
esistesse, come se non facesse parte del nostro bilancio. Ne
capisco le ragioni politiche, ma non sono assolutamente
condivisibili, soprattutto in un discorso di trasparenza e di
correttezza rispetto al Consiglio e alla popolazione valdostana.
Fosse ancora un'entrata casuale, aleatoria, annuale e non
ripetitiva... ma ormai sappiamo che questa entrata è il pilastro
fondamentale del bilancio regionale, prima come IVA da importazione
e poi come quota sostitutiva, da ben 25 anni, è il pilastro su cui
si è costruita tutta la spesa regionale, per cui non cogliere
questo dato, rimuoverlo significa impostare una politica di spesa
che non è assolutamente corretta. È una politica di spesa sulla
base di una rendita che abbiamo da 25 anni, ma che non è una
rendita a tempo indeterminato, una rendita su cui si può guardare
ancora per 100 anni... è una situazione del tutto particolare e
anomala che va gestita con estrema precauzione. Tale tabella a
pagina 12 quindi è una tabella falsa, perché non è vero che le
principali entrate sono queste. Vi è un'altra voce di tale tabella
su cui mi vorrei soffermare perché anche questa è molto
significativa, abbiamo qui la quarta entrata per ordine di
importanza del bilancio regionale: l'imposta di fabbricazione della
birra, per cui nel bilancio di previsione 2006 si prevedono ben 87
milioni di euro, inferiore solo alla quota sostitutiva, all'IRAP e
all'IRPEF. Perché bisogna fare un ragionamento? L'Assessore lo sa,
ma non lo dice al Consiglio, perché questa imposta di fabbricazione
ha avuto un andamento anomalo, nel senso che improvvisamente fra il
2000 e il 2001 è successo che nel giro di un anno si è decuplicata.
Era un'entrata che sommava nel 2000 18 miliardi di lire, nel 2001
ha sommato 108 miliardi di lire, come mai? Perché è stato
modificato il meccanismo di riscossione dell'imposta. Il famoso
modello "F24" che l'Assessore cita a pagina 12 ha fatto sì che
tutta l'imposta di fabbricazione di tutta la birra prodotta dalla
"Heineken" di tutti gli stabilimenti italiani venisse pagata in
Valle d'Aosta, dove ha sede la società e quindi la Regione
riscuotesse i 9/10 dell'imposta di fabbricazione di tutti gli
stabilimenti "Heineken" in Italia. Solo che la produzione in Valle
d'Aosta rappresenta un quinto o un sesto di questa cifra, tutto il
resto è entrata aggiuntiva. C'è un aspetto paradossale: che ci sono
degli stabilimenti dell'"Heineken" anche in Sicilia. Recentemente è
stato fatto un decreto del "Governo Berlusconi" per la Sicilia in
cui il Governo ha riconosciuto sul tavolo della contrattazione - lo
stesso che c'è anche aperto per la Valle d'Aosta - di restituire
alla Regione Sicilia la quota corrispondente all'imposta di
fabbricazione prodotta sul proprio territorio, quindi lo Stato
dovrà riversare - poi l'Assessore mi risponderà, ma io ho letto
anche il decreto - alla Sicilia la quota corrispondente all'imposta
di fabbricazione prodotta nell'isola. Questo non significa che la
toglieranno a noi...
(interruzione dell'Assessore Marguerettaz, fuori
microfono)
... ma non sto dicendo quello! Sto dicendo che lo Stato pagherà
due volte: pagherà a noi i 9/10 di tutta l'impostazione di
fabbricazione della "Heineken" prodotta in Italia e pagherà i 10/10
alla Sicilia per quanto riguarda l'imposta di fabbricazione
dell'"Heineken" prodotta in Sicilia. Sono affari dello Stato, è
vero, ma attenzione perché, quando ci si mette su un terreno così
iniquo, perché qui siamo fuori da ogni regola del buon governo...
alla fine qualcuno i conti li farà. Con questo cosa vogliamo dire?
Quello che mettiamo in evidenza è che sulle principali entrate del
bilancio regionale... la prima è un'entrata anomala, quota
sostitutiva... del tutto anomala sotto ogni aspetto; la quarta è
un'entrata anomala, a rischio, con tutta una serie di elementi che
possono da un momento all'altro cambiare; a questo aggiungiamo
anche che abbiamo un'altra entrata con gli elementi di anomalia:
quella del Casinò, cioè questa è un'entrata legata ad un'attività a
livello locale, ma anche su questo un minimo di ragionamento nella
relazione dell'Assessore sui cambiamenti che stanno intervenendo
nel mercato del gioco, sulle prospettive di questa entrata, sul
fatto che c'è una riduzione significativa, sul fatto che tale
entrata si è indebolita, un minimo di ragionamento a mio avviso
doveva esserci! Altrimenti non ci rendiamo conto di cosa sta
succedendo e di che prospettive abbiamo. Vi è quindi una carenza
grave dell'analisi su tali entrate del bilancio regionale sotto
questi aspetti di debolezza.
D'altra parte, per essere onesto fino in fondo, devo anche dire
che lei poteva anche argomentare anche su elementi positivi del
bilancio, perché è vero che ci sono questi elementi negativi, ma
rispetto all'entrata forse alcuni ragionamenti anche di altra
direzione che a mio avviso non compensano tali elementi di
debolezza, ma che ci sono, avrebbero dovuto essere messi in luce,
anche perché sarebbe interessante che il Consiglio potesse
conoscere alcune cose. Mi sorprende che non vi sia alcuna
considerazione in questa analisi dell'entrata, ad esempio sugli
effetti sull'entrata regionale della "operazione ENEL" e
acquisizione centrali. Ci si continua a dire, a ragione, che questa
operazione sta producendo dei benefici in termini di entrate anche
del bilancio, in particolare sull'IVA, sull'IRPEG, che adesso
diventa IRES, anche significativi - qualcuno li ha quantificati in
60 milioni di euro e qualcun altro in 100 milioni di euro, non ho i
dati, mi piacerebbe capire meglio -, però mi sorprende che non vi
sia un minimo di ragionamento nella relazione dell'Assessore su
tale aspetto, anche perché questo è un dato rilevante! Se ci sono
degli elementi di rafforzamento di quella che possiamo considerare
un'attività legata alla nostra attività produttiva, tali elementi
vanno evidenziati all'interno di un'analisi del bilancio, anche per
controbilanciare elementi di debolezza che invece ci sono. Non
vorremmo - e lo dico esplicitamente - che i dati e le informazioni
che provengono dai banchi della Giunta anche su documenti
importanti come il bilancio fossero filtrati in base a logiche
politiche e correntizie, che devono essere totalmente fuori dal
discorso di questo Consiglio. Ci siamo tutti interrogati sulla
vicenda del "dossier Bo", sul fatto che comparissero certi dati
relativi a vicende della gestione del Casinò e improvvisamente tali
dati saltano fuori; viceversa qui altri dati, che sarebbero
riconducibili ad un'attività di governo di una corrente unionista,
che sappiamo è di un certo tipo, vengono totalmente omessi da un
qualsiasi tipo di ragionamento. Questa mancanza di trasparenza su
una serie di dati, magari indotta da logiche di politiche interne,
logiche correntizie, secondo noi non è accettabile, perché il
discorso in Consiglio deve essere il più aperto e trasparente
possibile e non deve essere guidato da nessun tipo di omertà o
logica correntizia. Chiediamo quindi una maggiore verità sulla
struttura dell'entrata, sui punti critici e anche su elementi di
controtendenza positiva che ci possono essere e che ci sono;
domandiamo una maggiore attenzione rispetto al futuro. A pagina 13
della relazione l'Assessore qualcosa dice:
"seguiamo con
attenzione l'evoluzione della riforma fiscale in atto"
, però lo
dice come coordinamento con le norme della legge n. 690/1981, come
attenzione alle vicende del gettito di compartecipazione dei
tributi erariali, con una visione ragionieristica che non tiene in
considerazione altri aspetti, che sono rilevanti. Anche su questi
aspetti sappiamo tutti, perché è aleggiato negli interventi che
sono stati fatti in Consiglio, che esiste ormai un articolo della
Costituzione italiana - quello fatto dal Centro Sinistra e
approvato dal popolo italiano, che è Costituzione a tutti gli
effetti, l'articolo 119 - che declina il federalismo fiscale che è
in attesa di una sua attuazione. Un ragionamento su cosa significa
"federalismo fiscale" e cosa può rappresentare in termini di
entrata sul nostro bilancio andrebbe fatto, perché l'articolo 119 -
ne voglio rileggere il secondo comma - è chiarissimo
nell'impostazione e questa è Costituzione:
"i Comuni, le
Province e le Regioni hanno risorse autonome, stabiliscono e
applicano tributi ed entrate proprie, in armonia con la
Costituzione e secondo i principi di coordinamento della finanza
pubblica"
. Questo è il primo concetto:
"stabiliscono e
applicano tributi ed entrate proprie"
. In secondo luogo dice:
"dispongono di compartecipazione al gettito di tributi erariali
riferibile al loro territorio"
e infine dice:
"la legge
dello Stato istituisce un fondo perequativo senza vincolo di
destinazione per i territori con minore capacità fiscale per
abitante"
. I "gradini" quindi sono tre: il primo, tributi
propri; il secondo, compartecipazione; il terzo, eventuale fondo
perequativo per le Regioni più povere.
Questa impostazione del federalismo fiscale cozza con la
struttura della nostra entrata, lo abbiamo visto prima, perché le
nostre entrate proprie a seconda del calcolo che possiamo fare
vanno dal 7% al 13% del nostro bilancio, mentre le
compartecipazioni, che dovrebbero essere l'aspetto aggiuntivo, sono
al 70%, quindi usufruiamo adesso di una cosa che non è il fondo
perequativo, ma di un sostegno statale molto rilevante. Si può
anche obiettare: questo è scritto nella Costituzione, non è stato
attuato, non si farà mai, figuriamoci se si fa in Italia! Il
problema è che - ormai la "vicenda Galan", Veneto, lo indica
emblematicamente - ci sono alcune Regioni italiane che si sono rese
conto fino in fondo che i propri contribuenti pagano tutto il
"sistema Italia", e sono il Veneto, la Lombardia, il Piemonte,
l'Emilia Romagna, la Toscana essenzialmente, queste Regioni non
sono più disposte ad accettare tale situazione, tanto più nel
momento in cui hanno un articolo della Costituzione che gli dà
ragione! Se Galan quindi può apparire folcloristico e può anche
suscitare qualche sorrisino quando afferma:
"adesso chiediamo
l'annessione al Trentino Alto Adige"
, quando dice:
"adesso
applichiamo il federalismo fiscale"
, attenzione che lì c'è
qualcosa che tocca anche noi, non so in che misura, né quando, ma
un ragionamento su questo lo dobbiamo fare, non possiamo far finta
che non ci sia "niente di nuovo sotto il sole". Riteniamo quindi
che andasse fatto - e non lo ritroviamo nella relazione - un
ragionamento serio, un'"operazione verità" per quanto riguarda
l'entrata della Regione, che poi portasse anche ad un ragionamento
concreto sulla spesa. Lo abbiamo sempre detto, non mi soffermo
perché lo abbiamo sempre detto tutte le volte che abbiamo discusso
il bilancio, proprio perché riteniamo la principale entrata del
bilancio un'entrata anomala e non ripetitiva, che questa non andava
utilizzata per la spesa corrente, ma andava utilizzata solo per
investimenti di carattere strategico. Non si è mai voluto accettare
tale impostazione, si è sempre voluto mettere tutti questi miliardi
nel grande "calderone" e utilizzarli in tutte le direzioni, però un
ragionamento sulla spesa e sulla struttura della spesa legato alla
struttura dell'entrata prima o poi dovrà essere fatto, perché non
si può continuare ad andare avanti così.
Ho visto che più volte avete insistito sulla rigidità del
bilancio, sui vincoli posti da determinate voci, sul fatto che la
finanza locale ormai assorbe grandi energie, lo ha già detto
stamani la collega Squarzino, ma il fatto che la finanza locale qui
assorba il 95% dell'IRPEF è una scelta politica che si è potuta
fare solo perché avevamo dei proventi enormi! Ma credo che non
possa esistere uno Stato italiano, una Regione italiana che dà il
95% della principale risorsa per la finanza locale e si tiene il
5%! È giusto l'aggancio automatico, ma il 95% non è giusto, perché
non dà le risorse opportune alla Regione Valle d'Aosta! Questo è
stato un sistema comodo per ampliare la finanza locale, per dare
anche servizi alla popolazione, ma anche per costruire tutto un
sistema di potere, che è un sistema poi congeniale al successo
elettorale che avete come "Union Valdôtaine", perché tutto è
collegato. Basta guardare il numero di sindaci che si presentano
nelle liste dell'"Union"! È tutto un sistema collegato quindi, ma
il 95% alla finanza locale è un lusso che solo la nostra Regione si
può permettere, ma non è prescritto dal medico; questo si può
benissimo modificare e si deve rimodulare. Così come sulle spese di
funzionamento... qui abbiamo di nuovo un incremento di quasi il 5%,
anche qui non è che sia obbligatorio, si possono fare delle scelte,
ma un incremento del 5%, certo, la Regione lo può fare perché ha
abbondanza di risorse, ma non è in linea con una gestione prudente
e precauzionale del nostro bilancio. Viceversa, per quanto riguarda
la spesa, riteniamo vi siano settori strategici in cui si è scelto
di non investire adeguatamente. Non si sono finalizzate delle
risorse, quindi si sono dirottate troppe risorse verso spesa
corrente, finanza locale, spese di funzionamento e troppo poche
risorse per affrontare nodi strategici. Quando leggiamo nella
relazione che per l'ammodernamento della ferrovia viene stanziato
un milione di euro, sapendo com'è la situazione della ferrovia in
Valle d'Aosta, e poi 24 milioni di euro per la manutenzione delle
strade, che poi non copre tutte le spese... c'è una sproporzione
inaudita! Abbiamo delle infrastrutture, in particolare quelle
ferroviarie, che non sono assolutamente all'altezza di una Valle
d'Aosta degli anni 2000! Sia il Consigliere Salzone che la
Consigliera Squarzino hanno ricordato il problema delle abitazioni,
cioè l'assenza di risorse per una politica della casa, per dare
delle risposte significative; con le risorse che abbiamo dovremmo
essere all'avanguardia, invece stiamo scivolando sempre più
indietro. Patrimonio culturale: non voglio entrare nel dettaglio,
ma le risorse che potremmo investire in questo settore, dalle
miniere all'archeologia, ai beni culturali... invece siamo in una
situazione di estrema staticità... le risorse da destinare ad
un'economia veramente solida e autocentrata, che non è la nostra
economia attualmente in Valle d'Aosta, per un'offerta turistica
all'avanguardia, per quella che anche stamani negli interventi dei
Consiglieri Salzone e Squarzino è stata definita di lotta alla
povertà, alle situazioni sociali più difficili... questa
disattenzione per la struttura della nostra entrata, per le
caratteristiche delle nostre risorse si traduce poi in
un'incapacità di selezionare la spesa, di mettere delle risorse in
un settore in cui è veramente importante investire. Noi quindi
diamo un giudizio negativo proprio sull'impostazione complessiva
del bilancio, ancora prima di entrare nel dettaglio delle singole
voci, bilancio che ci sembra evidenzi una grave carenza di
consapevolezza politica, di volontà di intervenire in modo efficace
nella società valdostana, di volontà di finalizzare le risorse.
Queste sono le critiche che facciamo in modo puntuale e documentato
a tale bilancio di previsione.
Presidente - La parola al Consigliere Comé.
Comé (SA) - Il documento contabile presentato oggi per
l'approvazione del Consiglio rappresenta un bilancio che prosegue
nell'impostazione che ormai da anni siamo abituati a vedere. È un
bilancio che nella sua rigidità cerca di salvaguardare, conservare
e mantenere. Sono perlopiù qualità importanti, certamente, sia per
la gestione di una società complessa qual è quella valdostana dei
nostri giorni, sia per la prosecuzione di una gestione
amministrativa della comunità, che peraltro continua ad essere
figlia di un modo di amministrare che per noi è ancorato al
passato. Ci aspettavamo, a seguito del cambio del Presidente della
Regione e del nuovo Esecutivo, che si è insediato a luglio della
scorsa estate, un'impostazione nuova; pensavamo di poter vedere una
volontà e una possibilità non dico di inversione di tendenza, ma
che evidenziasse qualche strategia o progettualità di grosso
spessore, per far uscire questa Valle da un modo un po' superato di
governare. Non siamo invece riusciti ad intravedere in questo
bilancio una... dico una proposta che si sia differenziata
dall'impostazione dei bilanci degli anni scorsi. L'unica novità è
una piccola richiesta di contenimento della spesa, non tanto per
scelta, ma forse perché si inizia ad avere la necessità; questa
"vacca grassa" - così definita l'Amministrazione regionale - sembra
che inizi a dare segni di dimagrimento, ma la "vacca" non è
assolutamente ancora magra. Sarebbe auspicabile effettuare una
dieta, per togliere quella massa grassa e mantenere invece la
muscolatura efficiente. Ci sono sembrate esagerate le esternazioni
del Presidente della Regione quando ha detto che quest'anno
bisognerà versare lacrime e sangue; fra l'altro, queste sono
esternazioni che abbiamo sentito riportate anche da Bersani quando
ha commentato la finanziaria a livello nazionale, anche se mi
sembrano due livelli molto diversi. Non ci sono per ora né lacrime,
né sangue, ma queste arriveranno se da parte nostra non si
interverrà in maniera strutturale sulla conduzione della cosa
pubblica. Abbiamo sentito in audizione il Presidente Caveri
iniziare a dire che non si possono più fare degli interventi di
contenimento della spesa pubblica "a macchia di leopardo" e con
incidenze più o meno forti negli anni; bisognerà invece iniziare ad
operare in maniera più netta e non si potrà più dare a tutti, ma
fare delle scelte privilegiando la qualità e la competitività. Fra
l'altro, rileggendo le prime pagine della relazione dell'Assessore
regionale, si leggono queste affermazioni più volte. Sono
affermazioni che non possiamo che condividere, noi tali
affermazioni le abbiamo fatte per anni senza mai essere ascoltati.
Certo, se qualcuno ieri ci avesse dato retta, oggi la realtà
sarebbe meno preoccupante. Mi viene in mente il detto: "finché ce
n'è, viva il re, quando non ce n'è più, viva Gesù!".
Il Presidente della Regione nell'audizione ha illustrato le
linee di intervento, che poi ritroviamo nella finanziaria e
condividendo alcuni passaggi non ho potuto non constatare come
alcune iniziative abbiano perso quella impostazione politicamente
più vicina alla Sinistra e si stiano avvicinando ad un'impostazione
più di Centro. Certamente il bilancio è una creatura contabile che
risente anche di aspetti esterni: le modificazioni all'assetto
politico sociale dell'Europa, del nostro Paese e anche della nostra
Valle che sono intervenute negli ultimi tempi non ci possono
consentire di proseguire senza riflessioni e senza le necessarie
modifiche al cammino istituzionale intrapreso alcuni anni fa.
Realtà economiche generali, scelte politiche dell'Unione europea,
assetti istituzionali italiani e strutture di governo nazionali
impongono infatti l'urgenza di una riflessione, che forse non è
stata compiuta approfonditamente finora e che pare ormai
indispensabile. L'economia mondiale, in particolare quella
italiana, è avvolta da tempo in una spirale recessiva, della quale
non si distingue il termine, salvo illudersi alle parole di facili
seminatori di ottimismo che da un dato disaggregato di questo o
quell'indicatore traggono auspici dalla fine del "tunnel" e dal
rilancio del "welfare". In realtà, i processi produttivi e le aree
forti di scambio di ricapitalizzazione delle risorse passano ormai
lontane dall'intero nostro Paese, sempre più trasformato in area
terziarizzata e conseguentemente improduttiva, per prendere altre
strade con mete e Paesi maggiormente avanzati del terzo mondo -
oggi il Consigliere Lattanzi ci ha dato un'ampia illustrazione -,
quindi Cina innanzitutto, ma anche Corea del sud, India ed altre
realtà emergenti sotto il profilo produttivo. Del resto, il mercato
globalizzato, a cui tutti noi abbiamo lungamente creduto per i
vantaggi immediati che pareva consentire all'occidente, destinato
secondo gli ottimisti a ricoprire il ruolo di "regista locomotiva"
dell'intero processo, si è rivelato per quello che in realtà è: un
processo di omogeneizzazione subalterna delle risorse, delle
economie, delle stesse civiltà, egemonizzato da poche e onnipotenti
realtà multinazionali estranee addirittura alle nozioni ovest-est.
L'Unione europea, effettuata la scelta obbligata di ampliamento a
25 Stati in ossequio alle necessità di ampliamento dei mercati e
per corrispondere alle logiche aspettative scaturenti dalla
disgregazione del "defunto" blocco orientale, è in forte difficoltà
nella sua funzione di istituzione ridistributiva di risorse e
perequatrice di sistemi e Paesi dissimili e talvolta incoerenti fra
di loro. In effetti, perfino la mera necessità di far compiere ad
alcuni dei Paesi neocomunitari il lungo passo, per integrarli nella
realtà economico-sociale dell'Unione, risucchierà ogni risorsa
disponibile per indirizzarla verso le più macroscopiche disfunzioni
dell'est europeo e sottrarrà ogni finanziamento significativo ai
progetti di integrazione interalpina e sovranazionale, che hanno
rappresentato negli ultimi anni un'importante leva di finanziamento
per gli Stati membri. Qui ricorderei anche i grossi finanziamenti
di cui la Regione ha potuto beneficiare. Il "sistema Valle
d'Aosta", basato sulla capacità finanziaria della Regione, presenta
preoccupanti segnali di stagnazione e in alcuni settori di
accentuato cedimento. In questa situazione sarebbe utile
l'iniezione di importanti risorse per le necessarie iniziative di
rilancio, ma siffatta manovra è condizionata dalla rigidità del
bilancio regionale, dalle imposizioni statali dirette a contenere
la spesa pubblica e infine dalle ridotte capacità delle attività
economiche regionali di produrre ricchezza tassabile. La
compartecipazione ai 9/10 della fiscalità riscossa dallo Stato in
Valle garantisce ancora consistenti risorse finanziarie, ma non
dobbiamo dimenticare che in tale contesto percepiamo anche i 290
milioni di euro - cosa che aveva sollevato prima il Consigliere
Riccarand - sostitutivi dell'imposta sul valore aggiunto per le
merci a suo tempo sdoganate all'autoporto di Pollein. Tale somma
costituisce un aspetto delicato del vigente ordinamento
finanziario, perché è fonte di pesanti critiche dirette a
dimostrare che percepiamo di più di quanto fiscalmente produciamo.
In merito è significativa la tabella pubblicata a pagina 2 de "La
Stampa" di martedì 15 novembre, ove risulta che, a fronte di 4.208
euro di imposte pro capite versate, lo Stato ha trasferito alla
Valle d'Aosta ben 7.086 euro pro capite così da riservarci il primo
posto nell'elenco delle somme devolute alle Regioni. Si dimentica
però che siamo una delle Regioni d'Italia dove le competenze
statali sono ormai ridottissime e dove molte spese, che in altre
Regioni sono poste a carico dello Stato - spese per l'istruzione e
il servizio sanitario - sono nella nostra realtà soddisfatte con
oneri a carico del bilancio regionale. La presente situazione dei
conti pubblici nazionali costituisce un fattore di criticità, che
potrebbe in un prossimo futuro imporci l'onere di qualche ulteriore
sacrificio, ovvero una nuova compressione dell'ammontare delle
entrate oggi iscritte al bilancio. Al meglio dobbiamo attenderci,
come peraltro significa la relazione al bilancio, la sostanziale
stabilità dei trasferimenti statali ai valori in atto, con pesanti
effetti sulla finanza regionale, perché le spese correnti assorbono
oggi il 69,40% di tutte le risorse. La manovra di contenimento
posta in essere dalla Giunta regionale con il bilancio in corso di
approvazione non sembra sufficiente a realizzare un'inversione di
tendenza, accertato che le spese correnti presentano - come si
legge a pagina 15 della relazione al bilancio - un tasso annuo di
crescita del 3,84%, mentre le entrate effettive, escluse cioè le
partite di giro, espongono un incremento dell'1,6%, la ricchezza
disponibile per le spese di investimento è conseguentemente erosa
del 2,24% annuo. La conferma di questa tendenza negativa peraltro
si ottiene osservando l'evoluzione della spesa corrente, che nel
bilancio di previsione del 2001 assorbiva il 47,75% delle risorse e
che nel bilancio del 2005 è salita a 67,91%, con un incremento nel
quinquennio del 20,16%. Il perdurare nel tempo di questo fenomeno
produrrà un progressivo e irrimediabile impoverimento dell'economia
regionale, conseguente all'impossibilità di sostenere le spese per
le attività produttive. In questo contesto il retorico esame del
bilancio di previsione non ha alcun senso, perché non esistono
spazi di manovra in quanto le risorse finanziarie sono soffocate
per il 69,40% dalle spese correnti e per il resto - 30,60% - è
destinato ad interventi indispensabili a sostenere iniziative che
necessitano del finanziamento pubblico.
Qui vorrei ricordare come l'anno scorso nel "PREFIN" era stata
presentata quella famosa "torta", dove, al di là dei 67,80% di
spese correnti, il 30% che rimaneva per il 25% era considerato per
spese da mettere a bilancio perché dovevano finanziare delle leggi
esistenti. Era stato fatto l'esempio dei 100 euro, per dire che 5
erano liberi; non siamo stati quest'anno aggiornati su questa
tabella, ma, essendosi alzato il tetto della spesa di gestione,
presumo che il biglietto da 5 euro si sia trasformato in due pezzi
di moneta da 2 euro, quindi oggi la disponibilità è di 4 euro.
La situazione dei conti del bilancio statale non permette di
immaginare il trasferimento di altre risorse finanziarie, ne
discende che dobbiamo far ricorso alle nostre risorse, per attivare
iniziative che possono produrre ricchezza, indispensabile per il
risveglio dell'economia regionale. L'impressione che si realizza
alla lettura del bilancio presentato dalla Giunta è quello di una
resa, a fronte dei pesantissimi oneri di gestione, in difesa di un
oneroso "welfare" interno, che a questo ritmo sarà impossibile
sostenere ancora per molto tempo. È certamente mancata una visione
proiettata al futuro dei riflessi economici finanziari, delle
iniziative poste in essere dalla Regione ed è perciò corretta la
richiesta della Confindustria della Valle, che chiede espressamente
di accompagnare ogni progetto di investimenti pluriennali ad un
"business plan" con una valutazione dei costi e della loro
copertura con i ricavi previsti. Fra l'altro, questa è una
situazione che nei Comuni vige da anni; quando ero sindaco, nel
momento in cui dovevo approvare un investimento, mi si chiedeva di
determinare gli oneri di gestione che ne derivavano, ed era una
situazione corretta, quindi penso sia più che giusto che anche la
Regione si doti di tale sistema. Non è invece condivisibile il
passaggio contenuto nelle osservazioni della medesima associazione,
laddove precisa:
"nella relazione al bilancio si legge che per i
prossimi anni le risorse disponibili non fanno prevedere
l'esistenza di margini disponibili per la realizzazione di avanzi
di amministrazione, sono in ulteriore incremento le spese di
funzionamento e quelle di investimento vengono coperte con il
ricorso al debito"
. Tale considerazione trae probabilmente
origine da una collaudata forzatura nella costruzione del bilancio,
secondo cui le risorse disponibili non lasciano prevedere fin d'ora
l'esistenza di margini per la realizzazione di avanzi di
amministrazione. Si deve infatti tener conto che eventuali economie
rispetto agli stanziamenti iscritti in bilancio contribuiranno
semplicemente a limitare il ricorso all'indebitamento previsto per
ciascuno degli anni del prossimo triennio. Gli stessi concetti sono
contenuti nella relazione ai bilanci di previsione degli anni
scorsi, ma nei fatti sono stati puntualmente smentiti dai conti
consuntivi, tanto che negli anni 2002 abbiamo avuto un avanzo di
amministrazione di 127 milioni di euro, 228 per il 2003, 226 per il
2004. La congiuntura negativa impone di ritrovare una nuova e
diversa severità nell'impostazione della manovra di bilancio,
archiviando le opere di ingegneria contabile, perché in questa
situazione non sono più accettabili; tutte le risorse devono essere
correttamente quotate a bilancio, offrendo così una visione
esaustiva delle disponibilità in campo.
Nei giorni scorsi si è avuto conferma che per il quarto mese
consecutivo Aosta è la capitale italiana dell'inflazione, ove la
crescita dei prezzi è stata del 3,6%, quasi un punto in più
rispetto alle seconde classificate, che erano Torino e Trieste. La
situazione del Comune di Aosta non si discosta molto da quella
degli altri Comuni valdostani e non bisogna perciò stupirsi delle
difficoltà di un'area sempre più vasta della popolazione per far
quadrare i propri bilanci, tanto da indurre i sindacati valdostani
ad osservare che il bilancio in corso di approvazione nella
sostanza non affronta sufficientemente con opportuni piani e
investimenti la crisi economica, sociale e produttiva oggi in atto
nella nostra Regione; concludono sollecitando un cambiamento
dell'impostazione generale del documento finanziario. In un'altra
recente dichiarazione delle organizzazioni sindacali, rilasciata a
conclusione di una recente riunione a Montjovet, si dicono
preoccupate per il perdurare allarmante della crisi industriale,
che sta determinando pesanti e drammatiche ricadute sociali in
Valle d'Aosta. Qui abbiamo i dati, praticamente negli ultimi 4 anni
abbiamo avuto fra cassa integrazione e mobilità più di 600 persone
che sono state toccate da questa bruttissima situazione.
La crisi economica e sociale si deve affrontare modificando gli
assetti strutturali su cui oggi si incardina la politica economica
e governativa, dando concreta attuazione ad una visione prospettica
indicata a pagina 34 del "PREFIN", ove si legge che l'elemento
decisivo per rilanciare lo sviluppo economico è il progresso
sociale e la competitività del territorio. Noi a questa
osservazione non siamo riusciti a vedere alcuna proposta, sebbene
il "PREFIN" rilevi che l'indebolimento della competitività e dello
sviluppo economico rappresentano in questo momento una variabile
critica per il Governo regionale. Alla riconosciuta criticità del
momento non è infatti seguita alcuna iniziativa, sebbene sempre nel
"PREFIN" si dica che una maggiore priorità verrà accordata agli
interventi quanto più stretta ed evidente sarà la loro
concatenazione logica e di effetto con la direttrice
dell'animazione e dello sviluppo economico. È quindi giunto il
momento di una brusca virata - fra l'altro, lo stesso Assessore lo
dice nella relazione e noi ce lo auspichiamo - per destinare tutte
le risorse ancora disponibili agli interventi che possono
determinare un radicale cambiamento dei parametri atti a
determinare sviluppo e progresso sociale. Nel nostro territorio
sono ancora presenti potenzialità atte a recuperare competitività;
per essere competitivi bisogna infatti disporre di energia a basso
prezzo, l'opposto di quanto accade con il petrolio che sale di
prezzo e strangola l'economia.
Se si esclude l'incremento del valore del patrimonio della
Regione, l'unico beneficio che a livello economico al momento è
conseguente all'acquisto delle centrali idroelettriche dell'"ENEL"
è stato un aumento delle compartecipazioni al gettito dell'IVA, per
effetto della fatturazione a livello locale dell'energia prodotta;
al contrario per le attività economiche e per la popolazione
l'iniziativa non ha sortito quasi alcun effetto. Siamo diventati
degli ottimi produttori di energia, tanto che i due terzi
dell'energia idroelettrica prodotta vengono esportati per essere
consumati fuori dal territorio regionale; insomma, la spesa
sostenuta per l'acquisto delle centrali è ben poco funzionale con
lo sviluppo dell'economia locale, tanto più che la Regione, pur
essendo l'unica azionista della società che ha acquistato le
centrali idroelettriche, non ha ricercato le vie idonee per avere
competenze nel fissare le tariffe di vendita dell'energia, che sono
ancorate ad una logica nazionale connessa al prezzo dei
combustibili fossili. Ben altro presupposto per lo sviluppo
costituirebbe questa importante risorsa se potessimo impiegarla
nella vita quotidiana e soprattutto nelle attività economiche
locali, fissando le tariffe effettivamente connesse al prezzo di
produzione. Ecco una volta ancora abbiamo investito, così come per
quanto riguarda l'istruzione e la sanità, in un'attività ove non
abbiamo la minima capacità decisionale per dirigere opportunamente
gli effetti di tale investimento.
Da tempo ci battiamo in difesa del nostro ambiente, mi pare sia
inserita nella relazione dell'Assessore, nel terzo obiettivo, la
qualità ambientale, immaginando azioni atte a ridurre le emissioni
inquinanti in atmosfera, nell'intenzione di realizzare un beneficio
di particolare valore, tenendo conto della vocazione turistica
della nostra Valle, settore che non vive un momento particolarmente
brillante: traffico automobilistico, emissione degli impianti di
riscaldamento, non ultimo il fenomeno dell'inversione termica, che
spesso si verifica in molte zone della Regione - che determina una
difficoltà di circolazione dell'aria atmosferica e un conseguente
ristagno di inquinanti -, sono le cause di una situazione che in
via generale è al limite della tollerabilità. Non bisogna
arrendersi di fronte alle difficoltà di programmare il futuro della
nostra Regione, basato su un'economia forte, perché derivante dalla
ricchezza presente nel nostro territorio, dalla quale trarre la
"linfa" necessaria a sviluppare attività economiche
autosufficienti, in linea con le esigenze del mercato. Impostiamo
quindi in futuro il "sistema Valle d'Aosta" su un progetto energia,
sulla base di un piano quinquennale, per aumentare la produzione di
energia elettrica, facendo in modo, con soluzioni opportunamente
studiate e giuridicamente sostenibili, che i nuovi quantitativi di
energia possano essere consumati esclusivamente in Valle, in un
regime di autoproduzione. Non arrestiamo la nostra iniziativa, se
dovessimo accertare che le risorse idriche non risultano
sufficienti, perché sono oggi possibili altre iniziative dirette a
produrre energia, quali ad esempio la costruzione di centrali a
celle di idrogeno, sfruttando per la produzione di tale elemento
risorse rinnovabili come l'acqua, biomasse e soprattutto il vento.
Non è il caso di spaventarsi, perché nel passato di questa Regione
sono numerosi gli esempi di comunità locali che hanno posto in
essere iniziative di particolare valore sociale ed economico, che
in effetti sono stati presupposti che nel tempo hanno realizzato lo
sviluppo e il progresso sociale delle piccole realtà comunali
valdostane.
Depuis 16 heures 30 c'est le Vice-président M. Lanièce qui
remplit les fonctions de Président de la séance.
Presidente - La parola al Consigliere Lavoyer.
Lavoyer (FA) - Normalmente si dice che nella fase di discussione
del bilancio si consumi un rito nel quale le posizioni sono
precostituite e, per certi versi, anche gli interventi. Io pensavo
di non intervenire, poi ho letto ieri sera la relazione
dell'Assessore Marguerettaz e la stessa mi ha dato alcuni spunti,
quindi il mio intervento verterà su alcune osservazioni su tale
documento, dal quale emerge lo stile dell'Assessore. Nella
filosofia della relazione c'è la parte filosofica, dove si trovano
i trionfalismi, i paroloni, le grandi dichiarazioni roboanti. Vi è
poi il "rovescio della medaglia" come entriamo nei contenuti e nei
dati, come entriamo nella realtà e nella concretezza; allora
vediamo che nella realtà e nella concretezza in questa relazione e
in questo bilancio c'è poco o nulla.
Qui si parla di equità e di solidarietà e non ultimo di
sostenibilità; questi sono dei bei termini teorici che vengono
ripresi, penso, dalla relazione del "PREFIN" di ieri, quindi sono
dei termini che neanche sono stati voluti e scritti dall'Assessore,
ma forse qualcuno ha scritto questa relazione per suo conto. Se
entriamo poi negli obiettivi... una popolazione coesa e solidale...
ma qui non ci poniamo il problema di qualche responsabilità grossa
dal punto di vista politico della situazione di pochissima coesione
esistente all'interno della nostra popolazione, di quasi totale
mancanza di solidarietà, una solidarietà che ha fatto la storia
della popolazione valdostana! Proprio tale comportamento politico
ha fatto sì che anche la dignità valdostana venisse meno e sempre
più subentrasse alla stessa un egoismo portato da un arrivismo
clientelare e penso che, dal punto di vista politico, qualche
responsabilità ce l'abbiamo anche noi. Si parla poi di
competitività regionale autonoma: queste sono parole, perché i
fatti sono stati sottolineati bene ieri dal collega La Torre,
abbiamo questa onnipresenza dell'Amministrazione regionale su tutte
le imprese e su tutti i gangli dello sviluppo della nostra Regione,
e allora come si fa a parlare di competitività regionale autonoma?
Come facciamo a sottolineare che questi obiettivi diventano
difficili per la complessità del nostro ambiente? Ma proprio la
complessità del nostro ambiente è il punto di forza su cui deve
agire l'azione politica e amministrativa della nostra Regione;
certamente deve agire su un settore in modo particolare: quello del
turismo.
La necessità di programmare poi... qui è evidente il contrasto
fra la teoria e la pratica e abbiamo passato ieri 3 ore a discutere
sul "PREFIN"; è vero, c'è la necessità di programmare, ma se la
programmazione è come quella del "PREFIN", che arriva mezz'ora
prima del bilancio, voi capite che questa programmazione è pura
teoria. Fra l'altro, condividiamo che sia importante programmare,
altrimenti tutte le volte che cambia un Presidente di Regione si
riparte da zero, perché ieri l'Assessore Marguerettaz ci ha detto
che l'impossibilità di fare per tempo il "PREFIN" nasceva dal fatto
che c'è stato il cambio di Giunta. Voglio solo ricordare che in
questi ultimi 17 anni, malgrado il "record" del Presidente Viérin,
sono cambiati 7 Presidenti, quindi è importante la programmazione,
perché, se c'è una buona programmazione, indipendentemente dai
soggetti che portano avanti i programmi, questi ultimi resistono
nel tempo, soprattutto in una situazione blindata come questa, dove
abbiamo l'"Union" in quanto forza di maggioranza relativa che dà
continuità, al di là degli uomini, all'azione amministrativa. Qui
si dice: "la necessità di programmare"... penso al ruolo della
Comunità europea rispetto al ruolo dei singoli Stati; poi,
analizzando attentamente il bilancio, non ho visto in questo
bilancio nulla di nuovo, non ho visto quella azione di slancio per
far sì che la nostra Regione avesse gli strumenti, avendo le
competenze, di comportarsi come Stato membro. Non si vede in questo
bilancio la seconda fase dell'autonomia, il passaggio da una fase
difensiva ad una fase intenzionale; il nuovo ruolo che deve giocare
l'autonomia della Valle d'Aosta nel contesto europeo è mancante. Le
parole sono roboanti.
Se entriamo nella parte della relazione che si lega al "PREFIN",
cadiamo nel comico. Il percorso iniziato con questa legislatura si
è perfezionato con l'introduzione del "PREFIN" e con la scheda di
valutazione degli impatti economici dei disegni di legge. Questo
percorso è continuato con l'affinamento del "PREFIN" (perché lo
scorso anno abbiamo iniziato con il "PREFIN", quest'anno lo abbiamo
affinato); quest'anno abbiamo voluto definire molto precisamente
gli obiettivi, le priorità, ma soprattutto i criteri per
l'identificazione degli obiettivi prioritari, ma se ieri lo stesso
Presidente Caveri ha detto che il "PREFIN" non può entrare nel
dettaglio, in quanto elemento di macroprogrammazione! Questo è il
problema che è stato sottolineato ieri, questo "PREFIN" non può
essere discusso 2 ore prima del bilancio, perché ci ritroviamo la
relazione del bilancio a supporto del bilancio, che riprende tutte
le contraddizioni che sono emerse e che sono state condivise nella
fase di discussione del "PREFIN". Si parla poi di monitoraggio sui
disegni di legge dello studio e del loro impatto economico; dove
siano questi monitoraggi noi Consiglieri non abbiamo ancora avuto
la possibilità di esaminarli.
Partecipazione regionale. Le partecipazioni regionali sono un
disastro, ha detto bene ieri il collega La Torre, quando parliamo
di rilancio di economia e di concorrenza come fanno gli
imprenditori privati a fare concorrenza con un'amministrazione, che
si sostituisce all'imprenditoria? Noi la svolta di questa
programmazione la vedevamo in questa direzione: uno snellimento
della burocrazia regionale, una volontà dichiarata di snellire il
peso della Regione, di far sì che l'imprenditoria regionale
crescesse, quella autonoma e non quella assistita dalla
Regione.
Quando si parla di continuità e di cambiamento... sulla
continuità siamo abbastanza d'accordo per certi versi, ma dov'è
questo cambiamento? Questo bilancio è un bilancio di ordinaria
gestione, quasi timoroso, senza coraggio; non emergono interventi
qualificanti che possano dire che questo è un bilancio di cambio di
rotta.
Si dice poi che per spendere meglio è necessario condividere. A
parte il programmare meglio, perché abbiamo già detto sul
"PREFIN"... ma bisogna poi condividere: qui direi che sono parole e
nient'altro. Si parla di decisionismo: qui c'è un totale
immobilismo, altro che decisionismo! È vero che c'è bisogno di
prendere delle decisioni in fretta. Abbiamo cercato in questi primi
anni di legislatura di dare il nostro contributo costruttivo, ma
vediamo che questo contributo diventa a volte elemento di battute
di spirito, cioè noi saremmo gli "entristi", quelli pronti ad
entrare in maggioranza al primo "schioccar di dita" e allora
vogliamo cercare di cambiare il nostro atteggiamento, di dare con
maggior precisione elementi di spunto, di essere più puntuali nel
sottolineare le carenze di questa azione amministrativa.
Il "PREFIN" qui ritorna in tutte le pagine, di nuovo la terza
pagina... il "PREFIN"... lo abbiamo chiamato una società solidale,
si continua a nominare questo "PREFIN" senza tenere assolutamente
conto della discussione, che è stata alla base poi della votazione
di quel documento.
Si va poi sulle sfide importanti, qui bisogna comprimere le
spese; poi si dice che ci sono delle spese incomprimibili, si parla
del personale regionale, ecco questa poteva essere una sfida:
cercare di sburocratizzare questa amministrazione, cercare di
ridimensionare questo "elefante"! Abbiamo molti uffici dove 10 anni
fa c'era una sola persona che faceva tutto, adesso ci sono 3 uffici
e non si risolve più nulla. Per fare una comunicazione da parte di
un ufficio all'altro di fronte basta attraversare il corridoio, qui
scrivono 3 lettere! Altro che il "problem solving"! Noi auspicavamo
che in tale bilancio ci fosse qualche elemento che andasse
fortemente nella direzione di modernizzare questa struttura
amministrativa.
Alcuni se lo chiederanno anche con quel gusto un po' sadico di
verificare qual è l'Assessorato maggiormente penalizzato, ma qui
non c'è neanche bisogno di andare a ricercare. Il solito
Assessorato penalizzato è l'Assessorato del mio amico Ferraris,
questa industria ormai è proprio ridotta ad una "Cenerentola" in
tale bilancio! Non parliamo poi del turismo! Qualche piccolo passo
avanti forse, dopo la "new entry" dell'Assessore Pastoret, rispetto
al bilancio dello scorso anno è stato fatto, però il settore
portante della nostra economia è quello più trascurato. Questa,
quindi, è una relazione completamente incoerente, fatta
probabilmente dallo stesso consulente che ha costruito il documento
del "PREFIN", fatto senz'altro da chi non conosce la nostra realtà,
non emergono punti di forza, non emerge un progetto da questo
bilancio.
Brevissimamente entro nel dettaglio di alcune voci, che sono
richiamate nella relazione, tralasciando a pagina 6...
"infine
in materia di partecipazione si è tenuto conto della necessità di
contrastare le difficoltà del mercato delle case da gioco e quindi
dell'opportunità di procedere ad un aumento di capitale della
società "Casino de la Vallée"..."
, perché già in questo
bilancio si dichiara che probabilmente c'è di nuovo da
ricapitalizzare nel 2006. Tutti gli interventi che vanno nella
direzione di rilanciare questa famosa casa da gioco, al di là delle
dichiarazioni di principio, quindi nella sostanza si esauriscono in
una ricapitalizzazione annuale.
Interventi a carattere generale: qui vediamo una serie di
interventi che vengono presi ad esempio, che dovrebbero
caratterizzare il bilancio, ma sono cose che da anni caratterizzano
questa amministrazione. Si torna a parlare della biglietteria
integrata, del sistema integrato di gestione tariffaria, ma siamo
ancora lì? Si parla poi di interventi importanti nel settore
turistico, di potenziamento di infrastrutture ricreativo-sportive,
il secondo lotto della struttura "Palaindoor" nel Comune di Aosta,
il secondo lotto della pista agonistica "Leonardo David", il
secondo lotto della pista ciclabile della Comunità montana Monte
Emilius: ma sono tutti progetti partiti 10 anni fa! Non sono
elementi di novità del bilancio!
Sugli impianti a fune sarebbe interessante andare a capire se
questo enorme quantitativo di denaro venga destinato con una
selezione degli interventi e con una distinzione fra le stazioni a
livello di importanza europea o quelle a livello locale. Qui
intanto vediamo che sono destinate delle somme importanti.
Mi spiace per l'Assessore Pastoret, perché qui vediamo che per
rilanciare il settore turistico si aprono nuovi mercati: quello
russo, quello spagnolo, ma, se andiamo a guardare i fondi
destinati, sono delle "gocce d'acqua"! Quando spendiamo 10 miliardi
all'anno per la promozione, fatichiamo ad incidere minimamente nel
mercato nazionale; adesso entriamo con delle cifre irrisorie sul
mercato russo e sul mercato spagnolo, ci apriamo a nuovi mercati,
abbandoniamo i mercati tradizionali. Mi chiedo allora quale sia la
logica. A questo si aggiunge la legge regionale n. 32/2001, che
finanzia il soccorso sulle piste di discesa: potevamo evitare di
sottolinearlo come un intervento qualificante, perché tutti sanno
la finalità di questi finanziamenti, tutti sanno l'"escamotage" che
si nasconde dietro agli stessi. Mi pare che qui non vi siano
grandissime novità e queste sono quelle contenute nella
relazione... l'Assessore Marguerettaz non ha capito la finalità di
questi finanziamenti? Devo esplicitare meglio...
(interruzione dell'Assessore Marguerettaz, fuori
microfono)
... eviterei di "lanciarmi"... sulla legge n. 32 lo sa bene il
Presidente Caveri, che ha fatto anche il Parlamentare europeo, qual
è la motivazione. Altro che finanziare il soccorso delle piste di
discesa, quelli sono contributi a fondo perso per mantenere aperti
gli impianti!
I settori economici. Sui 35 milioni degli impianti a fune
abbiamo già detto; qualcuno lo ha già detto prima di me, ritroviamo
puntualmente - e non possiamo su questo fare alcuna colpa al neo
Assessore ai trasporti - tali interventi: l'ammodernamento del
sistema ferroviario, a parte la cifra, sappiamo bene che è un
progetto che non si può risolvere con un milione di euro, la solita
Aosta-Pila, il collegamento Cogne-Pila, l'aeroporto, ma sono tutti
progetti che sono anni e anni che questa amministrazione sta
portando avanti!
Non mi soffermo sugli interventi nel settore culturale, dove
vediamo "tornare" dopo anni l'area megalitica di Saint-Martin de
Corléans, che continua a rimanere un cantiere aperto e che invece
doveva essere il rilancio di un certo turismo nella nostra
Regione.
In conclusione, caro Assessore Marguerettaz, sia sul piano
economico che su quello culturale possiamo definire questo bilancio
un bilancio arido, anzi un bilancio di stagnazione. Sul piano
economico riteniamo che l'attuale maggioranza si dimostri incapace
di rispondere alle esigenze reali della nostra Regione. Questo
sistema politico valdostano dimostra di non avere gli strumenti per
dare soluzione adeguata al divario che si è venuto a creare fra il
Paese, quale "rispecchiato" dal potere... vedi Governo regionale...
e la maggioranza del Paese reale. Abbiamo qui un'amministrazione
che a parole a volte si sente onnipotente e contemporaneamente
un'amministrazione che è anche minacciata da chi timidamente, ma
molto timidamente, protesta. La risposta è una reazione tendente a
tessere una rete di protezione, costituita da un intreccio di
alleanze anomale e disperate, nelle quali i soggetti ricorrono a
"colpi di mano". Altro che coesione, solidarietà, partecipazione,
condivisione! "Colpi di mano" decisi da pochi, al limite della
violenza, mentre la Regione sprofonda nella depressione; purtroppo,
gli esempi non sono isolati, ma sono una consuetudine. Qual è il
detonatore? È sempre in questi casi lo strapotere, vero o
immaginario, di pochi manovratori che vogliono condizionare chi
governa portando la situazione alla paralisi. Sul piano culturale
poi questo bilancio trascura completamente il "fil rouge" del
"particularisme valdôtain", che dovrebbe essere il pilastro
fondante della programmazione e dello sviluppo regionale. Qui si
dimentica che:
"
le particularisme valdôtain peut être et doit être défini
comme l'ensemble des valeurs et des traditions qui distinguent la
Vallée d'Aoste vis-à-vis des Régions frontalières et qui justifient
et sont à la base de l'actuel régime d'autonomie. On a parlé à ce
propos de civilisation valdôtaine, il est peut-être plus mieux de
se limiter à l'expression d'ethnie ou de culture valdôtaine. Le
particularisme donc pour nous de la "Fédération" est un fait
essentiellement historique et culturel"
, senso lato... insomma
un punto di forza, di apertura e non di chiusura economica.
Per questi motivi riteniamo questo un bilancio piatto, senza
slanci, ripetitivo, senza competitività, senza grandi progetti,
senza sogni, anonimo, timoroso e senza un'anima. Volevamo e ci
aspettavamo un bilancio di svolta totale sia sul piano economico...
un bilancio che creasse una maggiore autonomia e solidarietà, una
minore burocrazia e minori protezioni, minore corporativismo,
minore assistenzialismo. Sul piano dei rapporti e del metodo ci
aspettavamo un bilancio che segnasse la fine dell'autocensura, la
fine del dispotismo, la fine delle scelte fatte fuori dalle
istituzioni. Malgrado gli sforzi del Presidente Caveri, ne diamo
atto, tutto ciò non esiste e traspare una situazione sempre più
"ingessata", una situazione che richiede coraggio, decisioni rapide
e incisive. Questo bilancio purtroppo fotografa in modo impietoso
la situazione nella quale deve dibattersi questo Governo, messo
sempre "sotto scacco" da decisioni assunte fuori da tale Palazzo.
Di ben altro aveva bisogno la Valle d'Aosta!
Presidente - La parola al Consigliere Curtaz.
Curtaz (Arc-VA) - Credo di avere allo stesso tempo un compito
facile e ingrato: facile perché dopo gli interventi della collega
Squarzino stamani e del Capogruppo Riccarand oggi pomeriggio, le
osservazioni e la linea politica del gruppo rispetto alla
finanziaria e al bilancio sono state ottimamente tracciate; ingrato
perché dopo due interventi di tale livello riesce difficile trovare
altre argomentazioni ed esprimere con intelligenza le idee che
altri hanno già esposto brillantemente. Mi limiterò quindi ad
alcune osservazioni di carattere politico, che cercherò di
esprimere cercando di non fare troppa confusione e senza troppo
disordine.
Dicevo, idee politiche, perché, rileggendo la relazione
dell'Assessore Marguerettaz, abbiamo trovato anche quest'anno - ma
lo avevamo già evidenziato gli scorsi anni, senza peraltro ottenere
dei risultati - una relazione di carattere preminentemente
ragionieristico, più che politico. Forse lo dicevo già lo scorso
anno o l'anno prima, io addirittura ho nostalgia delle relazioni
dell'Assessore Agnesod, che cercava - per le minori sue competenze
tecniche - di evidenziare quali erano gli aspetti politici del
bilancio. Il bilancio preventivo è un documento che deve suscitare
dibattito politico. Si tratta forse di una "forma mentis", ma
ognuno di noi ha le proprie "incrostazioni" difficili da superare,
forse anche per quanto ci riguarda.
Credo che dalle vicende della finanziaria 2006 e dal bilancio
2006 emergano alcuni punti importanti da sottolineare, accennerò a
tre o quattro di questi. Innanzitutto il punto centrale delle
entrate: non lo voglio trattare dettagliatamente perché lo ha già
fatto prima di me il Capogruppo Riccarand, ma tutto possiamo dire
tranne che tali entrate non siano ingentissime. Sono state
veramente fuori luogo le dichiarazioni fatte alla stampa qualche
settimana or sono quando si paventavano chissà quali gravi
conseguenze alle finanze regionali; non so se questa operazione
mediatica faccia parte di una tattica ormai usata da decenni, si
grida "al lupo al lupo", ma il "lupo" non arriva mai. Arrivano
sempre tonnellate di soldi da Roma, il "lupo" non lo abbiamo mai
visto! E ancora quest'anno il bilancio riporta delle entrate che
sono in crescita rispetto allo scorso anno; lo scorso anno erano in
crescita rispetto all'anno precedente e via dicendo.
L'unica voce in decremento è quella relativa alla tassa di
concessione della Casa da gioco, perché sappiamo che il Casinò va
male. Si tratta dell'unica voce in controtendenza. Tra l'altro - ma
forse ce ne occuperemo quando parleremo della finanziaria, apro
solo una parentesi -, è quanto meno curioso, non sotto il profilo
contabile perché lì è corretto, ma sotto il profilo politico che
già si individui una norma per coprire i deficit che avrà la
"Casinò" nel 2006. Forse il Governo regionale dovrebbe preoccuparsi
di far funzionare meglio il Casinò e di fare in modo che il Casinò
abbia degli utili, piuttosto che mettere in bilancio per il 2006 le
perdite che si immagina il Casinò andrà a produrre. Non mi sembra
un grande segnale, lo voglio sottolineare. Avremo ancora modo di
parlarne in occasione della votazione della finanziaria e
sicuramente nel corso dell'anno, perché se questo è il "trend" - e
purtroppo sappiamo che questo è il "trend" - e non si fa nulla per
uscirne, è evidente che le perdite del Casinò - come è successo nel
2005 - dovranno essere ripianate anche nel 2006.
So che, come negli altri anni, a seguito della vostra
rappresentazione di quella che noi indichiamo come realtà
sull'ammontare delle entrate, che viene in tutti i modi elusa...
non c'è mai una spiegazione. Addirittura la voce più importante
manca nel prospetto riassuntivo del bilancio... di fronte a questa
rappresentazione, per un'operazione che è prima di tutto
un'"operazione verità" sui nostri conti pubblici e sulle entrate
ingenti che abbiamo, ci verrà ripetuto il solito ritornello: "voi,
cari Consiglieri dell'"Arcobaleno", dimenticate che in Valle
d'Aosta abbiamo non solo tutte le competenze che hanno le altre
Regioni, ma abbiamo anche diverse competenze statali". Segue
eventuale elenco. Questo è vero, però anche la Giunta regionale, in
particolare l'Assessore che sa "fare di conto", dovrebbe
riconoscere che la somma dei pagamenti di tutte le competenze che
abbiamo in luogo dello Stato è molto, molto inferiore di quanto lo
Stato ci trasferisce. Non perché lo diciamo noi, ma perché è un
dato pacifico, riscontrato tra l'altro in uno studio ad hoc di
alcuni anni fa della Fondazione "Chanoux", che, com'è noto, non è
un'associazione che opera sotto la direzione dei "Verdi". Quello
studio è finito nei "cassetti", perché era uno studio duro da
digerire. Questo lo dico per anticipare un'osservazione che farà
l'Assessore e che ascolteremo per l'ennesima volta, dicendo fin
d'ora che, neanche dal punto di vista politico, ma proprio da
quello aritmetico, è una cosa inconsistente, sostenere che: "tanti
soldi in più e tante competenze, uguale sommatoria zero". Non è
così: la sommatoria è molto favorevole alla Regione, la Fondazione
"Chanoux" qualche anno fa l'aveva quantificata in circa 400
miliardi di vecchie lire a favore della Regione. Di tutti questi
soldi questa Regione cosa fa? È vero quello che diceva stamani la
collega Squarzino, quando efficacemente sosteneva che abbiamo più
soldi che capacità innovativa, perché qui ci sono due ordini di
problemi: uno di carattere contabile e finanziario con dei risvolti
politici; poi c'è un problema di merito della spesa. Qual è il
problema principale di carattere finanziario? È un problema che
abbiamo già sollevato lo scorso anno e che la Giunta disse - ma
probabilmente si trattava della vecchia "Giunta Perrin", quindi gli
impegni potrebbero essere diversi - che avrebbe affrontato: quello
che abbiamo chiamato la rigidità del bilancio. Faccio un riassunto
per chi l'anno scorso era distratto. Cosa succede? Intanto il
nostro bilancio 2006 è costituito dal 69,4% di spese correnti, in
aumento rispetto agli altri anni per tutte le ragioni elencate...
quindi ci si immaginerebbe che la Giunta può operare sul restante
30,6% in maniera elastica sulle spese di investimento, dicendo:
"faccio questo, metto i soldi da una parte, c'è l'urgenza della
ferrovia, finanzio la ferrovia oppure finanzio qualche altro
investimento"
. Non è così purtroppo, perché di quel circa 30% -
per dichiarazione dell'Assessore lo scorso anno, non riconfermata,
ma credo vi sia una riconferma tacita, perché, se vi fosse stato
uno zero virgola uno in meno, avremmo visto un grafico grosso così,
invece non c'è niente, quindi o quel dato è rimasto tale e quale,
oppure la situazione è ancora peggiorata - solo il 5% è
effettivamente impiegabile in maniera elastica, perché il resto è
rigidamente assegnato da leggi di spesa che riguardano spese di
investimento. Questo avviene perché il Consiglio negli anni ha
sovrapposto leggi su leggi di spesa, quindi oggi la Giunta
regionale quando predispone il bilancio, il Consiglio quando lo
approva hanno il 95% di bilancio prefissato. Come ho detto una
volta, quel 95% lo otteniamo schiacciando il tasto di un computer;
sul 5% si fanno gli investimenti veri, quelli discrezionali, che
poi sono la base dell'azione amministrativa: la discrezionalità.
Perché tutto ciò è importante? Perché ha delle evidenti conseguenze
sul piano politico, perché la Giunta, l'amministrazione, il
Consiglio hanno ormai le "mani legate". Si tratta di una tendenza
che è via via cresciuta, tanto che io credo che negli ultimi anni,
anche nella scorsa legislatura, tale tema non solo fu intuito, ma
si cercò di affrontarlo. Anche in questa ottica nacque
l'"operazione ENEL". Qual è il tentativo coerente con quello che ha
fatto l'Amministrazione regionale in tutti questi anni? Non volendo
incidere sulle spese, ha sempre cercato di aumentare le entrate.
Più entrate, più spese. Perché questo era funzionale a tutto un
sistema clientelare di distribuzione ampia delle risorse regionali.
Difatti negli anni '80 si sono ottenuti dei finanziamenti statali
sempre più ampi, poi la quota sostitutiva dell'IVA da importazione,
poi questo e poi quello e poi l'imposta di fabbricazione della
birra. Quando ormai si era raschiato il "barile" dei trasferimenti
statali, ecco l'"operazione ENEL", che è stata un'operazione di una
certa importanza economico-finanziaria, ma anche strategica, che
non va disconosciuta. Questo sistema però ha un limite, perché ad
un certo punto le entrate - e siamo vicini a questo limite - è vero
che crescono, ma crescono in misura proporzionalmente inferiore a
quanto capitava nei decenni scorsi, quindi il sistema va in crisi!
Va in crisi perché, di fronte a delle entrate ingentissime, vi
siete talmente "legati le mani", che non potete più fare scelte
politico-strategiche! Fra spese correnti e leggi clientelari avete
speso tutto o quasi, quando iniziate a discutere del bilancio,
discutete del 5%, il resto è tutto bloccato! Con questo 5% cosa
fate? Mi sembra che un dato che viene fuori è quello di dire:
abbiamo prestato attenzione allo stato sociale... fondi alla sanità
e all'assistenza, con tutti i limiti che sono stati segnalati in
maniera piuttosto efficace dal collega Salzone, quando ha accennato
ai problemi della casa e della povertà. Questo è un dato di cui
tener conto. Se si investe nel settore dello stato sociale, si fa
dell'assistenzialismo, che non è una brutta parola, ma bisogna
stare attenti perché, quando con un bilancio si riesce a fare solo
l'assistenzialismo, vuol dire che si gioca in difesa, vuol dire che
abbiamo messo in panchina Trapattoni: primo, non prenderle! Perché
non è più possibile fare una politica di attacco, offrire occasioni
di crescita vera dell'economia! Stiamo cercando di sanare le
situazioni più difficili!
Questo mi sembra il problema politico centrale: bilancio
"ingessato", impossibilità e/o incapacità di fare delle politiche
che non siano quelle ormai di "salvare il salvabile" e di spendere
le risorse che abbiamo in maniera assistenzialistica, ripeto,
utilizzando questo non in un'accezione necessariamente negativa, ma
in un'accezione neutra. Quando dico invece "clientelismo" dico una
cosa negativa, da non confondere con l'assistenzialismo. Se questo
è vero, come a nostro giudizio è vero... sono ormai anni che
leggiamo dei bilanci che sono la fotocopia uno dell'altro, in cui
non si vede più un progetto strategico, ma non c'è neanche più
un'opera pubblica di un certo rilievo! Due o tre anni fa avevo
fatto dell'ironia, dicendo che l'opera pubblica di rilievo era la
funivia del Monte Bianco, una cosa piccola del genere... quando
negli anni precedenti avevamo dovuto affrontare l'alluvione, prima
ancora le conseguenze della chiusura del traforo del Monte Bianco e
poi l'"operazione ENEL" che era costata 800 miliardi di lire! Ma
adesso non si fa più neanche questo! Veramente facciamo le rotonde,
come mi sta dicendo qualcuno, paghiamo i dipendenti dell'USL, diamo
i soldi ai Comuni, poi facciamo un po' di strade pubbliche, perché
quello è un settore che gode di una certa popolarità in questa
Regione, senza però affrontare questo tema di fondo e la cosa è
particolarmente preoccupante, perché non siamo al primo bilancio di
legislatura, siamo al terzo bilancio di legislatura! Dal punto di
vista delle scelte economico-finanziarie, siamo già proiettati
oltre metà legislatura, eppure leggiamo sempre gli stessi bilanci
che non danno più respiro, che rafforzano quella famosa frase del
Prof. De Rita di un benessere senza sviluppo, solo che, come già
accennavo lo scorso anno, a forza di puntare al benessere senza
sviluppo il benessere comincia a calare. Ora, sullo sviluppo
potremmo discutere, perché di questa parola possono esserci tante
interpretazioni ma, se la ricchezza non è basata sul lavoro e su
un'economia sana, ma su risorse finanziarie che arrivano
dall'esterno perlopiù immeritate, è chiaro che una Regione non può
produrre ricchezza vera. Dicevo, forse al primo bilancio ce lo
saremmo aspettato, metà anno... invece siamo al terzo bilancio...
Ma c'è un dato ancora più allarmante e qui do un giudizio politico
di quello che è successo nello scorso mese di luglio. Abbiamo negli
scorsi anni duramente criticato il bilancio, facendo più o meno le
stesse critiche che oggi facciamo al bilancio della "Giunta
Caveri". Lo facevamo quando era Presidente il Consigliere Perrin.
Cosa si imputava al Presidente Perrin, qual è stata la motivazione
ufficiale data sul Presidente Perrin quando è stato deposto?
L'incapacità di dare la svolta, l'incapacità di decidere,
l'incapacità di avere idee innovative, l'incapacità di dare
un'accelerazione a questa Regione. Oggi leggiamo che, dopo 5 mesi
di "Governo Caveri", tutte queste incapacità vengono confermate. Il
bilancio 2006 non è né più, né meno quello del 2004 e del 2005. Se
il bilancio e la finanziaria sono strumenti economico-finanziari
che costituiscono la "cartina di tornasole" della capacità
innovativa del Governo, qui non ci siamo. O, meglio, non vediamo
nessuna discontinuità, c'è coerenza assoluta. Cos'è cambiato
rispetto all'anno scorso anche nella conduzione del Governo
regionale? Sicuramente tanti comunicati stampa in più, sono forse
quadruplicate le interviste al "TG3", però atti concreti emergenti
da questo bilancio non ne vediamo. È cambiato a luglio il timoniere
del Governo regionale, ma chi ha letto il bilancio non se n'è
accorto.
Depuis 17 heures 29 c'est le Président M. Perron qui remplit
les fonctions de Président de la séance.
Président - La parole au Conseiller Perrin.
Perrin (UV) - La discussion du budget de prévision représente le
moment clou du débat politique au Conseil de la Vallée. Je partirai
par quelques considérations face au rapport fait par l'Assesseur.
Dans ce rapport, comme quelqu'un l'a déjà dit, je n'ai pas perçu de
véritables raisons politiques qui aillent encadrer le budget de
prévision, qui est quand même un document comptable, mais aussi un
document politique important, il lui manque la collocation dans le
système de l'autonomie, ce concept de autonomie, c'est-à-dire
d'autogouvernement et d'assomption de responsabilité que cette
Assemblée a et que le Gouvernement représente, pour gérer
l'institution Région autonome de la Vallée d'Aoste, avec toutes les
valeurs qui sont à l'origine aussi de ses ressources
financières.
Quelques considérations d'ordre général quant au budget 2006,
mais avec un oeil particulièrement attentif au budget
2006?2007?2008, qui pratiquement prévoit la programmation
budgétaire jusqu'à la fin de cette législature; donc nous avons là
déjà une perspective des choix politiques qui se feront pendant
cette législature. Je voudrais partir par l'analyse des recettes -
des entrées prévues - qui nous tranquillise; je suis d'accord sur
le bien-fondé de nos recettes, qui nous garantissent une stabilité
des ressources disponibles et, par conséquent, une certaine
tranquillité pour permettre les investissements prévus pour le
développement de notre société et de notre économie. Ce sont des
recettes considérables, cela a été dit, et il est aussi à
souligner, dans cette période de difficulté, une reconnaissance
implicite de la part de l'Etat du droit et du bien fondé de nos
attributions financières; tout en relevant qu'il y a encore la
nécessité de concorder avec le Gouvernement - je crois que
l'Assesseur le sait bien - la régularisation de quelques recettes
qui ne sont pas prévues dans l'actuelle répartition financière et
il faudra nous préparer à la mise à jour du système, qui est quand
même annoncée, du système de coparticipation avec la nouvelle
situation impositive et financière. Nous concordons, par contre,
sur le principe du Pacte de stabilité, surtout pour ce qui concerne
le contrôle de la dépense publique, tout en revendiquant avec force
la nécessité de concorder avec l'Etat les modalités et les
pourcentages d'application, afin de garantir nos compétences en la
matière pour mieux finaliser nos choix.
J'avais entendu - comme d'autres l'ont déjà dit - des alertes,
qui ne me semblent pas justifiées, il faut être attentifs à ne pas
toujours crier au "loup" et surtout à éviter des mots exagérés,
c'est vrai qu'on a la tendance à copier bien souvent ce qu'on nous
dit au niveau national, le fameux: "saranno lacrime e sangue,
dovremo tutti tirare la cinghia"; ce sont des alertes pas
justifiées qui ne nous conviennent pas! La disponibilité financière
est garantie, il faut 1'utiliser de la façon la plus profitable
pour notre Vallée.
J'ai écouté avec attention l'analyse du Conseiller Riccarand,
qui est une analyse réaliste, mais quand même nous avons, nous, le
devoir de défendre nos recettes, donc ce Conseil a le devoir de
trouver toutes les motivations, afin que ces recettes puissent
continuer à être utilisées par notre Région.
En parcourant la partie dépenses je me suis retrouvé face à un
document qui me paraît être tout à fait connu et familier: les
frais pour le fonctionnement de la machine régionale qui sont
énormes et ils sont encore augmentés; les transferts, selon la loi
des finances aux collectivités locales, eux aussi en augmentation,
merci à une discrète tenue de notre économie, les nombreux
chapitres de financements prévus par les innombrables lois des
différents secteurs qui intéressent le "système Vallée d'Aoste", à
tous les niveaux... c'est quand même cette Assemblée qui a été
l'âme législative pendant ces années et qui a touché à 360° à tout
le "système Vallée d'Aoste", donc à toutes les nécessités même les
plus petites de notre communauté... J' ai recherché, moi aussi,
avec beaucoup d'attention les nouveautés attendues et j'ai retrouvé
des voix qui sont présentes dans le budget: l'aéroport, je ne sais
pas quel est l'état d'avancement du plan de développement de
l'aéroport, ou bien l'acquisition des terrains qui sont importants
pour la réalisation de ce plan de développement; les chemins de
fer, là aussi avec des prévisions de dépense très réduites, mais je
pense qu'il y aura le programme des ouvrages d'intérêt général qui
pourront prévoir des interventions plus importantes; les politiques
du travail, la recherche, les remontées mécaniques, la funiculaire
Aoste-Pila, l'Hôpital, les bâtiments pour 1'Université, les
premiers timides fonds pour les ouvrages d'intérêt général. Il m'a
paru du "déjà vu" ou plus gentiment: "rien de nouveau sous le
soleil". Pour le budget 2006-2007-2008, même sensation avec
peut-être quelques trous supplémentaires.
Une analyse un peu plus détaillée me porte à faire quelques
considérations ponctuelles qui ont pour but surtout de suggérer
quelque action possible, ou d'avoir quelques précisions de la part
du Gouvernement. Je n'entrerai pas dans le détail. Il y a une
augmentation de la dépense courante qui semble intéresser surtout
le personnel pour la mise à jour des contrats, il y a quelques
nouveautés annoncées quant au temps partiel, quant à la réduction
du personnel pour les substitutions. Je relève quand même une
augmentation des dirigeants, ce qui avait toujours été exclue, car
dans nos considérations on a toujours dit que le nombre de
dirigeants était énorme dans cette Région: il s'agit de la figure
du Secrétaire général, c'est un choix quand même qui comporte une
dépense considérable, les dirigeants fiduciaires encore pour la
Présidence, qui, entre autres, dispose d'un secrétariat élargi et
d'un bureau de presse de tout respect, mais dans le programme on
dit qu'il faut garantir la visibilité de la Région, qui s'identifie
surtout avec celle de son Président. Nous ne voyons pas, par
contre, encore d'autres signaux quant à la réforme de la loi n° 45,
pour laquelle - je le revendique, quelqu'un dans cette salle avait
dit qu'on n'avait rien fait à ce sujet - on a préparé un travail
préliminaire important, c'est-à-dire une analyse capillaire faite
quant aux charges de travail, condition essentielle pour connaître
la machine, toutes ses lacunes, ses nécessités et donc en activer
la réforme ...
(interruption d'un Conseiller, hors micro)
... il y a des dossiers qui sont consistants, c'est impossible
de ne pas les trouver, les dossiers sont là. Pour ce qui est de la
finance locale, je partage l'adresse d'engager les attributions
supplémentaires pour les investissements, aucun signal par contre
n'est donné quant aux nouveaux transferts des compétences dans le
triennal et donc quant au transfert conséquent de personnels et
l'allocution de ressources financières adéquates; c'était un
engagement début législature pour les collectivités locales et donc
toute une action de concertation, de confrontation finalement pour
activer le transfert de compétences prévues par la loi.
Quant au patrimoine régional, je n'ai vu aucune intervention
finalisée à rationaliser les espaces mis a disposition des
structures de la Région, selon les solutions envisagées d'après une
analyse attentive faite pendant ces années; peut-être que là il y
aura des réponses.
Une constatation pour ce qui concerne les dépenses prévues pour
la réalisation d'ouvrages publics ou d'ouvrages de mise en sûreté
du territoire, il y a une disponibilité inférieure pour 2006 -
l'Assesseur Cerise dit toujours qu'il est pénalisé -, mais il faut
se rappeler du plan supplémentaire approuvé en 2005 et aussi du
nouveau programme d'ouvrages d'intérêt général, qui, en application
de la loi n° 21 de 2004, nous vient d'être présenté en Commission.
Là je crois qu'un débat sérieux devra être entamé quant à la nature
des ouvrages prévus, des montants nécessaires pour leur réalisation
et des priorités que d'ailleurs en partie le Gouvernement a déjà
indiquées.
Une sollicitation doit être faite quant aux interventions de
valorisation des parcs et des sites d'intérêt naturel, tels que
Mont Avic, Mont Mars, "Marais", Fondation "Grand Paradis" et je
cite en tout dernier Cheneil, qui n' a pas encore démarré après
plus de 2 ans qu'on a approuvé une loi pour la valorisation de ce
domaine.
Lors de l'intégration au programme de majorité, l'on déclame -
je cite -:
"le secteur de l'économie constituera une priorité
absolue"
. Je n'ai pas perçu cette tension forte pour relancer
l'économie comme amplement annoncé, sauf l'avoir reconfirmé un fond
important pour les politiques du travail et pour 1a recherche. J'
ai pu noter une légère baisse des financements pour le Plan de
développement rural et les investissements pour le secteur
agricole, où une action de programmation générale pour les années
2000?2006 a reconduit un secteur difficile à une relative
stabilité, il faut faire attention à maintenir les ressources pour
ce secteur qui est à la fois un secteur faible, mais vital. Je
perçois, par contre, avec une certaine préoccupation dans le budget
triennal un vide qui devra être comblé par la nouvelle
programmation, je pense que vous êtes en train de travailler dans
ce sens, mais il est important qu'on se prépare. Je crois qu'il
faudra aussi imaginer de nouvelles mesures dérivant de
l'application des lois concernant l'élevage, la valorisation des
produits, la promotion - j'ai vu qu'elle est très réduite dans le
secteur de l'agriculture -, qui ont toujours la tendance à se
standardiser, car il est nécessaire d'actualiser et de proposer des
évolutions pour stimuler le secteur, qui, par sa nature, à la
tendance à s'asseoir et à codifier les aides.
Quant au tourisme, secteur qui le plus nécessite d'imagination,
de mesures promotionnelles pétillantes, nous voyons une quantité de
contributions disparates selon les différentes lois qui intéressent
le secteur, avec les AIAT encore bloquées sur une activité
routinière de fonctionnement et des financements immobiles pour les
3 années; des interventions importantes pour la modernisation des
remontées mécaniques, on voudrait toutefois comprendre la politique
relative aux grandes stations - je parle de Breuil, Courmayeur et
ensuite La Thuile - qui ne pourraient être favorisées par les
financements, qui peuvent arriver jusqu'à 80% de la dépense
admissible, prévus par la loi régionale et aussi comprendre le taux
de participation régionale dans le capital social des différentes
sociétés.
Pour les transports, en lisant le budget on n' a pas une grande
perception de la politique des transports en Vallée d'Aoste, sauf à
mettre en évidence l'énorme effort pour soutenir l'organisation du
transport public, mais les voies principales sont inscrites
(Aosta?Pila chemin de fer, aéroport, Aoste-Martigny, on a parlé du
Mont Blanc, du tunnel du Grand Saint Bernard). Je crois que les
dernières déclarations que nous avons entendues pendant ces jours
n'ont pas porté de la clarté dans le secteur, donc il faudra qu'à
ce sujet il y ait une réflexion importante de la part du
Gouvernement et de cette Assemblée. Ce sont des choix importants
pour le futur de notre Région.
Un aspect encore à définir concerne la dotation financière et la
nature des mesures cofinancées par l'Union européenne et l'Etat
avec la conclusion en 2006 de la programmation 2000?2006;
d'ailleurs, justement à titre de précaution 2007-2008 il n'y a pas
de prévisions. L'on a beaucoup parlé du rôle de la Région dans les
institutions européennes - M. Lattanzi -, on a amplement débattu à
tous les niveaux de la notion de montagne et des conséquences de
l'application tout court de certaines directives européennes sur
l'économie des Régions de montagne. Notre Président, tout en ayant
abandonné le Parlement européen, a été délégué dès le début
législature pour ses connaissances et ses liens à représenter le
Gouvernement valdôtain dans toutes les instances européennes et
dans tous les organismes où l'on discute de politique de la
montagne. Il serait intéressant de comprendre quelles seront les
mesures financées par la nouvelle programmation quant à la
formation professionnelle, aux indemnités prévues pour
l'agriculture et les agriculteurs - il y a un débat de ces jours,
où l'on annonce qu'il y aura une grande diminution des
disponibilités pour le secteur agricole en Europe, c'est un thème
très délicat -, de comprendre ce qui sera de nos nombreux projets
"Interreg" et "Leader" et des différentes compensations prévues
pour équilibrer l'économie. Ce "blanc" budgétaire prévu pour les
années 2007?2008 nous laisse perplexes.
Un jugement positif est à exprimer quant aux disponibilités
financières pour les secteurs de la santé et de la sécurité
sociale; une Région riche et moderne doit se distinguer surtout
pour la qualité des services à sa population, mais là aussi pas
toujours la quantité d'argent disponible correspond au bon
fonctionnement, on a soulevé beaucoup de précisions quant à ce
secteur, qu'en partie je partage, parce qu'il faut faire attention
car toutes les machines routinières sont souvent ennemies de la
modernisation, des évolutions et des améliorations. Le problème de
faire démarrer le plus tôt possible la 3e phase de réalisation de
l'Hôpital régional est à la une, il est prévu dans les
œuvres d'intérêt général; le programme des
œuvres d'intérêt général le prévoit, il me
semble qu'il y a encore des perplexités de nature politique et
d'opportunité pour une solution définitive, là il y a le risque de
ne plus sortir du marécage dans lequel la "question Hôpital"
parfois semble s'être perdue.
Dans le document "PREFIN" - qui a été défini de façon différente
dans cette salle - la culture représente le noyau, le pivot autour
duquel tournent toutes les autres activités régionales, c'est une
image forte et engageante que je partage totalement. Comme
quelqu'un dirait: "il y a des pains sur la planche": les défis du
Fort de Bard, de l'aire mégalithique de Saint-Martin, la
valorisation de Aoste Est, prévue dans les ouvrages d'intérêt
général, mais aussi le développement de l'Université et le défi de
la Caserne "Testafochi" et encore la tant souhaitée réforme de
l'école, liée aussi à toute la formation professionnelle.
A noter la disponibilité énormément réduite pour les fonds
globaux, ce qui démontre encore que les ressources libres qui
pourraient financer des nouveaux projets, des nouvelles lois,
malheureusement sont très réduites, ce qui devrait nous amener à
revoir radicalement la formation de notre budget. C'est une
discussion qu'on avait déjà entamée. Dans les fonds globaux nous
percevons une grande nouveauté institutionnelle: la Fête de la
Région, avec tout son entourage de décorations, et cetera; moi je
dis encore des célébrations!
Or, un Gouvernement qui est né avec une motivation politique
générique: qu'il aurait la nécessité de stimuler un nouvel élan
pour la Vallée d'Aoste, aurait dû se présenter avec un budget
renouvelé, avec des choix stratégiques où l'on indique comme
priorité absolue le secteur économique, comme cela a été annoncé.
Il me semble que rien de nouveau n'a été présenté, ni pour 2006, ni
pour 2007?2008 et l'on va compléter les prévisions à réaliser
pendant cette législature. On pourrait alors se demander quelle a
été la véritable raison du changement. En effet, une autre
motivation a été donnée quant à la nécessité de garantir une
meilleure cohésion soit du groupe de l'"Union Valdôtaine", soit de
la majorité. Pour ce qui est du Gouvernement, on a parlé dans le
programme d'un "authentique travail d'équipe", je laisse à chacun
de vous la liberté de faire vos considérations sur la collégialité
du Gouvernement, où la devise semble être "chacun pour soi, à
condition de ne pas troubler la lumière présidentielle". Pour ce
qui est de la cohésion du groupe de 1'"Union Valdôtaine" et de la
majorité, je vous laisse juger par les événements qui ont intéressé
la vie politique de la Région dans cette période et pour l'attitude
de confiance envers le Gouvernement, même le jour de son élection,
pour certains Assesseurs seulement; pour continuer avec les
différents épisodes de "dissenso" exprimés clairement ou exprimés à
travers un phénomène copié aux habitudes acquises probablement à
Rome au Parlement, mais finalement organisé aussi à Aoste: celui
des "franchi tiratori" et je le dis fort et face à cette Assemblée,
que ce n'est pas de ma coutume de m'exprimer de cette façon, je
l'ai toujours fait de façon franche, à visage ouvert. Ces méthodes,
ces comportements de manque de loyauté et d'expression d'arrogance
font désormais partie de la façon de gérer la politique par les
actuels responsables, il suffit de nous pencher sur le débat
politique au sein du Conseil de la Vallée pour discuter des
adresses générales, des buts et des objectifs à atteindre pour
garantir un développement équilibré de notre Région. Je parle du
"PREFIN", je ne voudrais pas me répéter, car on a amplement débattu
sur ce thème, mais je partage les perplexités qui ont été
exprimées. Le Président a récité la part du néophyte, je rappelle à
M. le Président qu'il faisait partie du Gouvernement les années
précédentes, il n'est pas "tombé du ciel"! Ces adresses générales
discutées et peut-être partagées peuvent garantir la rédaction d'un
budget qui tient compte des suggestions avancées par cette
Assemblée. Il y a eu dans cette occasion, comme dans beaucoup
d'autres, un manque de respect des institutions, des rôles, de la
démocratie; un manque de respect vers la majorité et pour ce qui
nous concerne vers le groupe de 1'"Union Valdôtaine", où il y a un
manque total de débat et cela ne représente pas un épisode, mais
une attitude dangereuse, qui se répercute sur la politique
valdôtaine toute entière. Ce n'est pas seulement question d'"Union
Valdôtaine". Ce sont les méthodes utilisées lors des différents
passages qui ont porté à la formation de ce nouveau Gouvernement et
qui ont accompagné les principales décisions que ce Gouvernement a
prises suite à son élection.
Il s' agit d'une façon de gérer la politique qui ne mortifie pas
seulement l'"Union Valdôtaine" et la majorité, mais il existe un
problème de fond de nature politique?institutionnelle qui intéresse
toutes les forces politiques présentes dans ce Conseil, qui
intéresse les rapports politiques plus en général, contrôlés par
quelques personnages, où les institutions mêmes sont mortifiées!
Cette Assemblée, élue par le peuple par un système bien
représentatif, comme celui proportionnel, doit réagir et commencer
à travailler pour garantir son autonomie aussi à travers son
travail dans les commissions conciliaires. Nous assistions souvent
à des tentatives de mortifier le travail des commissions par
l'imposition de temps et de méthodes qui ne sont pas partageables;
il est temps de nous confronter sur les contrepoids que chaque
système qui se veut démocratique exige pour respecter les rôles et
les fonctions pour garantir à cet organe souverain toutes ses
potentialités, afin que 1e Gouvernement soit un véritable organe
exécutif, mais pas impositif. Une révision de quelques aspects de
la loi électorale pourrait être un premier pas, mais aussi une
définition plus moderne des méthodes d'élection du Gouvernement
régional; d'ailleurs, le Chef de groupe de l'"Union" hier à ce
sujet a déjà fait des déclarations d'ouverture à une confrontation
générale.
Je voterai ce document comptable, car il est nécessaire et
indispensable pour la vie, je dirais routinière, des Valdôtains.
Autre est le jugement politique, face au manque total de nouveautés
et au manque de confrontation. Sur ces aspects, s'il y aura la
nécessité, j'interviendrai dans une deuxième intervention ou en
phase de déclaration de vote.
Président - La parole au Vice-président Lanièce.
Lanièce (SA) - Il bilancio di previsione e la legge finanziaria,
che oggi stiamo analizzando, hanno come elemento qualificante
quello del contenimento delle spese. Questo ci è stato detto a più
riprese nelle varie sedi in cui sono stati presentati tali
provvedimenti. Se da una parte possiamo condividere tale
impostazione, resa più che mai necessaria, visto il rapporto sempre
più alto fra spese correnti - quasi il 70% - e le spese di
investimento, abbiamo invece alcune riserve sui metodi adottati; ad
esempio, la scelta di ridurre la quota complessiva per l'accesso al
"part-time", che, oltre a ledere i diritti contrattuali di tutti i
dipendenti del comparto unico del pubblico impiego, come hanno
sollevato i sindacati tramite un comunicato stampa, non ci sembra
possa portare quei benefici di riduzione di spesa prospettati.
Siamo d'accordo che bisogna operare dei tagli, ma solo se non si
riesce a meglio controllare e indirizzare la spesa pubblica. Spesso
leggiamo pesanti accuse rivolte alla struttura amministrativa e
burocratica della Regione, accusata di rallentare i processi di
intervento. Abbiamo la sempre più chiara percezione di una sorta di
incapacità di una parte della dirigenza regionale ad operare
davvero con quelle caratteristiche manageriali che pure
costituiscono la ragion d'essere della loro retribuzione. Un vero e
proprio esercito di consulenti e un ricorso troppo frequente a
consulenze sembrano evidenziare questo limite operativo e il carico
economico di tale situazione è al limite della sopportazione ed è
qui che occorre operare i tagli tanto pubblicizzati. Infatti è poco
credibile che il lavoro della dirigenza sia svolto da consulenti
esterni che, qualora si volesse affermare che sono assolutamente
indispensabili, meglio sarebbe assumerli "in pianta stabile".
Esistono strutture e dipartimenti regionali dove i consulenti "sono
assai numerosi da occupare addirittura le scrivanie dei dipendenti"
e questa situazione grottesca evidenzia ancora di più la non
utilizzazione dei dipendenti in ruolo. Abbiamo in Regione circa
2.000 unità di personale, ma sono sottoutilizzati con tutte le
conseguenze negative che ciò comporta. Impariamo invece ad
utilizzare appieno, mettendoli in condizione di formarsi e di
svolgere l'incarico per cui sono stati assunti, permettendo loro di
migliorare la propria posizione; così facendo, valorizzeremmo una
risorsa umana e professionale, riducendo al massimo l'utilizzo di
consulenti che, purtroppo, a volte non hanno l'intento reale di
risolvere celermente i problemi, ma solo quello di perpetuare il
loro redditizio rapporto di consulenza. Questo dovrebbe essere il
primo metodo di contenimento della spesa. È del tutto evidente che
il pubblico impiego è un "settore rifugio", il numero esorbitante
di dipendenti pubblici corrisponde alla nostra esigenza di limitare
la disoccupazione, ma questo non dovrebbe costituire un ostacolo
nel rendere possibile che il pubblico dipendente offra un servizio
qualificato o che la ricerca di qualità debba essere perseguita
solo facendo ricorso a consulenze. Questo è un problema molto
delicato e diventa necessario metterci mano, anche perché
l'incidenza delle spese fisse rispetto a quelle di investimento è
un limite oggettivo ed evidente di tale bilancio.
Per quanto riguarda l'industria, occorre evidenziare che nel
bilancio vi è un ridimensionamento delle risorse destinate
direttamente a questo settore; in un momento in cui bisognerebbe
porre in essere azioni finalizzate a contrastare gli effetti della
crisi vengono meno le risorse per raggiungere tali obiettivi; tra
l'altro, la "Stella Alpina" aveva proposto di creare in bilancio un
apposito fondo per lo sviluppo da cui trarre le risorse per
intervenire a favore delle imprese in crisi. A fronte di minori
risorse per l'industria, dobbiamo constatare una poco accurata
valutazione dei costi di certe opere pubbliche. Spesso ci troviamo
di fronte a progetti pluriennali di realizzazione di strutture ed
opere senza che tali iniziative siano accompagnate da "business
plan" con valutazione dei costi di gestione e della loro copertura
con i ricavi previsti. Queste opere quindi rischiano di essere
ultimate in ritardo, ma soprattutto di ingenerare eccessivi costi
di gestione, che, di fatto, mettono in forte difficoltà
l'amministrazione pubblica, erodendo risorse che potrebbero essere
utilizzate in modo migliore. L'attuale crisi industriale ed
economica si può superare puntando ad un miglioramento della
competitività del sistema e dell'attrattività del territorio
valdostano; purtroppo questo bilancio non affronta sufficientemente
con opportuni piani di investimenti la crisi economico-sociale e
produttiva oggi in atto nella nostra Regione. Notiamo incertezza
anche nella trasformazione e nell'utilizzazione delle aree
dismesse, ad esempio l'area "ex Cogne". L'elenco delle imprese in
crisi o decotte e chiuse non può non spaventarci e non solo per la
perdita di numerosi posti di lavoro, in modo particolare nella
bassa Valle, ma anche perché ci stiamo avviando verso un sempre più
accentuato allargamento dello squilibrio fra i settori economici
portanti: agricoltura, industria, terziario dovrebbero essere una
compresenza armonica integrata per rendere possibile l'esistenza di
un sistema economico forte; invece in Valle, mentre l'agricoltura
non può svilupparsi per ovvie ragioni, il terziario turistico manca
di idee e quello burocratico-amministrativo è gonfiato a dismisura.
L'equilibrio economico è al limite del collasso e nel bilancio non
si leggono né investimenti, né soprattutto nuove idee che lo
possono evitare o ne possono limitare le conseguenze. Noi dobbiamo
renderci conto che la globalizzazione comporta dei problemi a
fronte dei quali o siamo in grado di offrire un modello nostro di
sviluppo, oppure non potremo far altro per chissà quanto tempo che
correre dietro ad effetti, conseguenze e decisioni assunte altrove.
Questo è un vero e proprio snodo autonomistico: vogliamo essere
autonomi per gestire crisi e fallimenti indotti da decisioni
altrui, o vogliamo essere protagonisti del nostro avvenire, usando
intelligenze e competenze per affermare un modello in grado di
prevenire, per quanto possibile, gli effetti di situazioni
macroeconomiche che ci sfuggono, di intervenire creando un sistema
che funzioni sia dal punto di vista culturale che da quello
economico, valorizzando al massimo le nostre potenzialità e le
nostre ricchezze? Occorre rivalutare il ruolo dell'imprenditoria
valdostana e delle libere professioni locali, nell'obiettivo di
promuovere la cultura di impresa e di attività autonome. In questo
contesto la "Finaosta" deve tornare a svolgere il ruolo per il
quale era nata: ricercare, favorire, accompagnare, sostenere valide
iniziative, compatibili con il nostro territorio e la nostra gente,
per la creazione di nuove imprese e di nuove occasioni di lavoro.
La nostra dimensione alpina va tutelata in un mondo, in un'Europa,
che non sembrano capaci di pensare ad altro che ad un'Europa
piatta, dove le produzioni, le comunicazioni, i commerci, le
cultura circolano come se fossimo un'enorme pianura. Le ragioni, i
diritti e le peculiarità della montagna vanno affermate come
ricchezza dell'Europa e come componenti irrinunciabili della nostra
identità.
Prima parlavo del fatto che spesso ci sono delle opere che
ingenerano eccessivi costi di gestione, che bloccano e mettono in
difficoltà l'amministrazione pubblica. Per fare un esempio
concreto, parliamo del Forte di Bard. Durante la discussione e in
sede di Commissione competente ci è stato detto che il "business
plan" predisposto da "Finbard" prevede, a regime, una perdita di
esercizio di 1 milione di euro, a fronte della quale comunque si
prospetta la presenza di circa 250 mila persone all'anno. Non so se
i colleghi hanno visto l'accesso al Forte di Bard: ci sono 4
ascensori, ogni ascensore ha una portata di 11 persone, per
giungere dalla base al Forte ci vogliono 5-6 minuti. Ripartendo
queste ipotetiche 250 mila persone durante l'anno dovremmo pensare
che ci potrebbero essere dei fine settimana in cui ci siano 1.000
persone che dovrebbero salire al Forte di Bard. Poiché 11 persone
impiegano 5 minuti per raggiungere il Forte di Bard, si capisce
come forse certe scelte dovrebbero essere viste complessivamente;
probabilmente il Forte di Bard se non verrà ampliata la modalità di
accesso avrà difficoltà ad accogliere un numero così consistente di
persone visto che l'accesso ad oggi è limitato a questa portata.
Questo è un esempio di come molte volte idee positive nella pratica
rischiano di diventare irrealizzabili. Forse sarebbe stato meglio
accogliere la proposta che feci tanto tempo fa quando immaginai che
il Forte potesse ospitare la sede dell'Università della Valle
d'Aosta, diventando una sede prestigiosa e un riferimento culturale
di sicura portata europea, generando un effetto positivo indotto.
Questa mia proposta non è stata presa in considerazione, d'altronde
si era parlato di sede universitaria anche per il castello di
Aymavilles, ma la cosa che più mi rammarica è il fatto che abbiamo
dato corpo a una struttura la cui enormità dei costi di gestione ci
schiaccerà e non ci darà purtroppo i risultati auspicati. Se
facciamo riferimento invece all'area megalitica di Saint-Martin de
Corléans, da anni si parla di questo problema, ma sembra che non ci
sia la volontà di affrettare la conclusione di tale opera,
dimenticandoci dell'alta valenza turistica che questa opera, una
volta ultimata, potrebbe portare.
Parlando di turismo, abbiamo letto in un'intervista al neo
Assessore Pastoret quali sono le ragioni del suo ottimismo. Prima
considerazione: ci sono dei "rigurgiti" olimpionici, speriamo che
le Olimpiadi ci portino qualcosa; peccato che, se allora ci fossimo
comportati diversamente, avremmo gestito noi le Olimpiadi, avremmo
avuto da guadagnarci...
(interruzione di un Consigliere, fuori microfono)
... le battaglie politiche fatte dall'"Union Valdôtaine" bisogna
anche ricordarsele e occorre anche fare autocritica ogni tanto in
Consiglio, perché l'autocritica è il fondamento della democrazia,
non esiste la ragione solo da una parte! In questo caso penso che
nessuno possa dare ragione alla scelta che fece allora l'"Union
Valdôtaine ". Un altro elemento, che è stato evidenziato dal
collega Lavoyer, è il fatto che si fanno delle promozioni, ma le
risorse per farle sono limitate. Ci si chiede se stiamo
indirizzando bene la nostra offerta turistica, se stiamo cercando
bene i Paesi a cui offrire la proposta turistica valdostana e se,
in assenza di neve, stiamo cercando mercati per i quali visitare il
Forte di Bard con i suoi prestigiosi spazi museali, novità assoluta
per la nostra Regione, possa essere un'attrattiva tanto esaltante
da giustificare la scelta privilegiata di quel mercato.
Per quanto riguarda l'agricoltura, anche qui lo stesso collega
Perrin ha evidenziato che c'è una diminuzione di risorse, ma
occorre fare molta attenzione e penso che lo stesso Assessore
Isabellon - che da anni segue questa attività - ne sia consapevole,
anche perché il settore dell'agricoltura non è importante solo
perché è quello che meglio rappresenta la tradizione e la cultura
valdostana, ma anche perché ancora oggi in una valida politica di
valorizzazione della vita e della produzione agricola potrebbe
costituire una valida sinergia con il turismo, da un lato, e con il
commercio, dall'altro. Infatti l'agricoltura e il turismo sono
attività che in un ambiente montano come il nostro presentano
elementi interconnessi e complementari allo sviluppo regionale; per
tali motivi i parametri per la gestione del territorio devono
essere costruiti sulla base di compatibilità reciproche.
L'obiettivo è quello di giungere a un progetto globale, che, nel
rispetto delle vocazioni naturali dei siti, delle imprese agricole
e turistiche e delle genti valdostane, costituisca il modello di
sviluppo sul quale lavorare per implementare ulteriormente la
crescita di questi due settori fondamentali per la nostra Valle. È
importante lavorare su questo progetto globale, che però non si
intravede; bisogna portarlo avanti, bisogna cercare di capire che
non si può lavorare sempre a "compartimenti stagni", siamo una
Regione piccola dove bisogna coordinare tutto se vogliamo veramente
dare prospettive, soprattutto rilanciare un settore come quello
agricolo, che sappiamo, per le difficoltà morfologiche, è un
settore difficile, da sostenere per la sua tradizione e per quello
che dà anche come immagine alla nostra Regione. Se da un lato gli
agricoltori, giardinieri del territorio valdostano, con il loro
faticoso lavoro contribuiscono a migliorare l'offerta turistica;
dall'altro, i prodotti nel nostro territorio faticano ad essere
promossi dagli operatori turistici. Spesso andiamo in ristoranti
dove manca il prodotto valdostano e ogni prodotto valdostano è una
specie di pubblicità della nostra Regione, che automaticamente
permette il mantenimento di certi settori. Occorre lavorare per
giungere al più presto ai marchi "DOP"; ieri parlavamo del problema
delle mele, importante, perché siamo una Regione piccola che può
avere solo una produzione di nicchia di qualità, e quindi
l'ottenimento di un marchio "DOP" è importante per garantire tale
nicchia. È ovvio che, una volta raggiunto questo livello, bisogna
mantenerlo, altrimenti non serve a nulla arrivarci se poi succede
quello che è successo per la fontina: ad un certo punto c'è stato
un abbassamento della qualità e questo non è statopositivo! Adesso
c'è la volontà di tornare in auge, ma bisogna fare attenzione:
quando si è a un certo livello, bisogna mantenerlo! Lo stesso
succede nel settore vinicolo: siamo ad un buon livello, bisogna
mantenerlo!
Un'altra riflessione che voglio fare riguarda il mondo dei
giovani, per i quali ben poco si trova in questo documento
finanziario. I giovani rappresentano il futuro ma, leggendo tale
documento finanziario, le voci che possono far riferimento ai
giovani sono poche. L'appesantimento dell'apparato burocratico è la
naturale conseguenza di una situazione occupazionale difficile, ma
non bisogna alimentare false illusioni, lasciando immaginare che
alla Regione, all'USL e al Casinò ci sia un posto di lavoro per
tutti. Sono necessari nuovi sbocchi per garantire ai giovani
valdostani altre dignitose e interessanti opportunità di impiego,
che potrebbero anche derivare dallo sviluppo delle infrastrutture
tecnologiche e informatiche. Parimenti mi sembra assolutamente
indispensabile individuare un quadro normativo e linee guida per lo
sviluppo delle politiche giovanili regionali; recentemente ho visto
che è stata presentata in merito una deliberazione dalla Giunta, ma
è da anni che mancano iniziative politiche indirizzate ai giovani e
penso che questo sia grave. I giovani valdostani devono essere
protagonisti e coattori delle politiche, delle iniziative, delle
scelte che li riguardano e non dei semplici fruitori. Inoltre la
scuola e il mondo del lavoro devono essere maggiormente collegati,
in questo campo ci aspettiamo molto dall'università, almeno in
termini di capacità di analisi, di proposizione e di formazione dei
quadri e di intelligenze capaci di rinnovare la società, ma
l'Università valdostana per ora è "al palo" e non è ancora stata
capace di crescere, di diventare un mezzo trainante per lo
sviluppo.
La crisi dell'intero sistema economico sta mettendo a dura prova
anche le famiglie, e spesso si parla del problema della povertà,
della difficoltà delle famiglie a giungere alla fine del mese.
Interventi di provvidenze e di decisioni già meritoriamente assunti
a sostegno delle famiglie vanno riesaminati, riletti in quanto
adottati a fronte di una diversa e meno grave situazione di quella
che, di contro, si sta prospettando oggi, addirittura lasciando
pensare che possa ulteriormente aggravarsi. Bisogna rileggere la
legislazione che riguarda gli anziani, il cui numero e le cui
problematiche sono e saranno sempre più in aumento. Occorre
decentrare i servizi, attività mediche e specialistiche, e questo è
uno degli aspetti importanti; credo che si debba prestare una
grande attenzione al problema della mobilità passiva - fra l'altro,
il nostro gruppo presenterà in merito un emendamento e poi abbiamo
visto che anche l'Assessore lo ha presentato - ed operare affinché
il numero delle prestazioni che gli utenti valdostani chiedono di
ottenere in strutture fuori Valle diminuisca. Questo è stato
oggetto di una mia iniziativa recente in Consiglio; è evidente che
ci sono prestazioni che devono essere prestate in strutture esterne
alla Regione, le uniche in possesso di strutture e strumenti e
professionalità specifiche, ma è altrettanto evidente che altre e
qualificate prestazioni possono e devono essere effettuate in
Valle. Va quindi forse "ricucita" almeno in parte la fiducia
dell'utenza locale nella reale capacità della nostra sanità di dare
buone risposte alle esigenze degli utenti. Bisogna far sì che la
nostra sanità sia più appetibile - se così si può dire - e mi
sembra che questo sia il senso del nostro emendamento e anche di
quello dell'Assessore.
Bisogna cercare di rivedere le procedure che oggi rendono
possibile l'accesso ai mutui per la casa, le cui norme anche qui
non sono più adeguate rispetto alle situazioni che sono mutate
rispetto al momento in cui quel tipo e quelle modalità di
intervento vennero adottate. La politica della casa deve essere
indirizzata verso scelte che privilegino in modo particolare i
recuperi rispetto alle nuove costruzioni. Sappiamo che è allo
studio una nuova legge sul problema della casa; qui sarà
interessante vedere quali sono i contenuti, ma è importante pensare
a questo problema.
Il collega Comé poi ha già parlato del problema dovuto
all'acquisizione delle centrali idroelettriche dell'"ENEL"; anche
qui il problema che ci siamo posti più volte è qual è il ritorno
economico di questa scelta soprattutto per le famiglie. Il nostro
gruppo aveva presentato un apposito disegno di legge, che giace
fermo da quasi un anno nelle Commissioni competenti.
Queste sono alcune considerazioni che ho voluto fare e che
dimostrano che tanti sono i problemi sul tappeto, ai quali questo
documento finanziario non dà molte risposte esaurienti. Questo è un
bilancio di ordinaria amministrazione che non dà prospettive per il
futuro, essendo sempre più rigido per il continuo aumento delle
spese obbligatorie e incomprimibili, fatto che rende difficile
attuare drastiche riduzioni e non permette soprattutto di operare
un'inversione di rotta, più che mai necessaria per rilanciare il
"sistema Valle d'Aosta", garantendo alle nuove generazioni vere
prospettive di sviluppo, anche in un sistema completamente
federalista.
Presidente - La parola al Consigliere Rini.
Rini (UV) - Stiamo assistendo al solito copione e, come già
fatto rilevare in altre occasioni, alle solite litanie: come di
consueto, da una parte, la minoranza che in generale evidenzia le
criticità e tende a giustificare un voto, che sarà sicuramente o
contrario o di astensione; dall'altra, la maggioranza che in
generale evidenzia le positività a volte in modo un po' troppo
marcato. Credo che noi tutti dovremmo cercare di analizzare questi
importanti elaborati, qualcuno ha cercato di farlo, staccandoci un
po' dalle logiche di maggioranza e di minoranza, in modo
costruttivo, cercando di fare le giuste critiche, delle proposte e
delle riflessioni che possano contribuire al miglioramento dei
risultati fin qui ottenuti e a dare risposte adeguate ai problemi
ancora irrisolti, per i quali i cittadini aspettano adeguate
soluzioni.
Dall'analisi di tali elaborati che gli uffici sono riusciti a
rendere ancora maggiormente comprensibili rispetto agli anni
passati, malgrado la loro complessità - per questo credo che
dobbiamo fare loro un plauso -, possiamo senz'altro evidenziare
molti aspetti significativi, che vanno nel senso di una particolare
attenzione verso i problemi che sono presenti sul nostro
territorio. Siamo di fronte ad un documento contabile che, partendo
dalla quantificazione realistica e prudente delle risorse
disponibili, cerca di indirizzarle per quanto possibile verso i
settori economici che possono creare ricchezza per la nostra Valle;
quindi, risparmiare il massimo possibile nei settori dove ciò è
possibile e spendere meglio con un'oculata e prudente
programmazione. Non tagli automatici in percentuale fissa su tutti
i capitoli quindi, ma dove è possibile e a volte necessario, come
ad esempio il blocco del 50% delle assunzioni per posti della
dotazione organica, vacanti alla data di entrata in vigore della
presente legge, come il blocco delle sostituzioni di personale per
assenze di durata minore ai 3 mesi, come la riduzione del
"part-time"... e "part-time" solo se necessario per motivi validi.
Credo che chi ha un'altra attività non possa mantenere un posto
lavorando a volte un solo giorno alla settimana. Riduzione delle
consulenze e tagli alle spese comprimibili. Possiamo evidenziare
che, anche grazie ai risparmi prodotti dai tagli, possiamo
permetterci di non aumentare il prelievo fiscale; non solo
mantenere, ma addirittura aumentare il trasferimento agli enti
locali. Impegnare ingenti somme a sostegno delle politiche del
lavoro, nell'ambito sociale e sanitario. Sono state introdotte
delle misure di maggiore equità, con l'intento di dare solo a chi
ha veramente necessità e non indistintamente a tutti con un
"sistema a pioggia".
Vorrei fare ancora una riflessione. Si rileva che in Valle
d'Aosta stiamo meglio che altrove, che abbiamo meno disoccupazione
rispetto alle altre Regioni, che siamo tutto sommato ancora
un'"isola felice", ma dobbiamo stare molto attenti e renderci
conto, per essere obiettivi, che in alcuni settori potremmo essere
ai primi posti non tanto per i nostri meriti, ma anche per i
demeriti altrui. "Cullarsi sugli allori" non serve e potrebbe
nuocere. Problemi non completamente risolti ce ne sono tanti e
dobbiamo impegnarci e trovare delle soluzioni compatibili con le
risorse disponibili per la loro soluzione ottimale. Dobbiamo ad
esempio creare delle prospettive di lavoro, ma lavoro vero, quello
che, come ho già avuto modo di dire, faccia esercitare il cervello
e i muscoli. In tempi di sacrifici il lavoro leggero non ha senso
ed è un danno. Dobbiamo aiutare le iniziative valide e serie; un
"no" secco ai faccendieri, ai parassiti e ai fannulloni. Dobbiamo
avere il coraggio di rimuovere chi non è adeguato al posto che
occupa, dobbiamo avere il coraggio di fare delle scelte anche
impopolari quando sono volte all'interesse collettivo. Dobbiamo
saper dire anche "no"! Abbiamo bisogno di una Regione più
"leggera", che lasci forse più spazio anche al privato, meno
burocrazia e più decisionismo politico. Dobbiamo purtroppo
constatare che esiste in Valle ancora troppa povertà ed in diversi
ambiti... a cominciare dalle difficoltà familiari. In molti settori
mancano ancora le professionalità e, malgrado sia presente sul
nostro territorio un gran numero di disoccupati, dobbiamo ancora
ricorrere a manodopera da fuori Valle. I beni culturali,
architettonici, storici ed artistici dovranno essere valorizzati di
più. Tanto si è fatto, ma tanto rimane da fare nel settore
socio-sanitario, in particolar modo per quanto riguarda le
strutture ed i servizi sul territorio. Esistono ancora troppe
problematiche, che investono i giovani e gli anziani. Molti
cittadini non hanno un'abitazione adeguata, malgrado gli sforzi
notevoli già fatti per trovare una soluzione. Maggiore sostegno
dovremmo poter dare ai commercianti, agli artigiani e alle piccole
imprese, soprattutto a quelle ancora presenti nelle valli laterali,
anche per evitare lo spopolamento, come pure più attenzione
dovremmo avere verso il settore agricolo che, come ben sappiamo -
altri lo hanno già ricordato -, è trainante per il turismo e la
salvaguardia del territorio. Dobbiamo cercare di stare più vicini
ai cittadini in stato di gravi difficoltà, e ce ne sono tanti, che
per dignità non osano chiedere aiuto o forse non hanno il coraggio
o la forza di farlo. Dovremo forse coinvolgere ancora di più i
cittadini e le categorie produttive nelle scelte strategiche e ciò
per cercare di fare sempre meglio e sbagliare sempre meno.
Un'ultima considerazione: coinvolgere maggiormente tutti i
Consiglieri anche nella predisposizione del bilancio, come fra
l'altro già emerso ieri con l'approvazione della risoluzione
riguardante il "PREFIN".
Ho voluto evidenziare alcune criticità ancora presenti,
criticità sulle quali la Giunta sta lavorando e per alcune delle
quali già troviamo delle, seppure parziali, soluzioni con i
documenti che stiamo analizzando. Certo, i soldi sono quelli che
sono e anche se tanti, non sono mai sufficienti per risolvere tutti
i problemi e qui mi dispiace e mi stupisce il dover rilevare anche
oggi che alcuni Consiglieri, presenti in quest'aula, siano quasi
dispiaciuti del fatto che le entrate siano in crescita.
Probabilmente auspicherebbero un taglio delle entrate, taglio che
potrebbe creare dei problemi e mettere in difficoltà non solo la
Giunta e il Consiglio, ma soprattutto i nostri cittadini. Spero che
gli stessi Consiglieri non abbiano incaricato i loro rappresentanti
a Roma per lavorare affinché i tagli arrivino e, se dovessero
arrivare, la popolazione saprà a chi dire grazie.
Tornando al bilancio e ai risparmi auspicabili, ci sono delle
spese incomprimibili e delle spese obbligate, anche per scelte non
troppo oculate fatte in passato - questo bisogna ammetterlo - e qui
mi ci metto dentro anch'io, non voglio sottrarmi a delle
responsabilità. Credo sia giusto fare anche un po' di autocritica.
A proposito di spese correnti, credo che in alcuni casi debbano
essere tuttavia considerate come investimenti e mi riferisco a
quelle riguardanti l'Ospedale, le microcomunità, gli asili, le
scuole (solo per citarne alcune).
Alcuni hanno fatto rilevare che questo bilancio non è
strategico, che è poco innovativo e che non presenta "sterzate".
Credo che in un momento come quello attuale non sia facile, né
auspicabile effettuare delle brusche "sterzate", anche perché
stiamo portando avanti nel segno della continuità delle scelte
fatte e che l'elettorato ha condiviso anche dandoci la fiducia.
Alcuni correttivi e alcuni aggiustamenti andavano fatti e in questo
bilancio sono presenti. È probabile che altri verranno fatti appena
possibile e anche sulla base di proposte che in quest'aula sapremo
suggerire.
Reputo tale bilancio un buon bilancio, realistico, prudente ed
equilibrato, non è un "libro dei sogni", ma un documento che tiene
conto della realtà e che recepisce quanto programmato ed approvato
da questo Consiglio. Un documento che cerca di dare delle risposte
e dà la possibilità alla Valle d'Aosta di crescere ancora,
sviluppandosi, e trarre i benefici che credo tutti qui auspichiamo.
Concludo, scusandomi ancora per questo disordinato ed improvvisato
discorso, che spero però possa - anche se in maniera piccola -
servire come stimolo per fare sempre di più e meglio.
Président - La parole au Conseiller La Torre.
La Torre (FA) - La serata sicuramente è ancora lunga, quindi
ritengo di dover fare un intervento un po' diverso da quello che mi
ha preceduto. Dico subito che non vi farò grandi critiche, né vi
tesserò delle lodi, nemmeno vi chiederò di cambiare il bilancio e
le vostre idee; credo piuttosto che potrebbe essere utile a tutti
fare qualche riflessione, perché quello che colgo alle 19,00 circa
è che non vi è più entusiasmo, ma non è che non vi è più entusiasmo
stasera, è un po' che non vi è più entusiasmo! Non vi è entusiasmo
in quest'aula, nella Regione, nei Consigli comunali, nemmeno nei
partiti! Vi è sempre meno partecipazione, le riunioni si fanno,
viene sempre meno gente, vengono sempre gli stessi, gli amici di
quelli che sono gli amici, siamo un po' ripiegati su noi stessi, ma
tutti! Il guaio è che, oltre a questa mancanza di entusiasmo, non
vi è neanche più la tensione ideale che, se ci riflettiamo, è
sempre stata un motore fortissimo per tutti. Tensione ideale,
confronto di idee, scontri, ma scontri che servono all'interno di
un confronto per far crescere, per cambiare, per modificare.
Addirittura all'interno della classe politica non vi è più neanche
l'ambizione. Una volta nella classe politica vi era anche
l'ambizione, che comunque era una molla: l'ambizione di fare
qualcosa meglio di un altro, l'ambizione di ricoprire un ruolo. Non
c'è più! Non c'è più neanche all'interno della classe politica
quella ambizione che si giocava in quel terreno del confronto, ma
che produceva dei risultati! Mi viene allora da ripensare a
percorsi. Negli anni '80 si diceva che bisognava introdurre la
managerialità nella politica. Ho fatto il Consigliere comunale e mi
ricordo che negli anni '80, prima di poter dire qualcosa, stavi 2 o
3 anni in Consiglio comunale e partecipavi zitto, partecipavi alle
Commissioni, non c'erano tante presunzioni, non c'era tanta
convinzione di saperla più lunga di un altro e c'era sempre anzi il
timore nell'esplicare le proprie idee che potessero essere delle
fesserie. C'era anche tanta voglia di partecipare con una certa
umiltà. Oggi la classe politica probabilmente ha perso dappertutto
questa caratteristica, sia quella dell'ambizione, sia quella
dell'umiltà. Negli anni '80 c'era questa sensazione che introdurre
la managerialità all'interno delle istituzioni potesse essere
l'elemento di svolta; poi gli anni '80, gli anni '90, siamo
arrivati al post-socialismo, al "berlusconismo" e abbiamo visto che
forse la managerialità è un elemento utile, ma non è l'elemento
qualificante, perché la gestione di un Paese, di un Governo, di una
Regione, di un Comune deve avere dei principi di managerialità, ma
deve avere dei principi che sono quelli dello Stato, del governo
dello Stato, del fare politica, deve essere animata dai principi
dell'equità sociale.
Mi dico: oggi che queste cose le abbiamo vissute, cosa fa la
differenza da un politico all'altro, da una Giunta all'altra, da un
sindaco all'altro, ma io dico addirittura da un uomo all'altro? A
meno che non vogliamo globalizzare anche il concetto di uomo,
abbiamo globalizzato tutto, globalizziamo anche il concetto di
uomo, tutto un "unicum"! Non credo sia così, credo che ci debbano
essere delle differenze - è questa la riflessione che faccio per me
stesso e che magari cerco di presentare anche a voi - per cui uno
da politico possa essere ambizioso, ma possa essere anche stimato,
riconosciuto, rispettato, possa essere diverso da un altro politico
e possa agire in modo diverso proprio per ricercare queste strade.
D'altronde abbiamo degli esempi in questa Regione che io non ho
difficoltà a vedere, oggi abbiamo il nostro Presidente, che si
chiama Caveri, ma suo zio era un esempio in questo senso. Oggi è
ricordato e stimato e apprezzato per ciò che ha fatto, non per ciò
che non ha fatto, ma per il coraggio delle scelte che ha avuto la
capacità di portare avanti. Così come anche altri, c'è gente come
Pertini - lo cito perché sono un socialista - che ha avuto il
coraggio di andare in carcere, ha fatto delle scelte, e questo ha
fatto la differenza. Mi chiedo: ma noi vogliamo essere ricordati
perché abbiamo gratificato la nostra gente? Il gratificare può
essere un elemento, ma allora vogliamo essere ricordati, se non
basta solo la gratificazione, perché ci hanno temuti? Anche
l'essere temuti è un elemento, ma l'essere gratificati e l'essere
temuti fa di noi un politico stimato, riconosciuto che verrà
ricordato nel tempo? Un politico che farà la storia come lo zio del
Presidente che ho citato mentre era fuori, in termini positivi?
L'essere temuti o ricordati per essere gratificati può essere un
aspetto... dico che potrebbe non bastare. Si pone allora un altro
dilemma. Qualcuno fa politica per passare la giornata, ci credo...
non ha un mestiere, o se ce l'ha non si ricorda più come si fa, o
se ce l'ha era meno buono che fare il politico e allora uno può
fare politica per far passare la giornata... secondo me, chi lo fa
è degno di rispetto, ma evidentemente non potrà ambire ad essere
ricordato; probabilmente passerà da una legislatura all'altra
finché sarà eletto, poi, quando non sarà più eletto, chi se lo
ricorda più! Mai nessuno gli farà una scritta su una lapide, di
sicuro! Qui forse scatta un po' di orgoglio, ma allora qual è il
valore aggiunto che vogliamo dare noi in generale, che non vogliamo
solo venire a passare la giornata all'interno delle istituzioni,
non solo qui locali, ma anche a livello nazionale? Qual è il valore
aggiunto che dà una maggioranza rispetto a un'altra? Siamo arrivati
addirittura al livello che, se uno fa un ragionamento di questo
tipo, per andare in una maggioranza dovrebbe prima farsi spiegare
qual è il valore aggiunto che tale maggioranza si vuole dare,
altrimenti corre il rischio addirittura di compromettersi, non solo
di non essere ricordato, ma di essere ricordato al contrario, cioè
male! E non solo qui, dappertutto! Se non fai bene attenzione di
dove ti vai ad infilare, corri il rischio addirittura di
"sputtanarti" ed è un concetto aberrante perché non si riesce più a
creare il valore aggiunto! Lo sappiamo poi... ma vogliamo dircelo:
con quello che sta succedendo con la globalizzazione le cose non
potranno andare meglio. Sono contento che quest'anno vi siano
ancora più denari o che il bilancio si chiuda, ma le cose non
potranno andare meglio. Questo lo dobbiamo sapere: con la crisi
della politica nazionale, la crisi della globalizzazione europea le
cose andranno costantemente peggio, la "devolution" stessa, il
federalismo... lo Stato magari non ci toglierà i 9/10 e ci darà più
competenze, ci dirà: "adesso la polizia ve la pagate voi" e cose di
questo tipo, quindi le cose non potranno andare meglio.
Quali sono allora le differenziazioni, le cose che ci fanno
capire in cosa ci possiamo differenziare? È uguale il pilota e il
passeggero? Io dico "no", perché il cittadino, che è il passeggero,
non ha la responsabilità del mezzo che viene guidato, ma il pilota,
che vede quello che ha davanti, ha la responsabilità di portare
sano e salvo il passeggero al termine del percorso che si è
prefissato. Qui ci dobbiamo porre di nuovo la domanda: vogliamo
realmente insieme portare il passeggero - il cittadino valdostano -
all'arrivo di questo percorso, che ci siamo assegnati candidandoci
a rappresentarlo? C'è chi opera delle scelte, ad esempio Louvin...
non lo condivido, ha fatto la compagna elettorale al Comune di
Aosta dall'altra parte... ma lui ha scelto di essere ricordato, ha
fatto delle scelte difficili, ha scelto di contrastare l'"Union",
lui che era un uomo dell'"Union", incredibile da un certo punto di
vista, però ha fatto una scelta; in questo va stimato, in questo va
riconosciuto come un politico che cerca di affermare la sua
identità. In cosa io, voi, noi possiamo affermare la nostra
identità, in che cosa i Valdostani ci possono riconoscere, stimare,
giustificare o criticare per le azioni che noi facciamo o faremo?
Perché li abbiamo gratificati, perché ci temono? Io non vorrei
essere ricordato o apprezzato solo per questo, anche perché sono
sicuro che non sarei né ricordato, né apprezzato. A cosa ci stiamo
riducendo? Siamo addirittura costretti ad abbassarci gli stipendi
per diventare credibili, come se lo stipendio fosse il parametro
del buono o del cattivo Consigliere. Questa è la più grande
banalità del mondo, però dobbiamo abbassarcelo, altrimenti non
siamo più credibili! Ma non è che noi scendiamo sul terreno del
dimostrare che siamo capaci e che quello che ci danno è addirittura
poco rispetto a quello che facciamo, no! È meglio che ce lo
abbassiamo, perché, siccome dobbiamo tornare ad essere credibili e
non siamo in grado di creare questo valore aggiunto e questa
differenza, è molto meglio abbassarsi lo stipendio e
moralisticamente assumere tale posizione. Perché bisogna "salvarci
la faccia", perché c'è rimasto solo un po' di quello: "salvarsi la
faccia"!
Si diceva che manca anche l'entusiasmo e drammaticamente questo
entusiasmo manca anche fra la gente. Qui mi viene la perplessità
tornando al bilancio: eppure i soldi ci sono! Ritengo che ormai
stia avanzando una presa di coscienza generale da parte di tutti,
fuori, qui dentro, infatti tale entusiasmo non c'è e si vede... che
le cose non funzionano tanto bene e che occorre reagire.
Credo, Presidente, che questa - la conduzione di una Giunta -
sia una grande occasione. Ritengo che lei abbia le capacità e
l'intelligenza di creare quella differenza fra lei ed altri, come è
giusto che sia, ma bisogna che questa volontà emerga e che sia un
fatto così leggibile in cui anche altri possano o riconoscersi o
criticare, ma a ragion veduta, non solo su un piano strumentale -
io sono all'opposizione, io sono in maggioranza -, ma sul terreno
del vero confronto. Non può essere solo sul fatto: io sono lì, io
non sono lì; ci deve essere un valore aggiunto, un contenuto, anche
perché sennò non verrà ricordato e lei perderebbe una grande
occasione. Io non sono Presidente, se lo fossi, cercherei di fare
qualcosa per essere anche ricordato e questa è un'occasione che non
capita a tutti; anche perché altrimenti qual è la differenza fra la
politica e i dirigenti? Se andiamo avanti così, fra un po' la gente
dirà che la differenza è che i dirigenti sono meno rissosi,
lavorano di più, sono più utili e sono sempre lì. Forse con questo
concetto man mano la gente penserà che della classe politica si
possa fare a meno! Dico che questo sarebbe un grossissimo errore,
perché la politica, se va nel solco dei suoi reali valori, è
fondamentale! Ma bisogna che si capisca qual è la differenza fra
fare politica ed essere politicanti, che è una differenza
sostanziale. La politica è il governo dello Stato, il politicante è
colui che agisce nel proprio interesse, senza avere tutte quelle
capacità! Preferirei essere l'ultimo dei politici che il primo dei
politicanti e questa è una riflessione che faccio per me, perché
molte volte ho l'impressione di essere un politicante, quindi
faccio anche autocritica. Il bilancio è la stessa cosa. Qual è la
differenza che c'è fra un bilancio utile alla gente e un bilancio
contabilmente corretto? Qui non si vedono più queste differenze. Il
bilancio è contabilmente corretto, i soldi sono stati spesi bene,
ma un bilancio utile alla gente è un'altra cosa, oppure no? Non lo
so, pongo questa domanda, le mie sono riflessioni, non ho la
presunzione di dire: "è così", mi pongo delle domande, altrimenti
qui continuiamo a leggere le voci, ce ne sono alcune che fra
l'altro neanche combaciano, ma qual è la differenza? Qual è la
differenza che contraddistingue il mio intervento all'interno di
questa Regione, con una massa di denaro di tale tipo, in un clima
di tale tipo, dove ci sono tante diversità sociali, ognuna con
delle esigenze che non sono solo di cultura, ma anche di
quotidianità dove l'uomo deve tornare ad essere al centro della
politica, dell'economia e dell'amministrazione, in tutte le sue
forme (questo non è un concetto solo della Destra, è un concetto
della Sinistra, è un concetto cristiano, è un concetto umano)?
Anche nell'opera di un politico qualcosa deve rimanere, altrimenti
non c'è più differenza, perché il problema è quello di ottenere
rispetto e, come dicevo prima, non solo attraverso il gratificare o
il farsi temere, ma ottenere rispetto dagli altri, e gli altri chi
sono? Gli altri sono il proprio popolo. Noi ci siamo esposti a fare
i Consiglieri regionali, altri no, ma chi si espone deve scendere
su quel terreno e deve cercare il rispetto degli altri, perché solo
così può sentirsi con la propria dignità protagonista, altrimenti è
uno come tanti, che farà una, due, tre, cinque... ma non verrà mai
ricordato per nulla. Lo ricorderà forse sua moglie, magari la
moglie lo cornifica pure, quindi non è neanche un uomo da tenere
così da conto. Vogliamo allora essere uomini così piccoli? Io dico
che dobbiamo essere di più, dobbiamo essere qualcosa che dia un
significato all'impegno che diamo tutti i giorni. È una grande
sfida credo dovuta al cittadino, perché i valori stanno venendo
meno, le situazioni stanno peggiorando, e andranno sempre peggio.
Abbiamo una grande occasione: quella di dimostrare che si può
ancora agire attraverso le istituzioni e che le istituzioni sono
ancora credibili e non sono credibili solo perché i Consiglieri si
abbassano del 10% gli stipendi.
Il mio intervento - che spero sia stato diverso, qualcuno dirà
magari da prete, però penso anche forse utile quanto quello di
altri - quindi non è una critica al bilancio, è un invito a
lavorare per farsi rispettare, è un invito a pensare che cosa
vogliamo. Vogliamo darci degli obiettivi di tipo politico e
perseguirli, obiettivi che comprendono la volontà di superare
altri, di fare di più di altri, di avere più voti di altri, ma
attraverso un'azione amministrativa che passa attraverso dei
valori, attraverso un confronto, con la presa di decisioni più o
meno popolari, con delle scelte di campo che permettono agli altri
di capire come tu ti poni nei loro confronti, quindi di
interloquire, perché uno dei problemi che abbiamo tutti - il nostro
gruppo lo ha avuto e spero che lo superi - è quello di non riuscire
ad avere una posizione così definita, d'altronde è difficile
rispetto ad altri che cambiano le posizioni, perché non riesci mai
ad interloquire fino in fondo e ad esprimere fino in fondo la tua,
perché dall'altra parte c'è una tale e tanta mutabilità di
situazioni e di fatti che le posizioni di nuovo continuano ad
essere indefinite. Credo che - e vi auguro anche un buon lavoro -
sia questa la vostra occasione, non quella di fare un bilancio
contabilmente corretto, non quella di fare un bilancio dove trovate
delle risposte che possono gratificare e nemmeno dove magari non
date delle risposte per essere temuti, ma di fare un'opera e un
lavoro che vi permetta di essere stimati dai vostri amici e dai
cittadini valdostani, di esaltare voi stessi al positivo, al punto
tale da poter ricoprire dei ruoli ancora più importanti attraverso
l'opera che fate, altrimenti - e certamente potrete fare a meno del
mio giudizio, infatti non l'ho espresso - tutti spariremo nel nulla
e difficilmente saremo ricordati come Severino Caveri e altri che
sono venuti prima e che hanno fatto la storia della Valle d'Aosta.
Avremo avuto la nostra occasione, l'avremo persa, non l'avremo
utilizzata, non avremo fatto del bene per la nostra Regione e
resteremo quello che eravamo: dei poveri Consiglieri regionali, che
si devono abbassare del 10% il loro stipendio per riprendere quel
poco di credibilità nei confronti dei cittadini che dicono: "siete
lì che lo rubate".
Président - La parole au Conseiller Sandri.
Sandri (GV-DS-PSE) - Capisco che l'ora è tarda, la glicemia si
abbassa, abbiamo tutti voglia di andare a rifocillarci, per cui
cercheremo di essere relativamente sintetici, anche se questo è il
momento fondamentale del dibattito politico in Valle d'Aosta,
quello sul bilancio regionale, che tradizionalmente porta alla
maggiore partecipazione anche in termini numerici, non solo di
qualità, del Consiglio su un tema. Proprio su questa importanza del
dibattito consiliare però mi permetto di fare a me stesso e a tutti
voi un'osservazione, un'autocritica e critica, cioè mi sembra che
tanti affrontino tale tema del bilancio regionale come se fosse la
panacea universale, cioè con il bilancio regionale si risolve
tutto. Non è così, nel senso che il bilancio regionale è importante
ma, dato che non facciamo più parte del socialismo reale, esistono
altre forze che intervengono nel benessere della popolazione: le
forze economiche, le forze sociali. Il bilancio quindi è
importante, ma è uno degli elementi fondamentali del benessere
valdostano, quasi inferiore alla capacità politica, cioè alle
nostre capacità che non si devono esprimere solo sul bilancio, ma
su altre cose e poi entrerò nel concreto di queste cose di cui
siamo responsabili.
Prima di giungere alle nostre responsabilità, credo siano da
ricordare alcuni altri straordinari protagonisti del nostro
benessere e delle nostre scelte che condizionano pesantemente la
nostra vita e su cui il bilancio regionale può poco o nulla:
innanzitutto l'Europa. Non è una fase dell'Europa in cui possiamo
starcene tranquilli, perché tanto le cose vanno bene, "Madama la
Marchesa"... è di questi giorni il progetto del Presidente Blair di
andare ad una rivisitazione importante del bilancio dell'Europa, ma
soprattutto che va ad interessare la politica agraria come è stata
fatta finora, i trasferimenti. Questi allora sono elementi
importanti che condizionano il bilancio regionale e il bilancio
delle famiglie valdostane, non possiamo non tenerne conto, così
come non possiamo non tenere conto - quindi alla ricerca dei
colpevoli ci sono anche tali elementi - del "problema Italia". Il
"problema Italia" significa una finanziaria che va in una certa
direzione, una stagnazione economica che è ormai quinquennale, un
Patto di stabilità che ci comporta tutta una serie di
problematiche, ma anche tutta una serie di altri problemi che voi
conoscete meglio di me: i problemi della scarsa volontà dello Stato
di confrontarsi con noi nella Commissione paritetica, i tagli alla
"RFI" e quindi agli investimenti nelle ferrovie, i tagli
all'"ANAS". Vi sono notevoli elementi, che poi determinano la
nostra possibilità di scegliere, che non dipendono da noi, ma da
questi elementi nazionali, ma ce ne sono anche altri, di cui voglio
parlare brevemente, un po' perché sono di attualità e un po'
perché, identificando dove dobbiamo andare a relazionare, poi
sappiamo come muoverci. Trovo importantissimo riportare in auge la
parola "Torino", non solo perché lo ha fatto un noto geografo,
Batzing, che, ospite di una nota associazione culturale politica
ispirata a Emile Chanoux, terrà una conferenza venerdì prossimo,
che vi invito tutti ad andare ad ascoltare. Batzing fa una
riflessione importante sull'evoluzione delle Alpi. Le Alpi sono di
fronte a una trasformazione epocale, ma lo sbocco di questa è la
presa di relazione fra le Alpi e le città più importanti
metropolitane di riferimento. Ora, "Torino" è una parola che evoca
una relazione storica della Valle d'Aosta; per tantissimo tempo la
Valle d'Aosta ha relazionato con Torino, oggi ancora di più, è
importante questo perché di là passa ad esempio la soluzione di
problemi come quelli del Parco nazionale del Gran Paradiso, della
rete ferroviaria e di altre cose, su cui ci stiamo muovendo. Così
come non tralascerei, anche per rispetto alle dichiarazioni di
Chivasso sulle popolazioni alpine, questa iniziativa, per certi
versi un po' estemporanea, di alcuni esponenti politici delle valli
piemontesi del Parco, Val Soana ed altre, che però ci indicano una
strada importante di relazioni, cioè noi dobbiamo costruire sempre
più relazioni con le altre popolazioni alpine che ci sono vicine o
anche meno vicine, per dare solidarietà e forza alla nostra
iniziativa, il che non vuol dire andare a fare dei pasticci
istituzionali, ma significa cercare della collaborazione per
reciproco interesse e benessere. Capiamo allora che il problema che
sta alla base di una comunità come la Valle d'Aosta è innanzitutto
quello di una capacità di rapporti politici sia in Europa, sia in
Italia, sia con le comunità vicine, di qui o di là dalla frontiera
(lo stesso discorso del Piemonte e di Torino può valere per
Chambéry, per Ginevra, per Sion). Rivendico alla nostra forza
politica, alla "Gauche Valdôtaine", aderenti al Partito Socialista
europeo, di aver sempre puntato l'attenzione a questo tipo di
rapporti, cosa che abbiamo fatto in passato e che cercheremo di
svolgere sempre più; un ruolo sempre più forte in questo senso,
perché è uno degli elementi essenziali di sviluppo della nostra
Regione: quello della capacità di solidarietà e di relazionarsi con
tutti questi soggetti.
Devo dire che c'è un po' di dolce nostalgia per quei bei tempi
in cui, oltre noi con le nostre piccole possibilità, tutti noi
godevamo perché l'attuale Presidente della Regione era
Sottosegretario in un Governo nazionale con delega alle Regioni o
era Presidente della Commissione dei trasporti a Bruxelles. Oggi
questi collegamenti non sono così efficaci e forti, i motivi sono
posti alla riflessione di tutti e non sono univoci, sono
molteplici, ma certamente le forze politiche di maggioranza, ma
anche di minoranza devono farsene carico, perché è impegno di tutti
riuscire a creare questa rete di solidarietà e questo tipo di
collegamenti. Costruire reti di solidarietà e di collegamenti
diventa fondamentale, pensiamo soltanto a un elemento
infrastrutturale, di cui qui abbiamo parlato perché, per fortuna, è
ampiamente evidente non solo nel "PREFIN" e nel bilancio, ma anche
in tanti altri atti di tale maggioranza: il problema della rete
ferroviaria. Questo coinvolge l'Europa, perché l'Aosta-Martigny non
può essere pensata solo come collegamento transfrontaliero in
accordo con la Svizzera, ma all'interno di un piano più generale
dei trasporti europei, con l'Italia per "RFI" lo abbiamo già detto,
con il Piemonte - perché uno degli elementi determinanti di questo
progetto è il "passante" di Chivasso, cioè evitare l'inversione a
Chivasso, che significa guadagnare una ventina di minuti - e
naturalmente il Canavese, perché 100 chilometri di tratta a binario
unico non reggono dal punto di vista del rischio dei ritardi,
quindi bisogna identificare una zona di raddoppio, può essere da
noi, può essere da loro, ma questo deve essere concertato con il
Canavese. Se vogliamo mettere in piedi una struttura che sia un
vero moltiplicatore dell'efficienza e della competitività... perché
in Francia e in altri Paesi che hanno investito nella ferrovia -
penso non solo al "TGV", ma a un sistema integrato come in Svizzera
- questo ha portato straordinari vantaggi per la popolazione. Se la
popolazione riuscisse a risparmiare un po' in materia di
automobili, ci sarebbe un guadagno non solo in termini
ambientali... anche per quanto concerne i bilanci familiari si
avrebbero delle grosse economie se il trasporto pubblico
consentisse una pari efficienza. Questo diventa un volano economico
a regime, perché rende le cose più semplici per i cittadini;
pensate, venire in treno a sciare da Torino: oggi sembra una cosa
assolutamente fuori luogo ma, se si andasse a Torino, Porta Susa,
da Aosta in un'ora e dieci, questo si potrebbe realizzare evitando
di costruire dei parcheggi a Pila o dei parcheggi ad Aosta. Dicevo,
un volano per quando sarà realizzato, ma anche un volano nel
momento in cui si realizza, perché tutte opere infrastrutturali
sono poi un grosso investimento. Ho ricordato in questi giorni il
Loetschberg, per cui i Cantoni di Berna e del Vallese hanno avuto
un incremento del PIL molto significativo grazie ai cantieri che in
10 anni hanno consentito di realizzare tale opera. Occasionalmente
l'idea del Loetschberg è iniziata 2 anni dopo l'idea
dell'Aosta-Martigny, però verrà realizzata l'anno prossimo; noi per
tanti motivi, anche legati al fattore nazionale ed europeo, non ci
siamo riusciti.
Arrivando al tema più specifico, non si può non passare una
piccola osservazione sul "PREFIN". Credo sia stato un momento di
difficoltà un po' per tutti, ci sono state motivazioni pratiche,
penso nessuno possa andare a fare "il processo alle intenzioni", ma
il fatto che il "PREFIN" non sia stato presentato quest'anno nei
termini canonici previsti dalla legge si riverbera sul bilancio,
perché tale bilancio, pur avendo dei forti contenuti, non riesce a
farli emergere con chiarezza. Le scelte operate sono confuse in una
descrizione troppo dettagliata, che impedisce di cogliere i forti
significati, che pure ci sono e di cui parlerò a breve. Mi
interessava però capire come mai nella costruzione di questo
bilancio, come anche di altri passaggi, c'è una qualche difficoltà,
ad esempio a capire che i dubbi, le osservazioni, le perplessità
non sono qualcosa per destabilizzare il quadro politico, per
mettere in difficoltà la Giunta regionale o la maggioranza, ma sono
un aiuto formidabile affinché si facciano le scelte più raffinate,
più meditate, più giuste possibili, perché la "costruzione" di una
scelta è sempre un apporto non solo di più persone, ma anche un
apporto che evolve nel tempo dopo il confronto, dopo la
concertazione. Differentemente da quanto pensa "la Casa delle
Libertà", la concertazione, certo, può qualche volta essere troppo
prolungata o coprire certe inefficienze, ma è l'unico metodo con
cui le scelte si avvicinano il più correttamente alla verità e alla
scelta giusta. Viceversa si dovrebbe essere molto più preoccupati
di chi nasconde le proprie critiche con una costante obbedienza e
osservanza degli indirizzi generali e poi magari fa emergere in ben
altra maniera il proprio dissenso.
Devo dire che questo bilancio, proprio perché non è e non vuole
essere esaustivo di tutte le problematiche, è un bilancio
ampiamente positivo e che dà le risposte alla nostra società. Mi
sembra però che su alcuni concetti, al di là del bilancio,
maggioranza e opposizione dovrebbero fare un po' di autocoscienza,
perché anche nell'analisi degli interventi di oggi della minoranza
ho sentito alcune contraddizioni. Probabilmente hanno preso spunto
da un'espressione presente nel "PREFIN", che non ho capito: la
competitività autonoma. Significa che siamo competitivi fra di noi
e non verso l'esterno? Mi sembra che in questa espressione non si
colga quella che è una legge, ci piaccia o non ci piaccia esiste...
ormai la competitività è globale, è nei confronti di tutti, inclusi
i Cinesi, che studiano molto di più e parlano molto meglio
l'inglese dei nostri ragazzi, hanno tutta una serie di "arretrati"
per cui hanno una voglia straordinaria di imporsi nella società,
nel lavoro, nella propria carriera. Il pensare che la competitività
possa essere arginata da barriere protezionistiche è una pia
illusione. Dobbiamo cominciare a pensare rispetto al problema della
competitività un po' come con i nostri figli; è chiaro che occorre
proteggerli abbastanza affinché non si facciano dei danni
permanenti, ma bisogna anche lasciarli sufficientemente liberi,
affinché prendano qualche "testata", perché "sappiano tirarsi su le
brache da soli", come si suol dire "si facciano le ossa". Se tutti
siamo convinti di questo allora... ho l'impressione che spesso nel
lavoro di Commissione, piuttosto che in Consiglio o in Giunta, il
tentativo del protezionismo venga fuori. Spesso la maggioranza
viene accusata di non essere abbastanza protezionista; secondo me,
questa è una di quelle scelte strategiche, di quelle competenze che
dobbiamo mettere in piedi, su cui non ci si può sbagliare. Guardate
che qui come maggioranza forse abbiamo fatto degli errori, ma
spesso e volentieri le critiche che ho sentito ancora oggi sono
critiche del tipo:
"ma noi dobbiamo difendere i nostri..."
,
come se la maggioranza volesse offenderli. Questo intanto non è
vero, ma soprattutto difenderli significa dargli gli strumenti per
essere competitivi, per essere all'altezza della situazione, non
metterli in una "campana di vetro" o sommergerli di contributi, che
è la stessa cosa. Il programma di maggioranza è un programma che
nasce nel 2003 e che contiene anzitutto una straordinaria voglia di
ammodernamento infrastrutturale della nostra Regione. I dati sono
ormai palesemente sotto gli occhi di tutti, parlo delle funivie,
parlo della ferrovia, parlo degli accessi alle valli laterali;
credo che questi siano dati molto importanti perché è su questo che
si basa la competitività. Viaggiare più rapidamente con maggiore
sicurezza, con impianti più moderni significa dare un servizio
migliore a chi ci lavora, a chi ci arriva per turismo, a chi deve
utilizzare questi impianti. Noi quindi abbiamo detto:
"se
vogliamo fare dei passi in avanti, dobbiamo essere capaci di avere
maggiore capacità di relazioni politiche verso l'esterno, siamo
convinti che vogliamo dare molta importanza alle
infrastrutture"
. Nel bilancio regionale poi ci sono altri
elementi importanti per quanto riguarda il sapere e le competenze;
facciamo dei grossi investimenti in questo settore, mi pare
importante sottolinearlo.
Affronterò un unico tema, su cui credo che la maggioranza abbia
operato bene in questi anni e che possa migliorare nel futuro:
quello dell'università. Mi fa piacere che, differentemente dal
quadro nazionale, si continuano a garantire in Valle d'Aosta
all'università i fondi necessari per un buon funzionamento; questo
è determinante, perché forse non sempre il quadro politico e la
popolazione si rendono conto dell'importanza di tale struttura, ma
questa non è solo un "fiore all'occhiello" del nostro sistema di
istruzione, è intanto un grande motore di cultura, perché significa
che lì si produce in tutte le condizioni possibili ed immaginabili
un qualcosa che nessuno può rubare. Ci possono rubare la macchina o
quant'altro, ma la cultura che abbiamo dentro non ce la ruba
nessuno! Questa è la grande ricchezza di cui siamo "armati" noi e
di cui dobbiamo "armare" i nostri figli, ma è anche uno
straordinario strumento di rivitalizzazione economica: metà degli
studenti che fanno Psicologia vengono da fuori e torneranno fuori,
quindi non c'è neanche il problema... per dire: "non abbiamo 50
posti di psicologi all'anno da mettere in Valle d'Aosta".
L'università non è nata per creare posti di lavoro, l'università è
nata per dare risposte di questo genere. Tenuto conto che la nostra
università, per nostra fortuna, è più a dimensione di studenti,
perché non si arriva lì e si trovano 200 persone, ma ce ne sono
magari 15 o 20, quindi si impara meglio, si ha un collegamento
migliore con l'insegnante, si ha più facilità, perché non c'è il
caos delle grandi città, costa pure meno l'iscrizione... ebbene
credo che questo significa che la Valle d'Aosta ha un'università
che potenzialmente può avere dei grossi indici di crescita e già li
ha avuti in questi anni. Oggi naturalmente bisogna dare le
risposte, quindi trovare il problema della sede, delle strutture e
delle infrastrutture, ma anche l'organizzazione più efficace per
consentire a tutti questi di poter lavorare. C'è forse qualche
difficoltà qui e là, ad esempio c'è qualche problema di
coordinamento fra la legislazione regionale, che poi corrisponde a
quella nazionale, in termini di abilitazione, e il problema dei
"SSIS". Qualche taratura rispetto alle immissioni in ruolo dovrà
essere fatta, così come bisogna tarare meglio i servizi che
potenzialmente saranno attribuiti ai laureati del corso di laurea
in Pedagogia dell'infanzia per quanto riguarda il settore
dell'assistenza alla prima infanzia e, per esempio, servizi come
quello delle tate familiari, perché qui si parla di competenze
diverse e c'è il rischio di uno scarso coordinamento, ma penso che
su questo nei prossimi mesi avremo la possibilità di dare una
risposta positiva. Ci sono momenti importanti per quanto riguarda
le infrastrutture, anche la capacità a livello strutturale della
Regione di saper cogliere queste indicazioni della Regione.
Mi dispiace di vedere che, malgrado gli sforzi del Governo
regionale sul problema delle autolinee, del trasporto pubblico,
della ferrovia non vi sia da parte degli amministratori degli enti
locali una pari sensibilità rispetto a queste tematiche. Trovo
invece che l'aumento dell'offerta del trasporto pubblico sia un
dato fondamentale, non si può semplicemente dire alla gente che non
può posteggiare lì, o non può circolare lì, o semplicemente non
puoi, ma si deve dare un'alternativa o delle alternative ed è
chiaro che l'alternativa non può che essere il trasporto pubblico,
perché costa meno, naturalmente rendendolo di qualità paragonabile.
In questo senso credo vi siano nel bilancio regionale e nelle altre
iniziative connesse, tipo quelle delle grandi opere, importanti e
significative risorse che vanno in tale direzione. Dobbiamo esserne
più convinti noi, più di supporto noi a questo tipo di impegno, ma
soprattutto dobbiamo chiedere agli enti locali di fare anche essi
la loro parte.
Vi sono investimenti infrastrutturali di vario genere che
vengono portati avanti, ne voglio sottolineare due che sono
assolutamente indispensabili: il primo, quello sull'edilizia
scolastica, trovo che l'edilizia scolastica a livello delle
superiori - come giustamente è stato evidenziato nel "PREFIN" e nel
bilancio - debba avere il piano straordinario di rimessa a norma
che è stato previsto, perché è importante dare al cittadino una
chiara percezione che la manutenzione del patrimonio, la
manutenzione e l'efficienza dei servizi sia perfetta in tutto
l'ambito dei servizi, dalla scuola in avanti, ma nella scuola è
ancora più importante, perché i giovani è da lì che capiscono
l'importanza della politica. Certo, se cominciano a vedere la
scuola con i soffitti che cadono, le luci che non vengono
sostituite, con la messa a norma elettrica che non c'è, si rendono
conto che il patrimonio pubblico non è mantenuto con serietà, "e
allora se non ci tenete voi al patrimonio pubblico..." - si dicono
- "... ma perché ci devo tenere io?". È profondamente educativo
quindi intervenire sull'edilizia scolastica, così come è importante
intervenire sull'edilizia ospedaliera, sia con l'obiettivo
fondamentale di riunificate le sedi ospedaliere, sia di dare una
struttura alla Valle d'Aosta la più efficiente dal punto di vista
del principio costi-benefici, perché questo è un altro di quei
servizi che poi si rischia di pagare in termini di costi di
manutenzione e di costi di gestione.
Credo che a questo punto non possa che fare i complimenti al
collega della "Stella Alpina" Comé, che ha centrato, anche in
riferimento a due cose che ho detto adesso sull'Ospedale e ancora
prima sul problema delle scuole, con un'immagine un po'
"sanguigna", ma molto efficace, uno dei problemi centrali di ogni
bilancio. Quando dice che alla "mucca grassa" bisogna ridurre la
massa grassa e aumentare la massa muscolare, credo che abbia
centrato il vero problema di ogni bilancio. In ogni bilancio, per
questioni non di cattiva volontà, ma di abitudine, di consuetudine,
si rischia di portarsi avanti del "grasso", ovvero delle procedure
inutili, dei finanziamenti poco efficienti, faccio un esempio: ci
sono 10 voci di bilancio per comprare dei libri in Valle d'Aosta,
tutte che hanno una motivazione, potrebbe avere più senso cercare
di organizzare meglio questo tipo di cose. Credo che in questo
bilancio non siano stati fatti degli smagrimenti così, ma ritengo
sia stata fatta una cura dimagrante seria e mirata proprio a
tagliare le zone di inefficienza e gli sprechi. Non sono stati
tagliati dei servizi, o delle opportunità di dare un servizio alla
popolazione, o un'opportunità di sviluppo alla nostra società: si è
cercato, per quanto possibile, di togliere tale "grasso". Forse non
siamo riusciti ad arrivare all'"optimum", ma la direzione è questa,
perché, insieme agli altri elementi fondamentali: la capacità di
relazione politica, le infrastrutture, i saperi, l'efficienza, cioè
il non andare avanti con dei carichi inutili, credo sia
fondamentale. Basta pensare - e probabilmente il collega Comé da lì
è partito - che nello sport una cosa è essere un maratoneta di 1,80
metri e 100 chilogrammi, altra cosa è essere un maratoneta di 1,80
metri e 54 chilogrammi: il primo arriva sicuramente molto più tardi
del secondo. Da questo punto di vista, permettetemi due o tre
ultime osservazioni. La prima è una perplessità che ho sul problema
del "part-time" a livello regionale. Il "part-time" è stata una
delle chiavi di sviluppo economico di grandi Paesi - "grandi" non
in termini dimensionali, ma in termini di capacità economica, oggi
viaggiano sul 3%, 4% all'anno di aumento del PIL, tanto per essere
chiari - come la Gran Bretagna e l'Olanda, perché? Perché il
"part-time" significa una flessibilità del lavoro dal punto di
vista dei costi, ma associata ad una stabilità del lavoro, cosa
diversa da quella che abbiamo visto con la legge n. 30 in Italia.
Andare a ridurre dal 25% al 20% il "part-time" apparentemente
sembra una contraddizione, in effetti così non è, perché, per
nostra fortuna, attualmente in Regione il "part-time" è al 18%,
quindi ci manteniamo ancora in termini di aumento fino verso il
20%, ma sicuramente è un discorso che con i sindacati dovremo
andare ad affrontare, perché il "part-time" potrebbe essere una
grande opportunità per la Regione, intanto per avere una maggiore
efficienza, ma anche per dare una risposta positiva alla vita delle
gente. In questi Paesi, Gran Bretagna, Olanda, Francia, eccetera,
la riduzione dell'orario di lavoro è stata accettata con grande
interesse, perché si associava a un miglioramento della qualità
della vita. Naturalmente si parlava di smagrire la "mucca grassa",
questo vale per la Regione, ma perché non deve valere anche per
tutti gli altri enti? C'è un settore su cui bisogna fare una
maggiore attenzione: quello della sanità, non per la sanità e
assistenza sociale a livello regionale, ma per l'USL. Ho
l'impressione che nel bilancio dell'USL qualcosa di più si possa
fare. Ritengo che si possa richiedere una maggiore attenzione, non
ne ho una particolare esperienza, ma ho percepito che negli ultimi
anni c'è stata una perdita di attenzione nei confronti dei
volontari del soccorso, dando in appalto ad enti "ONLUS" che
dipendono da Roma o a privati dei servizi, trascurando una risorsa
straordinaria presente nel territorio regionale: 18 associazioni di
volontariato - e altre ne potrebbero nascere se ci impegnassimo a
farle sorgere nel capoluogo regionale, che non ne è dotata, -;
allora forse non era così fondamentale pagare centinaia di migliaia
di euro per servizi dati da privati o da enti che con la Valle
d'Aosta, e soprattutto con la mentalità di questa Regione, hanno
poco a che fare. Questo non è solo uno spreco, è anche un minare
uno dei concetti fondamentali della Valle d'Aosta: la solidarietà,
il presidio del territorio; questi volontari sono quelli che nel
2000 hanno dato grande prova di sé nel momento dell'alluvione, non
possiamo mortificare tali volontari con una disattenzione di questo
genere. Mi è dispiaciuto vedere che nella relazione del
Responsabile di questo servizio alla Dirigenza dell'USL, che è
stata evidentemente ingannata, non c'era neanche una parola di
riferimento ai volontari del soccorso, come se non esistessero! Se
noi in Regione ci siamo dati dei comportamenti, questi devono
essere portati avanti anche dall'USL e la Dirigenza dell'USL non
può essere ingannata in questa maniera!
Infine, molto più dolcemente, una memoria storica e una
riflessione che ho adottato dal collega Nicco, che ho portato
avanti lo scorso anno nel bilancio e che riporto quest'anno, devo
dire con più soddisfazione, perché ho visto muoversi qualcosa, ho
visto l'inserimento di tale problema nel piano dei grandi lavori,
quindi credo che questa sia una fase di avviamento, però la storia,
la nostra memoria, l'Archivio storico regionale, la Cittadella
degli archivi... ha avuto in questo Consiglio un unanime impegno a
portarla avanti; credo che si debba continuare con maggiore
sollecitudine a perseverare in questa direzione. Mi permetterete di
sprecare una parola per un ente privato che però, proprio per le
sue caratteristiche, ha assunto in Valle d'Aosta un ruolo
straordinario, mi riferisco all'Istituto storico della resistenza.
Ritengo che questa gente che con devozione tutela e cura tali
valori debba essere incoraggiata a svolgere al meglio il suo
lavoro. Lo stiamo facendo con il Comitato del sessantesimo, ho
visto che sono stati fatti altri passi avanti e questo non può che
rallegrarmi; continuiamo in tale direzione perché solo un popolo
che conosce la propria storia può costruire il proprio futuro,
parole queste fra l'altro del Presidente della Regione sul suo sito
pochi giorni fa.
Presidente - Vi faccio distribuire 2 emendamenti: uno è una
correzione formale; l'altro è una correzione, per una migliore
formulazione del testo, di 2 emendamenti già presentati.
La parola al Consigliere Stacchetti.
Stacchetti (SA) - Vista l'ora e sentiti i precedenti interventi,
mi verrebbe da dire che la mia relazione è data per letta, ma
qualcosa voglio dire anch'io, anche se, dopo i vari interventi più
autorevoli e più preparati del sottoscritto, qualcosa ho dovuto
eliminare per non ripetere. Il fatto che più mi ha colpito
nell'esaminare il bilancio della Regione per il 2006 è l'eccessiva
prevalenza delle spese correnti di gestione rispetto a quelle di
investimento, che sono quelle destinate a promuovere lo sviluppo
della nostra comunità. Questo delicato aspetto del nostro bilancio
non costituisce un fatto episodico, ma è invece la conseguenza di
una tendenza in atto da diversi anni che rischia di compromettere
la possibilità di garantire alla nostra gente un livello della
qualità della vita almeno uguale a quello in atto. Siamo giunti a
destinare poco meno del 70% delle risorse di bilancio alla spesa
corrente e la restante quota non sembra caratterizzare l'attività
di questa Amministrazione perché, al di là di una debole iniziativa
di ridurre le spese relative al personale, si tratta di una
normalissima riedizione dell'impostazione degli anni scorsi: il
restante 30% delle risorse è stato ripartito nei soliti canali di
spesa diretti a sostenere in qualche modo l'economia regionale: un
"tot" ai lavori pubblici, un "tot" all'agricoltura, un "tot" al
turismo, eccetera. L'impressione finale è di un bilancio piatto,
perché non esiste alcuna iniziativa di rilievo diretta cioè a
modificare la variabile critica della congiuntura valdostana che la
Giunta regionale individua nell'indebolimento della competitività e
dello sviluppo economico. Abbiamo probabilmente dimenticato per
troppi anni che la cultura valdostana d'"antan" era caratterizzata
dalla parsimonia tanto a livello familiare quanto e soprattutto
nella gestione della cosa pubblica. Abbiamo dimenticato che
esistono momenti in cui è necessario fare ed imporre sacrifici,
adattando la nostra condizione alla situazione economica che si è
venuta a creare reagendo con orgoglio a un momento di difficoltà.
Contrariamente a quanto sostiene il Presidente della II
Commissione, il bilancio che stiamo esaminando non è caratterizzato
da austerità, ma è la conseguenza di un'evoluzione negativa che ha
portato ad aumentare le spese correnti del 21,52% in 6 anni; siamo
infatti passati dal 47,75% del 2001 al 69,27% del 2006. La
possibilità di contenere il loro livello è quasi impossibile,
perché gran parte del loro ammontare non è comprimibile, sia per
scelte fatte da questo e precedenti Governi, sia per impossibilità
decisionale della Regione, in quanto la loro determinazione
discende da scelte compiute a livello nazionale, e mi riferisco
alle spese per retribuire il personale sanitario e scolastico. Un
motivo in più di preoccupazione quindi per l'inesistente livello di
autonomia gestionale che abbiamo nei confronti di tali attività e
per le crescenti difficoltà che fra qualche anno incontreremo per
sostenerle: se le entrate non aumenteranno, gioco forza aumenterà
il loro peso nell'economia del nostro bilancio. Dobbiamo allora
immaginare di aumentare le nostre entrate con una nuova
progettualità diretta ad aumentare la ricchezza prodotta dalle
attività economiche, elevando conseguentemente il gettito fiscale
proveniente alla Regione dal riparto fiscale. Essere competitivi
non significa solo e soprattutto aumentare i finanziamenti per
avviare attività produttive in Valle d'Aosta, significa anche saper
infondere entusiasmi nella popolazione locale nell'intenzione di
ridurre e sconsigliare l'affannosa ricerca di un posto di impiego
nelle varie diramazioni della pubblica amministrazione. Sembra sia
venuto meno lo spirito di iniziativa, la voglia di mettersi in
gioco e, quando questa voglia è esistita o c'è, spesso non viene
considerata o, peggio, soffocata dalla politica valdostana. A prova
di quanto detto voglio ricordare che qualche anno fa mi ero posto
alla guida di un gruppo di operatori valdostani per acquistare,
assieme al Comune di Courmayeur, le funivie di Courmayeur e di
Pila: la Regione ha fatto di tutto per cassare la nostra iniziativa
e per favorire una società francese, con i risultati che sono sotto
l'attenzione di tutti. I Francesi erano sicuramente migliori di noi
dove davano del reddito, dubito che sia poi andato così. La società
"Finaosta" in questa, come in altre occasioni, si è posta in
concorrenza soffocando, con i denari provenienti dal bilancio
regionale, un'iniziativa a livello finanziario e imprenditoriale di
soggetti privati residenti in Valle d'Aosta, che nessun aiuto
economico avevano chiesto all'ente pubblico per il raggiungimento
del loro scopo, cioè le funivie di Pila ai "Gressanins" e le
funivie di Courmayeur ai "Courmayeurins". Quanto detto è un esempio
di quanta fiducia, di quanta considerazione ha avuto ed ha ancora
purtroppo il politico valdostano nei confronti dell'imprenditoria
locale. La "Finaosta" non era forse nata per creare sviluppo e per
favorire la nascita e il consolidamento delle attività locali? Non
dobbiamo stupirci se l'Associazione valdostana industriali senza
mezzi termini sviluppa, fra le altre, la seguente osservazione al
bilancio 2006:
"chiediamo inoltre all'Amministrazione regionale di ridurre
la propria presenza, diretta o indiretta, nel sistema economico,
dove riscontriamo un crescente e preoccupante espansionismo della
proprietà pubblica, che crea concorrenza sleale nei confronti delle
imprese private. La Regione e gli altri enti locali non devono
investire in attività improprie, affidando servizi ed attività a
società pubbliche, ma devono svolgere solo il proprio ruolo di
soggetto programmatore e di controllore, affidando le attività che
non sono istituzionali ai privati, in modo da rendere la gestione
più efficiente e secondo criteri manageriali".
Quanto alle attività improprie alla pubblica amministrazione, è
corretto ricordare che la Giunta regionale ha chiesto, con
l'articolo 28 della proposta di legge finanziaria, l'autorizzazione
a sottoscrivere quote di capitale sociale della società "Casino de
la Vallée" fino alla concorrenza massima della quota di
partecipazione posseduta dall'azionista Regione, pari ad euro
4.950.000 equivalente al 99% dell'intero capitale. La richiesta è
giustificata dalla recessione economica in cui versa tutto il Paese
ed è matematicamente sicuro che la società di cui si tratta
sconterà una perdita di capitale di importo tale da richiederne -
ai sensi della vigente legislazione - la ricapitalizzazione:
un'operazione identica per motivazione ed importo a quella
deliberata nei mesi scorsi per ripianare le perdite dell'esercizio
2005. A questo punto non esiste alcun dubbio che l'impostazione
adottata per gestire la Casa da gioco di Saint-Vincent non funziona
e non è possibile giustificare le perdite con la recessione
economica e le difficoltà del settore del gioco, perché, per
esempio, mi risulta che il bilancio delle case da gioco francesi e
svizzere e/o slovene non presenti lo stesso "trend" negativo,
sebbene la recessione faccia sentire i suoi effetti anche in quegli
Stati. Se la Regione ha la titolarità all'esercizio del gioco di
azzardo a Saint-Vincent, non è detto che debba esercitarla
direttamente. Quando la Casa da gioco di Saint-Vincent era gestita
dai privati, la Regione introitava a titolo di tassa di concessione
una somma molto superiore e i problemi gestionali non affliggevano,
come oggi, tutte, tutte le riunioni del Consiglio regionale. Certo,
all'epoca abbiamo assistito a fenomeni di mal costume, ma non
sembra - a giudicare dagli episodi evidenziati dal liquidatore
della Gestione straordinaria - che le cose siano cambiate di molto.
Tutte le case da gioco italiane presentano risultati deludenti e
tutte le case da gioco italiane sono a gestione pubblica; questo è
probabilmente il male che affligge queste aziende. La società
"Casino de la Vallée" è gestita da alcuni qualificati e stimati
professionisti in materie giuridiche, commerciali e finanziarie, ma
non possiamo pretendere che si trasformino in biscazzieri. A ognuno
il proprio mestiere ed è strano che vogliano continuare in
un'esperienza deludente, i cui risultati negativi saranno
addebitati alla loro incapacità nel gestire una casa da gioco. Il
mantenere lo "status quo" penalizza qualsiasi possibilità futura:
dobbiamo reagire immaginando una diversa impostazione degli
strumenti in atto per la promozione e lo sviluppo delle attività
produttive. Probabilmente è finita l'epoca degli incentivi
finanziari, perché le troppe esperienze negative hanno gioco forza
imposto l'adozione di procedure rigide, aumentato contestualmente i
livelli dei controlli e delle garanzie. La "Finaosta" ha perso la
funzione per cui era stata costituita ed immaginata. Oggi è
l'ufficio a cui appoggiare le consulenze, gli studi, le analisi che
non è opportuno affidare alle strutture regionali. Tutto il settore
del credito agevolato ora è appoggiato alla società finanziaria
regionale e non importa se a costi superiori rispetto a quelli
bancari! Così facendo, anno dopo anno siamo giunti alla situazione
odierna di un bilancio imbrigliato, sul quale tutte le
rappresentanze di categoria, a ragione, manifestano
insoddisfazione. Le organizzazioni sindacali hanno "calcato la
mano" in modo pesante, ma in questa situazione come dar loro torto?
Immedesimiamoci nella situazione delle famiglie della bassa Valle,
il cui presente è legato all'instabilità del rapporto di lavoro con
troppe aziende sul punto di chiudere. È materia sufficiente per
sollecitare un cambiamento nell'impostazione generale degli
indirizzi della Regione, dimenticando iniziative ormai in disuso
anche nei Paesi dell'Est europeo, favorendo l'iniziativa privata
propria di una politica più liberale, meno attenta a realizzare il
consenso elettorale e più alle esigenze della nostra comunità.
Presidente - Non ho altri interventi, mi sembra giudizioso
sospendere, posso chiudere la discussione generale per poi
riprendere dopo con le repliche?
La discussione generale è chiusa.
Sospendiamo il Consiglio fino alle ore 21,00. Vi chiedo di
essere puntuali, visto che anticipiamo di un quarto d'ora, così
proseguiamo nella trattazione dei lavori.
La séance est suspendue de 19 heures 46 jusqu'à 21 heures
14.
Président - Nous pouvons reprendre nos travaux. La discussion
générale a été fermée.
La parole au Président de la Région, Caveri.
Caveri (UV) - Interverremo il sottoscritto e l'Assessore
Marguerettaz, dopodiché sui singoli argomenti e sui singoli temi
avremo modo, nel corso dell'esame successivo, di poter aggiungere
qualche precisazione rispetto ai problemi singoli e specifici che
sono stati sollevati. Una parte verrà affrontata dall'Assessore
Marguerettaz e un'altra parte dai singoli colleghi per ciascun
argomento. Le mie riflessioni saranno di ordine politico, perché
nel corso della discussione si sono incrociati commenti politici ad
osservazioni più puntuali rispetto alla strategia e rispetto al
respiro di questo bilancio triennale, perché, come qualcuno ha
osservato, pur essendo il bilancio costituito sull'anno successivo
è ovvio che nell'incrocio fra i contenuti del "PREFIN" e i 3 anni
successivi emerge la strategia da qui alla fine della legislatura.
Naturalmente qui ognuno si assume le proprie responsabilità
rispetto al contenuto di questo documento. Non so quali dinamiche
personali abbiano portato ciascuno di noi alla politica, ma
personalmente credo che la politica sia la quotidianità, fatta di
rapporti non solo qui, ma anche altrove. Viviamo oggi nell'epoca
delle reti: chi si isola e passa il tempo a guardare il proprio
"ombelico" rischia grosso in questa società ormai fortemente
globalizzata. Nella maratona del bilancio sappiamo che c'è un che
di rituale, in cui ognuno di noi gioca forzatamente un ruolo.
Normalmente dovrebbe essere il ruolo maggioranza ed opposizione,
così è la democrazia e i meccanismi parlamentari disegnano ancora
delle dinamiche che chissà quanto sono davvero corrispondenti al
mondo esterno. Ogni tanto assomigliamo ai guerrieri, ai cavalieri
medioevali che si scontrano in una tenzone dialettica e poi magari
abbiamo 10 secondi sul telegiornale e una riga sulla stampa di
domani, quindi talvolta è una specie di tenzone virtuale che ci
appassiona molto, ma che poi non ha grandi ricadute esterne.
Democrazia che è fatta di regole e, per fortuna, non si tratta solo
della ricerca del consenso. Regole ben comprensibili, che mettono
in gioco ciascuno di noi a seconda delle proprie
responsabilità.
Vorrei difendere il lavoro serio che è stato fatto settore per
settore per formare l'insieme della manovra finanziaria e difendo
anche la squadra, il Governo regionale che ha avuto un approccio
molto serio e responsabile senza chiedere sconti a nessuno e
affrontando la discussione difficile della finanziaria con forte
senso di responsabilità. "Lacrime e sangue", "cintura con dei buchi
in più", semplice "restyling" rispetto alle finanziarie dello
scorso anno? Posso solo dire che, quando ci siamo trovati al tavolo
della discussione, i tagli che si dovevano compiere rispetto alle
richieste erano di 300 milioni, quindi una cifra ingente e devo
dire per chi li ha letti che i testi della finanziaria dello Stato
del 2006, i testi che serviranno paradossalmente "ex post" a
discutere con lo Stato quel Patto di stabilità - ed è quanto dovrà
avvenire entro la fine del mese di marzo - sono degli elementi
seriamente preoccupanti, perché nella finanziaria di quest'anno si
concretizzano una serie di misure sul Patto di stabilità che
abbiamo dovuto anticipare. È la questione per la quale ad esempio
abbiamo messo delle norme sul personale, alcune delle quali
normalmente oggetto di contrattazione: mi riferisco alla riduzione
dal 25% al 20% del "part-time", che non toccherà per nulla il fatto
che poi nella fase applicativa spetterà all'ARRS e al rapporto con
le organizzazioni sindacali questo rapporto, ma era un segnale che
crediamo sul personale di aver dato, con la scelta del blocco al
50% del "turnover", che è comunque una novità che ritengo essere
rilevante.
Quali sono oggi le difficoltà che dobbiamo affrontare con
l'ottimismo necessario, perché è assolutamente inutile "fasciarsi
la testa" o avere atteggiamenti non dico disfattisti, ma
pessimistici? Abbiamo oggi tre livelli rispetto ai quali dobbiamo
ragionare e credo si debba ragionare sotto alcuni profili al di là
delle diverse appartenenze di ciascuno di noi, anche se queste
appartenenze non possono essere cancellate, ognuno di noi ha il
proprio ruolo all'interno della dialettica politica. I 3 livelli
sono: Aosta, Roma, Bruxelles. Aosta perché è dovere nostro in
quanto autonomia speciale, ma è anche dovere nostro in quanto
esempio antico di una democrazia parlamentare, perché nel
regionalismo europeo oggi avere quasi 60 anni è una grande
responsabilità. Noi, in realtà, nel secondo dopoguerra siamo stati
dal punto di vista amministrativo i primi. Quando si parla di
regionalismo speciale e regionalismo ordinario, vorrei che si
ricordasse che le Regioni a statuto ordinario sono nate nel 1970,
quindi noi per più di 20 anni siamo stati, insieme ad una serie di
Regioni a cui si aggiunse alla fine degli anni '50 il Friuli
Venezia Giulia, l'unica realtà istituzionale. Credo quindi che
dobbiamo riflettere sul ruolo delle nostre istituzioni e, quando
riflettiamo sulle nostre istituzioni, dobbiamo anche riflettere
sull'efficacia, sull'obsolescenza, sulla capacità, sull'incapacità
delle nostre istituzioni di reagire oggi in maniera moderna. Non è
solo la riforma della macchina amministrativa che è necessaria, la
riforma della dirigenza, un dimagrimento complessivo di una
macchina che è diventata elefantiaca e ciclopica, ma è anche un
miglioramento delle procedure, è una riflessione su una maggiore
trasparenza degli atti, è un interrogarsi a proposito di una
riforma amministrativa che tocchi anche gli strumenti con i quali
governiamo. Quando noi in una riunione media di Giunta portiamo
100-130 deliberazioni... dovremmo arrenderci perché siamo di fronte
a una mole di argomenti da trattare in una Giunta che non è
comprensibile. Dobbiamo dare più fiducia alla dirigenza, quando ne
migliorerà la qualità, dobbiamo trovare degli strumenti nuovi con i
quali parlare in termini amministrativi, e qui dobbiamo tener conto
che alcuni dei nostri strumenti non dico che risalgono alla
Provincia di Aosta, ma poco ci manca, perché abbiamo nel nostro DNA
un'incapacità nell'utilizzo di strumenti. Questo vale anche per una
riflessione nel rapporto fra Governo e Consiglio regionale. A
regime cosa dovremmo modificare dal punto di vista istituzionale?
La mia convinzione è che nel frattempo dovremmo continuare a
riflettere anche sui rapporti centro-periferia, cioè fra il sistema
delle autonomie locali e il sistema Aosta-centrico. Dobbiamo
riflettere sempre in campo nostro sulle evoluzioni della società,
sui cambiamenti identitari che sono in corso. Quando mi è capitato
di dire che una delle priorità, presenti peraltro nel "PREFIN", è
una riflessione sugli aspetti demografici e sugli aspetti
migratori, credo si sia detto qualcosa che in qualche maniera deve
essere anticipato dalla politica prima che alcuni fenomeni non
siano più governabili. Naturalmente quando parliamo di istituzioni
dobbiamo anche parlare del loro progresso e, se da un certo punto
di vista possiamo migliorare il migliorabile attraverso degli
strumenti ordinari, è indubbio che il passo immediatamente
successivo che finora non ha funzionato nel suo tentativo di
modificazione è quello di toccare o non toccare lo Statuto. Finora
le Commissioni speciali del Consiglio si sono arenate in dibattiti
d'aula, anche per una certa paranoia, peraltro condivisibile, che
inviare uno Statuto a Roma con la sua emendabilità potesse
significare una profonda modificazione rispetto al testo proposto
dal Consiglio Valle. Personalmente ritengo che in quel che resta di
questa legislatura, verificando anche quale sarà la composizione
del nuovo Parlamento, dovremo osare e approfondire questa
questione. Istituzioni, federalismo interno alla Valle d'Aosta,
riforma dello Statuto, riflessioni sulla società, sull'identità, ma
tutto ciò non basterebbe se non continuassimo a tenere, come una
stella polare, anche tutta la questione dell'infrastrutturazione
della Valle d'Aosta. Il secondo dopoguerra, quando la Valle d'Aosta
era povera, è servito a creare delle infrastrutture di base -
fognature, strade, illuminazione pubblica -, oggi ci troviamo di
fronte alla necessità di realizzare una serie di opere, molte delle
quali sono oggi definite nel programma delle grandi opere e, quando
verrà in discussione la deliberazione in Consiglio, vedremo come
queste opere non siano niente affatto banali e in alcuni casi siano
frutto di una serie di riflessioni rispetto al fatto che non
bastava mettere l'"etichetta", ma bisognava scegliere anche il
contenuto. Non bastava dire: "modernizzare la ferrovia", bisognava
anche decidere cosa mettere dentro la modernizzazione
dell'aeroporto. Non era sufficiente declinare gli "slogan"
"autostrade informatiche", senza sapere poi cosa metterci dentro.
Oggi siamo in una fase molto avanzata di riflessione, che
consentirà di declinare da qui alla fine della legislatura una
serie di realizzazioni concrete e pratiche.
C'è poi il rapporto con Roma, rapporto che anche in questo caso
prevede una tempistica diversa. Dovessi dire quello che ritengo
essere oggi il tema cardine dei rapporti con Roma, direi - in
questo momento ci stiamo provando e vedremo come andrà a finire il
tentativo da qui a pochi mesi - che è la rimessa in funzione della
Commissione paritetica. Abbiamo una serie di "dossier" molto
rilevanti, che possono cambiare l'autonomia. Bisogna ricordarsi che
la modifica del titolo V della Costituzione fotografava in maniera
molto chiara il percorso, dicendo: "bisogna che, ai sensi
dell'articolo 116, le Regioni a statuto speciale modifichino e
aggiornino il proprio Statuto rispetto al nuovo quadro
istituzionale". Nel frattempo esiste la legittima possibilità di
migliorare ed aggiornare lo Statuto attraverso le norme di
attuazione dello Statuto. Non sto qui a fare l'elenco delle norme
di attuazione dello Statuto, ma molte delle cose che diciamo in
finanziaria possono poi trovare una loro concretezza se riusciremo
nei prossimi mesi a raggiungere almeno 3-4 obiettivi, ovvero il
trasferimento della motorizzazione civile, il trasferimento del
catasto, le norme in materia di previdenza integrativa che
risultano sempre più importanti. Credo che questa sia la sfida del
2006, il fatto di riuscire o con il Governo uscente, o con il
Governo entrante ad avere un pacchetto di norme di attuazione, vale
a dire quelle 6-7-8-10 norme di attuazione che sveltiscano e
migliorino la situazione. Intanto, sempre guardando a Roma, è
chiaro che la questione dei rapporti finanziari non è per nulla
banale, perché ci troviamo di fronte ad una riforma complessiva
della fiscalità che in parte comincia ad essere discussa, una
modifica dei meccanismi di trasferimento alle Regioni ordinarie che
rischia di avere ricadute anche nei confronti delle speciali,
quindi, quando si grida: "al lupo, al lupo", non è per il "refrain"
che rende poi questo "slogan" ripetitivo, tanto che poi la volta in
cui si grida: "al lupo" per davvero nessuno accorre, ma è perché le
misure finanziarie possono essere la chiave di volta dello
smontaggio progressivo dell'autonomia politica. Sappiamo poi che
questa vicenda ci obbliga anche ad un rapporto sempre più forte a
Roma con le altre Regioni, perché è indubbio che, da una parte,
dobbiamo avere una rete solidale con le altre Regioni a statuto
speciale, in particolare con quelle orbitanti attorno all'arco
alpino per questioni storiche e di maggior facilità di dialogo, ma
dobbiamo avere un rapporto chiaro e franco anche con tutte le altre
Regioni, comprese quelle a statuto ordinario, che devono smettere
di vedere le Regioni ad autonomia differenziata come delle specie
di "babau" pericolosi. Sarebbe invece opportuno che si capisse che
il livello di autonomia differenziata è un livello al quale tutti
possono elevarsi, perché, se così non fosse, non si capirebbe
perché tutti parlano di un'evoluzione di tipo federalistico se la
logica è di fare un regionalismo uguale per tutti. L'altra
questione politica forte nei rapporti con Roma è il Patto di
stabilità. Questo patto nasce in Europa con una logica
condivisibile, cioè nasce perché tutti gli Stati europei avevano un
deficit pubblico crescente che rischiava di rendere scarsamente
competitiva l'Unione europea. Sono quindi stati posti questi
paletti del Patto di stabilità che nel sistema italiano sono
diventati un modo per mettere la "mordacchia" al sistema delle
autonomie locali. Un'interpretazione errata quindi, perché oggi il
Patto di stabilità nella versione italiana sembra essere cieco,
inizia a non distinguere più le spese correnti dalle spese di
investimento. Se ci sono grandi opere non gliene importa niente, se
ci indebitiamo per fare una determinata cosa importante, sembra
poco importante il contenuto, mentre è importante l'operazione
finanziaria che non si può condividere, perché il Patto di
stabilità è diventato una specie di piovra a tentacoli che rischia
di bloccare l'operatività delle Regioni, compresa la nostra, e di
entrare nel paradosso che potrebbe registrarsi nelle finanziarie
fra qualche anno di avere i soldi e non poterli spendere. Abbiamo
incontrato quelli del Friuli Venezia Giulia, loro sono già in una
situazione assai simile e sono curioso di vedere Cuffaro, che si
troverà all'improvviso con un mare di soldi provenienti dai
ricalcoli del riparto fiscale, come farà a spenderli con il Patto
di stabilità.
Il terzo interlocutore è Bruxelles. "Bruxelles è buono",
"Bruxelles è cattivo", "Bruxelles è vicino", "Bruxelles è
distante". Bruxelles c'è, poi ci può piacere o non ci può piacere.
Noi siamo fra gli Stati fondatori del 1° gennaio 1958, e pian piano
si è costruito un sistema di tipo europeistico del quale facciamo
parte. Devo dire che reputo l'Europa né buona, né cattiva. Ritengo
che nella costruzione europea vi siano importanti scelte: la scelta
di mercato, che personalmente condivido, una scelta di mercato che
però è contemperata, anche grazie alla presenza dei Paesi nordici,
da un forte "imprinting" sociale di attenzione alla persona,
all'associazionismo, ai servizi sociali. Credo quindi che, pur con
tutti i limiti, l'Europa di oggi sia interessante, anche se ogni
tanto - ed è risultato dal dibattito - è un po' parossistica, per
cui gli aiuti di Stato, la concorrenza sono tutti strumenti che
fino ad oggi sono stati adoperati come delle accette, senza avere
quella capacità che invece potrebbe avere un bisturi di agire per
ogni singolo "dossier" in maniera mirata e non sparando come con la
lupara a pallettoni, ma cercando piuttosto di trovare delle
soluzioni per ciascuno dei problemi che di volta in volta si
pongono. È inutile dire che siamo in un momento particolare che, a
mio avviso, dobbiamo seguire: dobbiamo essere spettatori e
partecipi delle vicende europee, chiedendo una maggiore possibilità
per le Regioni di partecipare. Il "Governo Berlusconi" aveva varato
una legge applicativa della riforma del titolo V molto
interessante, che prevedeva che le Regioni autonome partecipassero
sempre almeno con un proprio rappresentante ai Consigli europei con
la delegazione italiana, questo non è ancora stato fatto ed è un
peccato. Abbiamo infatti moltissime competenze nel nostro Statuto,
per cui cascherebbe "a fagiolo" il fatto di poter partecipare con
la delegazione italiana. In Europa ci sono oggi discussioni molto
feroci sui fondi strutturali, che hanno portato molti soldi alla
Valle d'Aosta e hanno portato anche un metodo di lavoro. Grazie
all'Europa si discute oggi delle Euro-Regioni e io credo che questa
sia una vocazione naturale. Qualcuno ieri ironizzava sul
federalismo europeo, io penso che, da tale punto di vista, la Valle
d'Aosta abbia una posizione geografica che resta invidiabile. Avrò
modo in qualche occasione di spiegare qual è stata l'azione diffusa
che è stata fatta sulla montagna in questi anni, credo che ne sia
buona testimonianza il fatto che per la prima volta il termine
"montagna" è stato inserito in quella Costituzione europea, che
purtroppo in questo momento è arenata, ma che prima o poi si
sbloccherà obbligatoriamente.
Naturalmente poi c'è il mondo, che influenza moltissime delle
cose che capitano a casa nostra, soprattutto nel settore
dell'economia, in cui abbiamo vissuto in questi anni aperture e
chiusure di stabilimenti, che sono legati ad operazioni di borsa
remote, oppure stabilimenti in crisi vedono oggi persone che sono
interessate al loro acquisto provenienti da Paesi lontani. Questa è
la realtà di un mondo globalizzato, mondializzato, quindi questo
sommarsi di diversi livelli ci deve essere assolutamente
chiaro.
Ho concluso, avevo promesso di essere breve e lo sono stato. So
che con la Presidenza si assumono onori ed oneri anche solo per 150
giorni per i quali siamo qui. Non sono un neofita, non sono una
verginella, ma rivendico - e non lo dico sulla difensiva - il tempo
necessario per il cambiamento. Non per restare nella storia, mi
piacerebbe solo che i miei figli fossero fieri di me come io come
nipote sono fiero di Severino Caveri, anche se talvolta devo
correggerti Leonardo, perché molte delle personalità del secondo
dopoguerra della Valle d'Aosta sono state dimenticate, con quel
meccanismo dell'oblio che citava Giovanni, per cui noi viviamo
delle "querelle" quotidiane senza dimenticare il senso di "longue
durée" all'interno del quale ciascuno di noi vive. Viviamo in una
società che brucia i tempi, che chiede che le cose vengano fatte
tutte e subito, ma in contemporanea la complessità della società in
cui viviamo rende tutto più difficile da realizzare.
Credo che questa sia una finanziaria realistica, in continuità
con le finanziarie degli scorsi anni, per cui nessuno di noi è
Superman, Rambo, Alice nel paese delle meraviglie o Cenerentola. Io
non ho bacchette magiche in tasca, purtroppo, ho una matita anche
un po' spuntata. Però ritengo che alcune scelte che iniziano a
manifestarsi nella finanziaria di quest'anno si potranno meglio
realizzare nella finanziaria del prossimo anno se - questo è un
tema che ho affrontato alcuni giorni fa in un'assise politica - ci
sarà una logica di stabilità, e penso ai Pierini la peste, ai
tiratori più o meno franchi o sinceri, ai gatti con gli stivali, o
a tutte le altre diavolerie, perché è chiaro che la stabilità è
importante. Se si vuole realizzare qualcosa da qui al 2008, questo
è un bene che va preservato, che prescinde dalle ambizioni
personali del sottoscritto o dalla speranza di ottenere una
commenda o un sigaro, come si diceva una volta, anche perché non
fumo! Mi auguro che questo dibattito possa nella parte più
concreta, e anche nelle risposte più puntuali su alcuni temi
sollevati da parte dell'Assessore Marguerettaz, rientrare nei
ranghi di una discussione ordinaria, che ha nel bilancio un suo
passaggio, un passaggio importante perché ci consente di allocare
le somme e le decisioni per l'anno successivo, ma ho l'impressione
che il problema della politica è l'impegno giorno per giorno,
perché è solo così che si possono ottenere i cambiamenti.
Président - La parole à l'Assesseur au budget, aux finances, à
la programmation et aux participations régionales,
Marguerettaz.
Marguerettaz (UV) - Cercherò di essere breve e di fornire una
serie di chiarimenti a dei dubbi che sono stati rappresentati nei
vari interventi. Permettetemi però solo una piccola considerazione:
ma pensate che sulle sedie di questa Giunta ci siano 8 disgraziati
che buttano via un miliardo e mezzo di risorse? Credete che
un'entità così importante di risorse venga "scialacquata" in
iniziative che non hanno "né capo, né coda"? Dai vostri interventi
- perlomeno non so se voluto o non voluto - non è emersa una nota
positiva rispetto a tale stanziamento! Pensate che tutte queste
risorse non abbiano come obiettivo quello di rispondere a dei
bisogni dei cittadini? Sicuramente c'è sempre un modo migliore di
utilizzare le risorse, sicuramente possiamo fare tutti gli sforzi
possibili e immaginabili, ma rispetto a questa attività credo vi
sia un atteggiamento non dico ingiusto, ma un po' troppo severo.
Non abbiamo la prova contraria, ma non so quale creatività e quale
attività suppletiva possa essere messa in aggiunta alle nostre
povere competenze: chi è un politico importante non è un
ragioniere, chi è un ragioniere non è un politico; insomma, giriamo
le carte, ma abbiamo sempre un po' di incapaci ad amministrare la
Regione. Io ne prendo atto, cercherò di migliorare se ne ho le
possibilità, ma dalla discussione probabilmente siamo andati un po'
oltre rispetto a una giusta critica e a un giusto dibattito.
Fatta questa premessa, "rientro" in alcune considerazioni.
Innanzitutto c'è un confronto fra il nostro bilancio e il bilancio
delle altre Regioni. Da questo punto di vista, le osservazioni che
sono state proposte dalla collega Squarzino e dal collega Riccarand
possono avere una giustificazione matematica, ragionieristica, ma
sono fondate su dati che sono non omogenei, non dico sbagliati, ma
non omogenei. Come abbiamo avuto modo di vedere, noi abbiamo la
sanità completamente sul nostro bilancio, e non faccio l'elenco che
il collega Curtaz ha voluto fare, ma semplicemente dal punto di
vista delle entrate, perché noi, rispetto a quelle entrate, non
tocchiamo nulla rispetto al fondo sanitario, quindi le altre
Regioni che hanno questo tipo di problema hanno il volume delle
entrate che è del tutto sbilanciato dal punto di vista delle
percentuali, tant'è che - cari Consiglieri Riccarand e Salzone - le
altre Regioni, lo si legge su un articolo su "Il Sole 24Ore",
stanno aumentando l'IRAP, Piemonte e Liguria dal 4,25% a 5,25% a
carico di imprese finanziarie e assicurative per pagare i debiti
nella sanità, mentre la Campania prevede un aumento di mezzo punto:
da 4,25% a 4,27%. Rispetto a questo tipo di argomento, Consigliere
Riccarand, lei fa dei confronti all'interno delle percentuali che
sono assolutamente disomogenei, all'interno del bilancio regionale
della Valle d'Aosta ci sono tutta una serie di componenti che
falsano il nostro bilancio, prova ne è che, nonostante un Governo
di Centro Destra, non particolarmente amico delle autonomie
speciali, è stato costretto...
(interruzione di un Consigliere, fuori microfono)
... adesso mi faccia parlare, poi avrà tutto il modo di
replicare, io ho ascoltato tutto un giorno tutte le vostre cose, in
silenzio, magari facendo delle smorfie, ma in silenzio. Da quel
punto di vista, caro Consigliere Frassy, se all'interno del Patto
di stabilità l'Amministrazione statale ha concesso la
determinazione del Patto di stabilità in modo diverso rispetto alle
Regioni a statuto ordinario, secondo lei, lo ha fatto per darci un
regalo, o perché è un nostro riferimento statutario? Evidentemente
la seconda risposta, perché se potevano non avrebbero fatto questo,
tant'è che all'interno del Patto di stabilità da sempre si è fatto
un altro tipo di ragionamento, ma perché rischiavano una norma
incostituzionale. I riferimenti sono completamente diversi e
Consigliere Riccarand, siccome ha buona memoria, si vada a rivedere
quando l'Amministrazione regionale si è fatta carico di tutta la
spesa sanitaria, perché c'era una normativa completamente diversa e
all'interno di tale normativa, essendoci le compartecipazioni
all'interno delle imposte... ha detto: "in virtù di questa
compartecipazione, io mi faccio carico di tutta la sanità". Queste
sono le cose che devono essere dette, non delle cose diverse;
quindi, quando si fanno dei paragoni, soprattutto quello più
fuorviante e meno serio... quello di fare una divisione con i
volumi e gli abitanti... questo atteggiamento è poco serio. Lo dico
dal punto di vista politico, cara collega Squarzino, lei sta
facendo una cosa che è poco seria, perché lei deve fare degli altri
ragionamenti, deve mettere insieme tutto il comparto pubblico, deve
prendere il bilancio delle altre Regioni, deve mettere insieme le
Province, i Comuni e la Regione, questo è il discorso serio! Se non
fate questo, fate delle cose non serie, fate delle speculazioni
politiche e non fate un servizio né al Consiglio regionale, né ai
cittadini, perché maturano delle idee che non sono giuste! Da lì a
dire che noi siamo penalizzati ne passa... chi ha mai sentito dire
che siamo penalizzati rispetto agli Italiani? Nossignore, noi
stiamo dicendo altre cose, ma fate attenzione ad utilizzare le
statistiche, perché come prendete le statistiche per "rovesciare la
frittata" queste "frittate" possono essere rirovesciate. Non è
serio, tanto che nell'"omnibus" abbiamo detto: "vogliamo cercare di
"dare" un po' di metodo e di struttura ed istituire un osservatorio
che ponderi questi dati, perché tali dati ci portano lontano, ci
portano ad essere i primi della classe quando magari non lo siamo o
gli ultimi della classe quando non ce lo meritiamo". Rispetto a
questo quindi usate un po' meglio i numeri, e non solo per dire che
uno sta facendo bene o sta facendo male.
Rispetto al rapporto fra spese correnti e spese di investimento,
adesso è rientrato anche il collega Stacchetti... vorrei dire:
prendiamo dei riferimenti che siano dei riferimenti onesti. Se
volete fare un discorso onesto, andate a prendere il rapporto fra
spese correnti e spese di investimento del 1999, cioè un momento
precedente all'alluvione e a dei grandi investimenti. Sa qual era
la percentuale nel 1999 fra le spese correnti e le spese di
investimento? Dal 64% al 65%, abbiamo aumentato di 4-5 punti in 6
anni. Rispetto a questo ho sentito delle percentuali sbagliate,
avete detto che è aumentato del 20%, per forza! Andate a scegliere
negli anni le cose che più si addicono a un calcolo percentuale! Ma
non è così, la matematica è rigida; volete andare nel 1998? C'è una
differenza di 0,5%. La proporzione già nel 1998 e nel 1999 era di
questo tipo: 65% quasi, arrivavamo dal 64% al 65%. Non c'è stata
questa degenerazione, sembra che qui sia venuto un flagello.
Consigliere Lavoyer, ma per carità, nessuno ha la pretesa di essere
Pico della Mirandola, ma ci inseriamo all'interno di un percorso
che negli anni è stato costruito e che, tutto sommato, ha dato
delle risposte.
Dal punto di vista della rigidità di bilancio, collega
Squarzino, "è da mo'" che lo diciamo, ma non con la pretesa di
avere la soluzione in tasca. Un bilancio è rigido nel momento in
cui ci sono dei procedimenti che creano delle aspettative, e io non
dico tanto perché voi potete massacrare questo bilancio, ma una
cosa la rivendico, questa sì, ad alta voce: che noi non abbiamo
lasciato nessuno allo "scoperto"; stiamo dando delle risposte a
tutti i cittadini, magari in modo inadeguato, magari in modo non
completo, ma una cosa la rivendico: questo bilancio dà una risposta
a tutti! Ripeto: magari in modo insufficiente, lei prevederebbe
altre cose, ma noi, rispetto a tutti i procedimenti e a tutte le
leggi che sono state fatte fino ad oggi, diamo una risposta a
tutti, ci siamo fatti carico di tutto, quindi, da questo punto di
vista, rimando al mittente il fatto che questo bilancio è fatto da
un patto di scellerati che non danno delle risposte alle persone!
Dopodiché possiamo discutere.
Il Consigliere Salzone dice che ci sono delle spese inutili;
facciamo tutto l'elenco, adesso noi andremo avanti foglio per
foglio, però, siccome faccio un ragionamento che è un ragionamento
di collettore, perché, quando sui giornali è venuto fuori che sono
stati fatti 300 milioni di tagli, probabilmente la comunicazione
non è stata corretta, ci siamo espressi male, ma, rispetto alle
istanze che i vari dipartimenti hanno manifestato, c'era un esubero
di 300 milioni di euro. Questo è stato quello che è andato sotto
gli occhi di tutti, dopodiché lo sbilancio iniziale di 300 milioni
ha dovuto trovare un momento di equilibrio. Questo è, non abbiamo
detto delle cose diverse, ma abbiate pazienza: o diciamo che tutte
le strutture, tutti i nostri dirigenti fanno delle previsioni e
fanno delle istanze a vanvera, oppure questi 300 milioni avevano
una giustificazione, erano riconducibili a qualche attività -
condivisibile o meno, quello è un altro "paio di maniche" -, ma
c'erano delle istanze, c'erano dei motivi.
Rispetto a delle considerazioni che ho raccolto qui e là,
rispetto a delle istanze provenienti dai sindacati - poi il
Consigliere Salzone mi ha detto che ha apprezzato l'emendamento che
è stato presentato inizialmente e credo fosse quello il dato che i
sindacati hanno rappresentato -, abbiamo cercato, nel limite del
possibile, di onorare un'istanza che era stata espressa l'anno
scorso al Presidente Perrin e all'Assessore Ferraris: quella di
dare un po' di "ossigeno" a coloro che avevano dei mutui prima
casa, però anche lì andiamo a rinunciare a delle risorse, che poi
devono trovare un equilibrio.
Dal punto di vista del rapporto delle tasse, su cui
probabilmente avremo modo nel bilancio di ragionare, abbiamo forse
voluto intendere delle cose diverse, nel senso che, dal punto di
vista delle imposte - poi se andiamo su dei corrispettivi per dei
servizi, che possono essere l'acquedotto, lì non parliamo più di
tasse, ma è solo una questione di terminologia, lì sono tariffe e
voi sapete che da quel punto di vista il servizio deve essere
interamente coperto con il corrispettivo, quindi non credo abbiano
una grande flessibilità -, io le rappresento, collega Salzone, che
la Regione Valle d'Aosta non ha mai fatto nessuna azione di aumento
dell'IRAP, anzi tutti i provvedimenti che trovate in questa
finanziaria e nelle finanziarie precedenti sono stati tutti delle
manovre per l'IRAP in diminuzione, sono state concesse solo
agevolazioni nell'IRAP. Sui Comuni nessuna addizionale IRPEF mai è
stata messa, avete studiato voi quest'anno per il Comune di Aosta
se fare una cosa o fare l'altra. Dal punto di vista dell'ICI, siamo
la Regione con Comuni che non hanno mai toccato l'ICI, mai; ce ne
sono alcuni che hanno per le seconde case o per certe tipologie
inserito degli aumenti, ma tendenzialmente siamo una delle Regioni
che dal punto di vista fiscale... anzi è esattamente la lamentela
che fanno le altre Regioni... non ha mai utilizzato la leva
fiscale, dopodiché, se lei mi parla dei rifiuti dell'acquedotto,
quello è un discorso che...
(interruzione del Consigliere Salzone, fuori
microfono)
... però rimaniamo nel nostro ambito, stiamo parlando di
imposte, lei è andato a parlarmi su dei servizi a domanda
individuale che hanno un'altra natura, per cui da un certo punto di
vista dobbiamo fare un'altra cosa, e lo dico anche lì agli amici di
"Forza Italia", la nostra caratteristica con questa teoria ci porta
lontano. Lì dobbiamo difendere, ha ragione il Consigliere Perrin, è
compito nostro difendere questo discorso, non per i privilegi, ma
se devo pagare il costo dell'acquedotto che serve la mia frazione e
ho bisogno di 3 chilometri di acquedotto per servire un utente, lei
capisce che ogni litro d'acqua costa più di un Barolo di Gaja,
perché devo parlare dei miliardi di infrastrutture! Allora lì
dobbiamo intervenire, lì - come ha detto bene il Presidente Caveri
- dobbiamo far sì che la nostra realtà di montagna abbia una sua
specificità, non per essere privilegiati, ma per pagare l'acqua
esattamente come la pagano a Torino o a Milano. Non credo sia una
cosa diversa rispetto all'equità che abbiamo indicato nel nostro
bilancio, che tanto fa sorridere alcuni colleghi.
Consigliere Lattanzi, posso anche seguirlo nel giro sul
mappamondo, posso fare tutte le considerazioni possibili e
immaginabili, posso anche immaginare che il Pakistan abbia 1
miliardo di abitanti, in realtà ne ha 150 milioni, ma nello
spaziare probabilmente sono saltate alcune quote. Rispetto a tutta
una serie di discussioni, però credo siamo andati un po' oltre;
abbiamo fatto un po' di folclore, abbiamo detto delle cose che
possono anche aizzare le folle, ma, dal punto di vista della
proposta, mi sono trovato in difficoltà, quindi non ho delle grandi
cose da dire. Ho invece delle cose da dire al Consigliere
Riccarand, perché nella tabella che egli indica noi abbiamo scritto
le previsioni, dove abbiamo fatto delle cose. L'entrata sostitutiva
dell'IVA non ha niente di previsionale e, siccome ha passato 2 o 3
giornate negli uffici dell'Assessorato, gli avranno spiegato bene
che quello dipende da una norma che è indicizzata; quindi, da quel
punto di vista, "nulla di nuovo sotto il sole". Il vostro
intervento è fatto neanche con la fotocopiatrice, il ciclostile,
perché dite sempre le stesse cose...
(interruzione del Consigliere Riccarand, fuori
microfono)
... no! Da quel punto di vista, facciamo delle previsioni e ogni
anno le previsioni... quando si fa un bilancio, non è che il
bilancio può spaziare... io non faccio il poeta, faccio l'Assessore
al bilancio e l'Assessore al bilancio, con tutta la creatività che
vuole, deve dare contezza dei numeri. Ripeto: lì non c'è nulla di
nuovo; rispetto a quello che lei dice, abbiamo un'entrata che è
costituzionalmente difesa e difendibile, che è una norma di
attuazione. Dopodiché lei può dire: "mi piace", "non mi piace", per
carità, lei vada pure in piazza a dire che siamo dei privilegiati,
ma noi abbiamo un ordinamento che ha delle strutture solide, ma non
lo dice l'Assessore Marguerettaz, lo dice "Standard & Poor's",
lo dicono le società di "rating", perché, se fosse come dice lei,
direbbero delle cose diverse! Direbbero che la situazione
finanziaria della Regione è assai precaria! Voi politicamente
potete anche non credere all'Assessore Marguerettaz, ma tali
società di "rating" hanno una credibilità diversa e quindi le cose
che lei dice sono miseramente smentite, perché queste nostre
entrate sono difendibili, difese e certe. Rispetto a questa sua
speculazione, che non chiamo sciacallaggio... che cerca di fare
come Stenmark nell'infilarsi nei paletti di qualche sensibilità
diversa all'interno dell'"Union" dicendo: "ma qui c'è una corrente,
quindi l'"operazione ENEL" non la dipingete con l'enfasi con cui va
dipinta"... ma abbia pazienza, non vengo qui a farvi sempre la
solita lezione. Avete approvato una legge regionale, dove è stato
contratto un prestito di 394 milioni di euro; se non ci fossero
state queste previsioni, come Amministrazione regionale ci sarebbe
stata una certa difficoltà. Dopodiché assolutamente quel tipo di
operazione, che aveva già dei rientri positivi, è andata
addirittura oltre quelle rosee previsioni e quindi, proprio in
virtù del fatto che l'energia elettrica, qualcuno lo ha ricordato
prima, è legata al prezzo del petrolio e con l'evoluzione del
prezzo del petrolio sta dando dei risultati decisamente positivi,
il risultato è assolutamente migliore. Colleghi Riccarand e
Squarzino vorrei ricordarvi ancora un'altra cosa: se questo tipo di
discorso è andato nel verso giusto, nel senso che
quell'investimento, che ha privilegiato le spese correnti, negli
anni dopo ha generato spese correnti, quindi, dal punto di vista
della percentuale, gli investimenti del passato generano delle
spese correnti e dal punto di vista degli investimenti... se voi
quest'anno costruite la casa, avete degli investimenti, ma l'anno
dopo dovete fare le pulizie, dovete pagare delle spese correnti...
ed ecco che la percentuale si rovescia, ma non è perché pagate
delle spese correnti che bisogna criminalizzare, queste spese sono
dovute, quindi, dal punto di vista contabile, nel momento in cui
fate l'investimento, il mutuo negli anni dopo ha delle spese
correnti tutte in rimborsi; quindi, rispetto a quel tipo di
evoluzione, vi do anche una rappresentazione dal punto di vista
matematico. Rispetto all'"operazione ENEL", quindi, non ho nessuna
difficoltà nel dire che questo tipo di operazione è un'operazione
assolutamente vantaggiosa, è un'operazione che sta dando dei grandi
risultati, ma non è la sola cosa positiva che abbiamo messo...
abbiamo un tavolo tecnico che lei ha citato, che ci vede creditori
per centinaia di milioni! Signorsì, un tavolo tecnico che il
Governo non sta chiudendo proprio perché ha una posizione debitoria
importantissima e non sa dove trovare i soldi...
(interruzione di un Consigliere, fuori microfono)
... quindi l'attività che è stata fatta di ricostruzione di
tutte queste cose rientra fra le attività che giustamente...per cui
non è che c'è la necessità di nascondere nulla. Consigliere
Riccarand, quando c'è un'occasione... l'altro giorno c'era la
giornata della comunicazione della "CVA" e abbiamo partecipato
valorizzando tutto quello che è stato fatto, quindi non c'è nessuna
volontà oscurantista. Consigliere Riccarand, quando lei mi dice:
"dovete spendere meglio i soldi", ma lei ha fatto due conti quando
mi porta come investimento e come momento di crescita e di
ricchezza le miniere di Cogne? Noi più prudentemente abbiamo detto:
"filosoficamente siamo d'accordo, vorremmo vedere i conti"; lei
invece ha preso la "scorciatoia", ha detto che le miniere di Cogne
sono una panacea. Consigliere Riccarand, io la stimo molto, lei lo
sa, però da immaginare che questa miniera di Cogne e questa
valorizzazione ci riempia le tasche di soldi... io ci farei già un
pensierino. Quando lei mi "porta" la viabilità... la viabilità è
una nostra competenza, ma io avrei gradito che nell'ambito della
chiacchierata sulla ferrovia avesse detto che quegli investimenti
dovrebbero toccare a questo Stato benefattore! Avrebbe cioè dovuto
dare un'indicazione! Invece no, lei dice: "la ferrovia è tutta a
carico nostro, infatti tutte le Regioni si fanno carico di...", ma
cosa? Ma non diciamo delle forzature! Compartecipano...
(nuova interruzione del Consigliere Riccarand, fuori
microfono)
... ma in Alto Adige sono anche soci delle autostrade, le
autostrade sono tutte pubbliche!
Rispetto poi all'intervento del collega Comé, che si è lanciato
in tecniche contabili, io non ho nessun tipo di problema nel dire
che potremmo andare ad inserire l'avanzo di amministrazione, però
dovremmo togliere il mutuo a pareggio, cioè quello che metti togli.
Dal punto di vista contabile, le due cose sono alternative: o metti
l'avanzo di amministrazione, o metti il mutuo a pareggio! Rispetto
a questo ragionamento, potremmo anche discutere, ma cambia poco la
sostanza.
Infine, volevo dire una cosa, perché il Consigliere Curtaz è
arrivato con un po' di ritardo, allora, rispetto a quel meccanismo
che ha indicato sulla ricerca delle spese e delle entrate per
sostenere le spese, siccome la lezione gliela ha già fatta il
Presidente, ma lei non era presente, gliela rifaccio io. Il Patto
di stabilità, purtroppo, oggi non permetterebbe più le cose che
sono state fatte nel passato, perché blinda le spese sia in parte
corrente che in parte investimenti; quindi lei, paradossalmente, se
avesse delle entrate nuove, si troverebbe come il Friuli ad avere
un avanzo di amministrazione, perché non avrebbe modo di spendere.
Il Patto di stabilità è concepito per le Regioni a statuto
ordinario e non riusciamo a far breccia nel dire che noi il Patto
di stabilità lo vogliamo concordare sui saldi di bilancio, in modo
tale che, in presenza di importanti entrate, si possano gestire le
spese non compromettendo la posizione debitoria; questo purtroppo
gli amici de "la Casa delle Libertà" non lo vogliono capire,
quindi, da quel punto di vista, quella sua esortazione cade nel
nulla. Infatti noi le operazioni belle, intelligenti, fruttuose
fatte nel passato non potremmo farle, perché abbiamo questo limite
legislativo. Tutto lì. In 30 secondi rimando le varie discussioni
nell'ambito delle valutazioni, che avremo modo di fare nell'analisi
degli allegati. Grazie e scusate per il tono.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK