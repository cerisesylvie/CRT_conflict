Consiglio Regionale della Valle d'Aosta - Oggetto del Consiglio n. 1689 del 21 dicembre 2005 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
AMBIENTE
Stoccaggio e smaltimento rifiuti
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 1689 del 21 dicembre 2005 - Resoconto
OGGETTO N. 1689/XII - Presentazione di una proposta di
valorizzazione energetica dei rifiuti. (Approvazione di mozione e
reiezione di altra mozione)
Mozione
Ricordato che il Piano regionale di gestione dei rifiuti
approvato con la deliberazione del Consiglio regionale n. 3188/XI
del 15 aprile 2003 ha stabilito, in coerenza con le direttive
comunitarie in materia, che lo smaltimento dei rifiuti deve
rappresentare una modalità residuale di gestione e che il recupero,
attraverso il riutilizzo, il riciclaggio ed il recupero energetico,
deve costituire un obiettivo prioritario nella corretta gestione
dei rifiuti stessi, prevedendo la realizzazione di un sistema
coordinato di impianti per il recupero e lo smaltimento dei
rifiuti;
Considerato che è in corso di attuazione da parte dei Comuni,
organizzati in ambiti territoriali ottimali, la riorganizzazione
del sistema di raccolta e di gestione dei rifiuti, sulla base degli
indirizzi fissati dal Piano regionale dei rifiuti e in attuazione
di quanto stabilito dall'articolo 83 della legge regionale 7
dicembre 1998, n. 54;
Ricordato quanto disposto dal decreto legislativo 13 gennaio
2003, n. 36 (attuazione delle direttive comunitarie sulle
discariche di rifiuti) nel quale è stabilito che la discarica non
può più essere intesa come impianto di smaltimento diretto dei
rifiuti, ma come impianto finale in cui smaltire i soli rifiuti che
residuano da attività di trattamento, e che stabilisce l'obbligo di
riduzione dei rifiuti di natura organica da smaltire in discarica,
fissando gli obiettivi quantitativi e le tempistiche per il
raggiungimento degli stessi;
Evidenziato che le disposizioni di cui al decreto legislativo
n. 36/2003, nell'ottica della maggior protezione ambientale ed in
coerenza con gli obiettivi di riduzione dei rifiuti da smaltire in
impianti di discarica, fissa modalità tecniche di ubicazione,
realizzazione e di esercizio delle discariche che rende
difficoltosa l'individuazione di ulteriori siti che risultino
idonei a tale scopo;
Rilevato il disagio ambientale che presenta la discarica di
regionale posta proprio a ridosso del casello autostradale di
Aosta;
Evidenziato che la vita residua della discarica annessa al
Centro regionale di trattamento dei rifiuti di Brissogne, con la
realizzazione del quarto lotto, è prevista in soli 7 anni;
Preso atto che il Piano regionale dei rifiuti prevedeva la
possibilità della valorizzazione energetica della quota di rifiuti
(CDR) derivante dal processo di vagliatura meccanica presso un
impianto da individuare;
Considerato che la Lomellina Energia s.r.l. ha manifestato la
propria disponibilità a negoziare un contratto di conferimento di
CDR presso il Proprio impianto di Parona Lomellina (Pv) e che la
Provincia di Torino ha richiesto alla Regione di assumere una
determinazione rispetto alla possibilità di realizzare
congiuntamente il secondo impianto di termovalorizzazione dei
rifiuti previsto in territorio canavesano dal Piano regionale dei
rifiuti piemontese che la provincia di Biella intende realizzare un
termovalorizzatore a Cavaglià;
Considerato che il Consiglio degli enti locali in sede di
espressione del parere di competenza relativamente al Piano
regionale di gestione dei rifiuti ha segnalato, con nota in data 20
aprile 2001, prot. n. 668/2001/CE, la necessità di valutare la
possibilità di realizzare anche un inceneritore o
termovalorizzatore in regione, parere confermato con la nota in
data 28 febbraio 2003, prot. n. 696/2003;
Ribadita l'esigenza ormai impellente di assumere una
decisione definitiva in merito alla destinazione finale dei
rifiuti, tenuto conto dei tempi e della saturazione della
discarica, pur confermando l'impegno nel potenziamento della
raccolte differenziate;
Il Consiglio regionale
Impegna la Giunta
a presentare entro due mesi una valutazione tecnica,
economica ed ambientale delle diverse possibilità di valorizzazione
energetica dei rifiuti valdostani compresi eventuali accordi con
impianti ubicati fuori dal territorio regionale, oppure attraverso
l'ipotesi di realizzazione in Valle d'Aosta di un impianto di
termovalorizzazione ad uso esclusivo dei rifiuti termovalorizzabili
prodotti e/o già stoccati in Valle d'Aosta, comprendendo la
valutazione di percorsi amministrativi per attuare le diverse
soluzioni.
F.to: Cesal - Sandri - Viérin Marco - Salzone
Presidente - La parola al Consigliere Cesal.
Cesal (UV) - Grazie Presidente, sarò molto breve.
(interruzione di alcuni Consiglieri, fuori microfono)
Presidente - Da parte mia non c'è alcuna difficoltà... lo
ritenete più opportuno? Discussione generale congiunta? Prego,
collega Cesal.
Cesal (UV) - Sì, credo che non ci sia alcun problema da parte
nostra, in quanto presentatori, nell'abbinare la discussione, anche
per quanto riguarda il punto successivo all'ordine del giorno, in
quanto si tratta di uno stesso problema. Dicevo che sarò molto
breve nell'illustrazione, perché intanto di queste problematiche si
è già...
Presidente - Mi perdoni, collega Cesal, chiedo solo al collega
Segretario di dare lettura anche del punto 36 dell'ordine del
giorno.
Mozione
Ricordato che, nella gestione dei rifiuti, lo smaltimento in
discarica deve rappresentare una modalità residuale, mentre il
recupero ed il riciclo devono costituire l'obiettivo
prioritario;
Evidenziato che le direttive comunitarie prevedono le
discariche come impianti in cui smaltire i soli rifiuti che
residuano da attività di recupero e di trattamento, e che esse
stabiliscono l'obbligo di riduzione dei rifiuti di natura organica
da smaltire in discarica;
Ricordato che la vita residua della discarica annessa al
Centro regionale di trattamento dei rifiuti di Brissogne, con la
realizzazione del quarto lotto, è prevista, se proseguissero con i
volumi attuali di smaltimento, in soli sette anni;
Rilevato che nel corso di pochi anni numerosi Comuni,
Province e Regioni, soprattutto nel Nord Italia, hanno triplicato
le percentuali di raccolta differenziata e recupero dei rifiuti,
riducendo significativamente gli smaltimenti in discarica;
Preso atto che, purtroppo, attualmente la Valle d'Aosta ha la
più bassa percentuale di raccolta differenziata dei rifiuti fra
tutte le Regioni dell'arco alpino;
Constatato che, come ormai dimostrato dalla realtà di
centinaia di Comuni e di comprensori ancor più vasti di quelli
dell'intera Valle d'Aosta, è oggi agevolmente possibile
differenziare, recuperare e riciclare l'80% dei rifiuti;
Evidenziato che la Valle d'Aosta, grazie alle caratteristiche
del suo territorio, alle sue dimensioni ed alla presenza di
un'articolata rete di Enti locali, può facilmente raggiungere una
posizione di assoluta eccellenza nella raccolta differenziata dei
rifiuti;
il Consiglio regionale
Impegna
la Giunta regionale:
1) ad attivare le iniziative ed i provvedimenti necessari in
modo da perseguire l'obiettivo di raggiungere, in tre anni, una
percentuale dell'80% di raccolta differenziata dei rifiuti;
2) ad istituire, con legge regionale, una tariffa regionale
sui rifiuti congegnata in modo tale da premiare i cittadini che
conferiscono in maniera differenziata i rifiuti in modo da
permetterne il recupero;
3) a sostenere, anche con riduzioni tariffarie, il
compostaggio di materie organiche e verdi tramite il compostaggio
domestico, di vicinato, di frazione, di comune, di comunità montana
o di comprensorio.
F.to: Riccarand - Curtaz - Squarzino Secondina
Presidente - Grazie. Prego, collega Cesal.
Cesal (UV) - Riprendo il discorso dall'inizio, dicendo che sarò
molto breve nell'illustrazione di questa mozione, in quanto ritengo
che le problematiche siano già state esaurientemente affrontate in
sede della discussione del punto all'ordine del giorno precedente e
poi la mozione, di per sé, è redatta in maniera molto chiara e
comprensibile da parte di tutti.
Solo alcuni elementi per dire che la soluzione dei rifiuti,
oggi, per quanto le tecnologie in atto e i sistemi utilizzati da
parte delle amministrazioni pubbliche per il loro smaltimento...
sono essenzialmente di 4 tipi: abbiamo lo smaltimento in discarica,
l'incenerimento o termovalorizzazione, il riciclaggio, la riduzione
e il riuso. Il decreto legislativo n. 36 del 2003 stabilisce che la
discarica non può più essere considerata come impianto di
smaltimento diretto dei rifiuti, come impianto finale in cui
vengono depositati tutti i rifiuti indistintamente; dice anche che
lo smaltimento dei rifiuti deve comunque rappresentare una modalità
residuale di gestione e che il recupero passa attraverso il
riutilizzo, il riciclaggio e anche il recupero energetico, che deve
costituire in qualche modo uno degli obiettivi primari di tutte le
politiche tendenti allo smaltimento dei rifiuti.
La termovalorizzazione non credo debba essere considerata, oggi,
come contrapposta o alternativa alla raccolta differenziata; è pur
vero che quando si parla di "termovalorizzazione" si parla di
incenerimento dei rifiuti e l'inceneritore è qualcosa che ha dei
suoni sinistri, in quanto è abbinato sempre all'inquinamento
atmosferico, alla produzione di diossina. Non è più così
fortunatamente, perché i nuovi impianti non vanno più in questa
direzione. Abbiamo delle rilevazioni scientifiche in ordine a
queste problematiche dove viene constatato che la diossina è 10
volte al di sotto di quelli che sono i limiti previsti dalla legge
nelle immediate vicinanze di questi impianti. La diossina poi è
comunque un inquinante molto pericoloso, ma viene prodotta anche da
altre fonti inquinanti che non sono solo l'incenerimento dei
rifiuti.
Io credo che comunque si debba cercare di andare verso la
termovalorizzazione dei rifiuti, del residuo della raccolta dei
rifiuti dopo aver effettuato il massimo possibile di raccolta
differenziata, considerando anche che sono in atto alcune
iniziative sul territorio italiano per quanto riguarda la
realizzazione di termovalorizzatori che - a detta dei tecnici - più
hanno materiale da smaltire, più sono efficienti e funzionanti. Da
parte della "Lomellina Energia" c'è la disponibilità a negoziare
con la Regione Valle d'Aosta un contratto per effettuare lo
smaltimento dei rifiuti valdostani presso il proprio impianto di
Parona Lomellina. Io credo che si debba in qualche modo cercare di
valutare tutte le possibili soluzioni in ordine a questa
problematica, considerando la possibilità di realizzare, se fosse
possibile, necessario, utile realizzare un impianto in Valle
d'Aosta per cui tutto questo deve essere fatto sulla base di
analisi e di risultanze in qualche modo scientifiche ed
approfondite, in maniera tale da effettuare quella che può essere
la scelta più consona alle nostre effettive esigenze.
In buona sostanza, con questo documento noi impegniamo la Giunta
regionale a procedere ad una valutazione tecnica approfondita, sia
da un punto di vista economico, sia da un punto di vista ambientale
di quelle che possono essere le diverse possibilità per la
valorizzazione dei rifiuti, anche considerando la possibilità di
andare a stabilire degli accordi con altri impianti realizzati o
già funzionanti fuori dalla nostra Regione. Ritengo che la mozione
sia sufficientemente chiara da parte di tutti, vi è la firma anche
da parte di altre forze politiche presenti in questo Consiglio, non
solo forze di maggioranza, ma anche forze di opposizione, per cui
ritengo che si possa comunque giungere ad un documento condiviso da
parte di tutta l'Assemblea.
Président - Merci, collègue Cesal. D'autres collègues qui
souhaitent éventuellement illustrer l'autre motion? La parole au
Conseiller Riccarand.
Riccarand (Arc-VA) - Io penso che la discussione su queste due
mozioni sia comunque un fatto importante, perché forse raramente ci
si trova a dover discutere su due proposte che sono così diverse,
cioè sono due alternative nette, due alternative molto chiare, ma
può anche servire per mettere a fuoco una serie di cose che non
sempre evidentemente emergono in modo così chiaro.
Allora, qui, noi abbiamo due mozioni che hanno un elemento in
comune, credo si possa esplicitare nel fatto che da una parte e
dall'altra, dai proponenti dell'una o dall'altra, c'è un dato
comune: si vuole porre fine al sistema della discarica, cioè non si
vuole più mettere rifiuti in discarica. Questo è il punto in comune
che è condivisibile, noi lo condividiamo, quindi non usiamo più il
sistema delle discariche, questo è un sistema che è stato usato a
partire dagli anni '80 anche in Valle d'Aosta, sono state fatte le
montagne, giù, a Brissogne... è un sistema che non va bene!
La differenza è su come arrivare a fare a meno delle discariche:
noi diciamo che il sistema è quello della raccolta differenziata
spinta, e siamo convinti che questa sia la strada migliore, che si
può arrivare, e l'abbiamo argomentata prima discutendo la proposta
di legge, ma l'abbiamo anche argomentata nella mozione che vi
abbiamo illustrato; siamo convinti che con la raccolta
differenziata spinta si arriva all'80%, rimane un residuo del 20%,
quindi in proporzione un quantitativo molto limitato che può
essere, a quel punto... la scelta può essere di mettere ancora in
discarica quel quantitativo oppure può essere la scelta di
trasformarlo in CDR... ci sono varie soluzioni che si possono
usare, compreso l'obiettivo "zero in discarica", altra cosa è la
discarica esistente, la sua bonifica...
La nostra proposta, quindi, la proposta che noi presentiamo
nella mozione, che è alternativa a quella illustrata or ora dal
Consigliere Cesal, è una proposta che va nel senso di attivare
tutto quanto è necessario per arrivare all'80% di raccolta
differenziata, istituire la tariffa regionale di cui abbiamo
parlato prima, incentivare il compostaggio... e siamo convinti che
si possa arrivare a questo obiettivo. Siamo convinti che questa è
la strada più breve per risolvere il problema, meno costosa, più
ecologica. Si tratta, sotto certi aspetti, anche se in modo
diverso, di un ritorno al passato, perché fino al secolo scorso i
rifiuti non esistevano... nella società contadina e agricola i
rifiuti non esistevano... i rifiuti sono un prodotto recente, una
realtà che abbiamo conosciuto in particolare negli ultimi 20-30
anni, che può essere recuperata e che può essere di nuovo
modificata andando verso gli obiettivi dei rifiuti "zero",
obiettivo realistico, che è un obiettivo realistico!
La proposta della mozione illustrata dal Consigliere Cesal,
invece, è una proposta diametralmente diversa; sostanzialmente in
questa mozione cosa si propone? Si chiede di dare mandato alla
Giunta, facciamo bene attenzione al deliberato:
"a presentare
entro 2 mesi una valutazione tecnica, economica e ambientale delle
diverse possibilità di valorizzazione energetica dei
rifiuti..."
, quindi qui si parla solo di termovalorizzazione,
di incenerimento, che poi è la stessa cosa, perché
termovalorizzatore è semplicemente un inceneritore che poi produce
anche energia elettrica. Allora diverse possibilità compresi
eventuali accordi con impianti ubicati fuori dal territorio
regionale oppure attraverso l'ipotesi di realizzazione in Valle
d'Aosta di un impianto di termovalorizzazione ad uso esclusivo dei
rifiuti termovalorizzati prodotti e/o già stoccati in Valle
d'Aosta.
Perché non va bene questa mozione? L'impostazione di questa
mozione è radicalmente riduttiva e sbagliata, perché qui si dice di
dare mandato alla Giunta di verificare soltanto se si deve fare una
scelta di inceneritori fuori Valle da portare quindi fuori o di
costruirne in Valle d'Aosta, un approfondimento tecnico su quale è
la soluzione migliore, ma non è questo l'approfondimento che
dovremmo fare! L'approfondimento che dovremmo fare è se è migliore
la strada della raccolta differenziata spinta oppure
dell'incenerimento: questo è il confronto che andrebbe fatto! Ma
non questo! Tutto nella logica dell'incenerimento: o inceneriamo a
Biella, a Cavaglià, a Torino, a Chivasso, o inceneriamo a
Brissogne: questo è quello che ci viene proposto in questa mozione!
Ci porta sulla strada sbagliata questa impostazione.
Ora noi riteniamo che le due soluzioni proposte in questa
mozione da esplorare sono tutte e due sbagliate! Do alcuni elementi
che mi sembrano di evidenza macroscopica: pensare di portare i
rifiuti fuori Valle è, intanto, in contrasto con la normativa
nazionale, ogni Regione si deve gestire i propri rifiuti, portare i
rifiuti tali e quali fuori dalla nostra Regione è in contrasto con
la normativa, è una cosa che "fa a pugni" con il principio di
gestione del nostro territorio, con il principio di autonomia. Come
facciamo a pensare di dire: "Noi carichiamo sui TIR, carichiamo sui
treni, carichiamo... non so, sugli aerei, i rifiuti e li portiamo
fuori dalla Valle d'Aosta"... questa è una cosa che non sta -
secondo noi - né in cielo né in terra!
È una proposta, anche dal punto di vista economico, che
palesemente è onerosissima, perché se noi dobbiamo pensare di
portare i rifiuti tali e quali in un inceneritore fuori dalla Valle
d'Aosta, vicino a Torino, o in Lombardia, o a Biella... pagando!
Quando si va, si conferisce in un inceneritore, si paga, tanto al
chilo, e noi dovremmo pagare i costi di trasporto di questo
materiale, di movimentazione di questo materiale? Dal punto di
vista economico questa è cosa assolutamente... dal punto di vista
ecologico, poi, siamo fuori da ogni parametro, dal punto di vista
dei consumi energetici... assolutamente! Questa cosa qui, pensare
di portare i rifiuti tali e quali... come qui si dice! Qui,
guardate, siamo completamente fuori anche dal piano dei rifiuti
della Regione Valle d'Aosta che non ha mai contemplato una cosa di
questo genere: di portare i rifiuti tali e quali fuori dalla Valle,
come non ha mai contemplato di fare un inceneritore in Valle
d'Aosta, perché questo non c'è nel piano dei rifiuti! Ed è la prima
volta che viene avanzato un discorso di questo genere! È la prima
volta: allora bisogna dire che questo è in contrasto con il piano
regionale dei rifiuti...
Squarzino (fuori microfono) - ... come cosa c'entra?
Riccarand (Arc-VA) - ... e c'entra, sì!
(interruzione di alcuni Consiglieri, fuori microfono)
Riccarand (Arc-VA) - ... ma allora, però, non si può
continuamente fare riferimento al piano e qui introdurre
surrettiziamente un'ipotesi che non è mai stata presa in
considerazione dal piano regionale dei rifiuti!
(interruzione di alcuni Consiglieri, fuori microfono)
Riccarand (Arc-VA) - ... surrettiziamente, perché sembra di
presentarla sotto una copertura del piano, quando qui siamo
completamente fuori da tutte le previsioni del piano regionale dei
rifiuti. Allora, da una parte, si continua a dire: "applichiamo il
piano" e, dall'altra, si introducono degli elementi che
disarticolano completamente questo piano.
Io vorrei entrare un attimo in queste ipotesi che voi qui
formulate, di costruire un inceneritore in Valle d'Aosta, perché su
questo, siccome evidentemente avete fatto un ragionamento se
l'avete messo in una mozione, e l'avete portato in approvazione al
Consiglio, ci sono alcune cose che vanno dette: che queste
ipotesi... io non so che valutazione avete fatto, ma questa è
un'ipotesi che è assolutamente... mi sembra che non ci siano
neanche le condizioni minime per prenderla in considerazione! Mi
stupisce che venga fatta una proposta di questo genere, perché
sappiamo tutti, basta leggere un po' di letteratura, informarsi
presso qualche tecnico, che siamo completamente fuori scala! Perché
per costruire un inceneritore la scala minima è quella delle
120mila tonnellate annue di rifiuti... quando noi conferiamo in
discarica dei rifiuti, parlo di rifiuti solidi: 50mila tonnellate!
Quindi siamo meno della metà di quello che serve ai più piccoli
inceneritori! L'inceneritore di Brescia, di cui tanto si parla, per
esempio, brucia 700mila tonnellate di rifiuti all'anno, e riteniamo
che quello sia un esempio sbagliato! È fuori scala, è estremamente
costoso, perché costruire un inceneritore...
Squarzino (fuori microfono) - ... contano gli interessi
particolari...
Riccarand (Arc-VA) - ... costa! Il più piccolo...
(interruzione di alcuni Consiglieri, fuori microfono)
Riccarand (Arc-VA) - ... allora un inceneritore... intanto,
ipotizzare un inceneritore costruito in Valle d'Aosta per i
rifiuti... almeno che non si pensi di importare rifiuti dalle altre
Regioni! Allora lì bisognerebbe arrendersi rispetto ad un disegno
strategico di questa dimensione, ma se non vogliamo importare
rifiuti dalle altre Regioni siamo completamente fuori scala, per un
impianto che costa, non è che lo regalano! Perché un inceneritore
pur piccolo - 120mila tonnellate annue - costa non meno di 100
milioni di euro! Un impianto che comunque è pericoloso, non è vero
che non produce diossina, produce diossina, poi si può controllare,
certo! Ci sono i filtri, ma tutte le esperienze dicono che questi
impianti, più sono piccoli, più sono costosi, più sono difficili da
gestire e più sono pericolosi! Ora noi pensiamo, in una realtà come
la Valle d'Aosta, in cui la qualità del territorio, dell'ambiente,
dell'aria è una carta fondamentale per il nostro turismo... noi ci
vogliamo mettere un inceneritore?
(interruzione di alcuni Consiglieri, fuori microfono)
Riccarand (Arc-VA) - ... no, la montagnola c'è! La montagnola...
evidentemente bisogna intervenire, ma non c'entra niente, adesso,
con lo smaltimento dei rifiuti... non c'entra proprio niente!
Allora, dal punto di vista turistico è - diciamo così - una cosa
micidiale, ma anche dal punto di vista agricolo: guardate che le
produzioni agricole "DOC" non possono convivere con la presenza...
va beh... citerò l'Assessore ai Forti... che ti dimostrano queste
cose qui... che sono incompatibili, con la presenza di un
inceneritore, le produzioni "DOC".
(interruzione di alcuni Consiglieri, fuori microfono)
Riccarand (Arc-VA) - ... infatti stanno discutendo anche loro
l'opportunità...
(interruzione di alcuni Consiglieri, fuori microfono)
Riccarand (Arc-VA) - ... no, non è assolutamente vero! Ma ci
sono altri due elementi che non avete valutato attentamente, perché
guardate che costruire un inceneritore...
(interruzione del Presidente del Consiglio, che chiede un po'
di silenzio)
Riccarand (Arc-VA) - ... perché non si può dire, come fate nella
mozione, che da una parte bisogna valutare se incenerire fuori
Valle o in Valle d'Aosta, pur confermando l'impegno nel
potenziamento della raccolta differenziata...
(interruzione del Presidente del Consiglio, che chiede
nuovamente un po' di silenzio)
Riccarand (Arc-VA) - ... perché la realtà è che sono
alternativi. Inceneritore e raccolta differenziata: sì, si può fare
un minimo di raccolta differenziata perché è obbligatorio per
legge, ma la carta, la plastica, il materiale che brucia meglio,
che ha più potere calorifero, evidentemente lo dovete poi conferire
all'inceneritore! Non si può recuperare e valorizzare: questa è la
realtà! E in tutte le realtà: Brescia, dove c'è questo
mega-impianto, hanno percentuali di raccolta differenziata
bassissima; non solo, ma per alimentare l'inceneritore di Brescia
devono far arrivare rifiuti da tutte le parti d'Italia, perché non
ne hanno mai abbastanza! Quindi è alternativo alla raccolta
differenziata, non è complementare! E lo sarebbe ancor di più in
una realtà come la Valle d'Aosta, ma se noi produciamo 65mila
tonnellate di rifiuti...
(interruzione di alcuni Consiglieri, fuori microfono)
Riccarand (Arc-VA) - ... come? 56mila! Si sono ridotte allora,
perché erano 65mila... no, adesso io parlo di rifiuti nel loro
insieme. Poi c'è una quota di raccolta differenziata e quindi parlo
di quello che poi va in discarica. La raccolta differenziata a me
risulta che sia sulle... no... i rifiuti nel loro insieme sono fra
i 65mila e 70mila tonnellate. C'è una quota di raccolta
differenziata per cui quello che va in discarica - che andrebbe
all'inceneritore - si riduce a 45mila-50mila tonnellate! Se
aumentiamo la raccolta differenziata arriviamo a 35-40-50%... è
chiaro che questa quota si riduce ulteriormente, quindi non si
capisce come verrà alimentato questo inceneritore! La logica
dell'inceneritore è quindi in contrasto con la logica della
raccolta differenziata.
C'è un ultimo elemento che, a mio avviso, non è forse del tutto
ben chiaro e che va evidenziato: che l'inceneritore non è
alternativo alla discarica, perché qui si dice: "mah, così non
mettiamo più in discarica!" Perché un impianto, un inceneritore
produce un 30% di scorie... un 30% di quello che viene bruciato poi
deve essere messo in discarica perché rimane sottoforma di scorie,
di ceneri... e l'1% sotto forma di polveri tossico-nocive che vanno
smaltite in impianti specializzati! Quindi noi ci ritroviamo alla
fine del processo con materiale più pericoloso, perché contiene
metalli pesanti, da mettere in discarica, più materiale da mettere
in discarica di quello che avremmo con la raccolta differenziata
spinta! È evidente che c'è tutta una serie di elementi che non
stanno assolutamente in piedi in base a queste impostazioni.
C'è infine un aspetto di carattere metodologico, rispetto alla
mozione illustrata dal Capogruppo dell'"Union Valdôtaine", che
vorrei evidenziare: qui ci troviamo di fronte ad una mozione che
sostanzialmente impegna la Giunta a fare un approfondimento di un
certo tipo, scavalcando completamente la competente Commissione
consiliare, che da molti mesi sta lavorando su questo tema.
Dicevamo prima: ha fatto dei sopralluoghi, delle audizioni, ha
approfondito questa materia e qui, invece, si affida tutto quanto
alla Giunta! Non si capisce per quale motivo non poteva essere la
III Commissione se c'erano degli approfondimenti da fare, ma
sicuramente non in questa direzione qui! A tutto campo si devono
fare gli approfondimenti, quindi anche dal punto di vista
metodologico, qui l'Assessore ha voluto farsi dare un avvallo
politico dalla maggioranza del Consiglio per andare avanti sui
disegni che evidentemente ha in testa, però scavalcando
completamente quelle che sono anche le competenze da parte della
Commissione consiliare, che già sta lavorando su questo tema! Ecco,
anche dal punto di vista metodologico ci sembra un metodo
completamente inaccettabile!
Noi riteniamo pericolosa questa mozione presentata dal
Consigliere Cesal, riteniamo che sia in contrasto con il piano
regionale dei rifiuti, che indichi una strada che ci porta
completamente fuori da quello che è un obiettivo realistico, che
sia sbagliata nell'impostazione, questa mozione qua! Ci porta a
studiare fra due alternative che sono tutte e due sbagliate e
trascura, invece, un approfondimento rispetto a quella che è
l'alternativa che noi riteniamo importante. Se c'è disponibilità da
parte della maggioranza di modificare radicalmente l'impostazione
di questa mozione, di fare sì che ci sia un approfondimento, ma un
confronto fra un'alternativa che sia raccolta differenziata spinta
e incenerimento, noi siamo d'accordo! Si chiamino gli esperti, si
approfondisca, si faccia un confronto, ma non fra due ipotesi di
incenerimento, semplicemente se si vuole incenerire fuori Valle o a
Brissogne.
Presidente - La parola al Consigliere Viérin Marco.
Viérin M. (SA) - Il nostro gruppo ha firmato questa mozione oggi
in discussione, proprio perché la situazione in essere è ormai
presente da anni e per il futuro bisogna cominciare a parlarsi, a
discutere, a confrontarsi e anche a criticarsi reciprocamente,
senza problemi! Più ci sarà confronto, anche acceso, su questo
tema, secondo noi, più si riuscirà - speriamo! - a trovare delle
soluzioni adeguate.
Collega Riccarand, lei però deve dirmi... perché a prescindere
dalla raccolta differenziata lei non ci ha detto altro, sia nella
discussione di presentazione della vostra iniziativa, prima, come
adesso, cosa pensa di fare nel breve, ma soprattutto nel medio e
lungo termine! Perché qui, su questa proposta che avete presentato,
date 7 anni di vita alla discarica di Brissogne, secondo il
sottoscritto ne ha qualcuno in meno e vedremo quanti! E ancora:
questa discarica di Brissogne, visto che lei ha detto una parola
pesante: "interessi quali?"; è chiaro che qui noi difendiamo gli
interessi dei Valdostani, ma è chiaro che negli interessi dei
Valdostani c'è anche tutto quello che gira intorno a quella
discarica... è una vergogna come è messa attualmente! Se lei pensa
che vada bene continuare a fare quelle montagne, e non pensare
neanche che si possa, un domani - e nel deliberativo della nostra
mozione c'è scritto - riportare quei terreni, quei posti a
com'erano prima... Noi abbiamo una discarica, lì, Consigliere
Riccarand; non so se lei, da Assessore abbia condiviso in quei 5
anni la discarica fatta in quella maniera... quello che è non mi
interessa! Ma oggi, il dato oggettivo, è che il 90% di chi viene in
Valle d'Aosta, vedono quella discarica e sentono odori che non
dovrebbero sentire, purtroppo! Perché chi lascia la valle del Gran
San Bernardo passa lì, chi procede per il Monte Bianco passa lì,
chi esce ad Aosta passa lì... passano tutti lì! E i commenti sono
sempre tutti della stessa misura: "Valle d'Aosta turistica", "Valle
d'Aosta all'avanguardia", e avanti così, abbiamo una bella
incognita a tutti quelli che vengono! Qualcosa bisogna fare!
Concordiamo e abbiamo firmato questa mozione, Consigliere
Riccarand, perché qui, il deliberativo è molto chiaro:
"realizzazione in Valle d'Aosta di un impianto di
termovalorizzazione ad uso esclusivo dei rifiuti termovalorizzabili
prodotti e/o già stoccati in Valle d'Aosta, comprendendo la
valutazione di percorsi amministrativi per attuare le diverse
soluzioni"
, oppure fare un accordo con il Piemonte o anche con
qualcun altro, ma qualcuno deve cominciare a mettere giù "nero su
bianco", perché io ho criticato la Giunta questa mattina, ma sono
contento se l'Assessore Cerise ha qualche idea! Perlomeno ha
qualche idea da buttare nella mischia per cercare di fare qualche
progetto per il futuro su questo tema, almeno creiamo un confronto!
Cominciamo ad avere un parere tecnico su tutte le soluzioni, poi
io, onestamente, collega Riccarand, posso accettare il fatto di
dire "andiamo a vedere cosa produce di diossina, ancora, i nuovi
modelli, e quello che è"...
Nel Principato di Montecarlo: hanno un impianto di questo tipo
in mezzo al Principato, nascosto dentro una casa di 12-13 piani...
non so quanto producano... se producono più tonnellate di tutta la
Valle d'Aosta! Non credo che producano più rifiuti di noi nell'arco
dell'anno! Prima di dire che un impianto piccolo non va bene... io
avrei già dei dati, e ho dei dati anche diversi! Cominciamo a farci
fare degli studi e poi ci sediamo ad un tavolo e ci confrontiamo,
questo problema va affrontato! Sui costi... abbiamo buttato via
tanti di quei soldi, in questi anni, basti pensare al trenino di
Cogne, un esempio per tutti, che non si sa come andrà a finire!
Credo che se costerà come il trenino di Cogne, la gente ci dirà
solo "bravi" se risolveremo il problema, tanto per essere chiari!
Io dico, invece, d'accordo con il Consigliere Riccarand, che sullo
studio andiamo anche a verificare l'inquinamento che le nuove
tipologie possono arrecare, andiamo a vedere se ci sono
ragionamenti da fare, se si può fare un accordo con la Regione
Piemonte. È questo che si dice in pratica, poi possiamo fare tutte
le considerazioni diverse, pensare male e che l'obiettivo e le
finalità siano diverse, per carità, magari poi ha ragione lei, io
non posso oggi dire che non ha ragione o non avrà ragione su
questo!
Io dico solo che questa cosa deve essere affrontata, siamo già
in ritardo... portiamo dei dati e su dei dati poi ci confronteremo!
Quindi io credo che per aver dei dati bisogna cominciare a
prendersi anche delle responsabilità, questa non è una
responsabilità che non ci permetterà di fare delle valutazioni
anche diverse, anche similari a quelle che ha il Consigliere
Riccarand adesso, però dobbiamo avere i dati! E noi, siamo per la
ricerca dei dati dal punto di vista tecnico per fare poi delle
valutazioni in merito alle scelte da fare, perché siamo già in
ritardo!
Presidente - La parola al Consigliere Borre, ne ha facoltà.
Borre (UV) - Grazie, Presidente. Ringrazio il collega Riccarand
e il gruppo "Arcobaleno", non solo per la proposta di legge e per
la mozione che avete presentato, ma anche per il lavoro che è stato
fatto in Commissione, perché questo ci ha portato finalmente a
confrontare le due filosofie, che, se fossero state confrontate già
nel passato, forse non ci troveremmo con una discarica come quella
di Pollein, oggi, obbligati ad andare avanti con il 4° lotto e poi
con tutto quello che è già stato detto dagli altri colleghi prima:
gli odori, l'impatto ambientale... quindi il confronto è
assolutamente necessario.
Hanno fatto bene i Capigruppo che hanno firmato questa mozione,
ma soprattutto ha fatto bene l'Assessore Cerise quando in
Commissione ha detto: "Prima di andare avanti con una legge, sia da
parte dell'"Arcobaleno", sia da parte della maggioranza, è
estremamente urgente capire dove vogliamo andare", quindi
presentiamo una mozione dove si dica quale scelta vogliamo
intraprendere; poi, il fatto che la mozione indichi inceneritori in
Valle d'Aosta o fuori, io lo condivido estremamente, perché altre
scelte vediamo che non stanno dando frutti positivi, in quanto il
fatto della raccolta differenziata, Consigliere Riccarand... potrà
dire che non è vero che viene raccolto il differenziato, poi
recuperato, e quindi riprodotta carta o meno! Sappiamo benissimo
che la gran parte del differenziato va a finire negli inceneritori,
perché sono differenziati malamente, perché il materiale stesso non
permette più di essere recuperato, quindi va negli inceneritori. Se
ci fosse una scelta che però non pregiudica chiaramente quella
dell'inceneritore, da fare sarebbe quella di fare una politica per
diminuire la produzione dei rifiuti all'inizio... questo, sì,
sarebbe da fare! A cominciare a lavorare veramente perché non si
abbia una quantità così enorme di rifiuti che poi siamo obbligati a
produrre, qualunque cosa andiamo a comprare ha dei contenitori
doppi, tripli e poi dobbiamo smaltirli.
Rimango dell'avviso che questa è la strada giusta: lavoreremo
per scegliere in maniera oculata quando avremo dei dati!
Consigliere Riccarand, io non condivido il discorso che sia la
Commissione ad affrontare, a studiare il problema, perché non
abbiamo gli strumenti idonei, adatti per... la Commissione deve
essere invece interpellata e deve avere la possibilità di lavorare
e documentarsi per dare una mano alla Giunta, per progredire su
quello che è lo studio dell'inceneritore in Valle o fuori
Valle.
Presidente - La parola al Consigliere Sandri, ne ha facoltà.
Sandri (GV-DS-PSE) - Grazie Presidente. Cari colleghi, care
colleghe devo dire che l'idea della mozione mi ha entusiasmato
quando, passando per l'autostrada e giungendo al casello di Aosta,
ho abbassato il finestrino della mia macchina per pagare il
pedaggio e, come al solito, mi è arrivata una "zaffata" terribile
di puzza proveniente dalla discarica di Brissogne.
Credo che il motivo fondamentale per cui facciamo la mozione è
proprio questo: noi abbiamo, al di là del problema di smaltire i
rifiuti futuri, quello di smaltire i rifiuti vecchi e mi dispiace
ma, in questo caso, la raccolta differenziata non serve a nulla,
perché qui siamo in un altro tema, un altro problema! Un problema
che è a valle, certo... chi non è per la raccolta differenziata?
Ovviamente ancora prima della raccolta differenziata, noi siamo
tutti per ridurre la produzione di rifiuti. Primo: ridurre la
produzione di rifiuti. È notorio, per esempio, questi stuoli di
persone sensibili che vanno in giro con le sacchette di tela
proprio per evitare di avere degli imballaggi inutili... benissimo!
Siamo d'accordissimo per la raccolta differenziata, meno si produce
di rifiuti, e più si differenzia, ma anche meno poi diventa il
problema da smaltire successivamente, perché comunque il problema
dello smaltimento finale dei rifiuti c'è, raccolta differenziata o
non raccolta differenziata! Naturalmente qua si possono fare dei
lavori fatti per bene.
Io prendo atto che per adesso la metodica del "porta a porta" si
sta rivelando uno spaccio notturno di immondizia... spaccio
notturno di immondizia! Si va ancora nelle zone della città di
Aosta dove esistono i cassonetti, si riempiono lì, per non avere
quelle schifezze all'interno dei propri condomini! Poi
probabilmente ci sarà la questione dell'organizzazione, ci
organizzeremo meglio... non lo so! Però certamente che la partenza
non è brillante! Comunque... una buona attività di riduzione della
produzione di rifiuti, una buona attività di raccolta
differenziata, credo che su questo siamo d'accordo tutti! Il
problema qual è? Il problema poi è lo smaltimento finale! Lo
smaltimento finale che abbiamo scelto, che abbiamo potuto scegliere
negli ultimi anni: puzza! E noi non possiamo continuare... per
tutti questi anni, tutte le volte che facciamo investimenti di
milioni e milioni per fare venire i turisti in Valle d'Aosta e poi
arrivano lì, aprono il finestrino e... non va bene! Questa è una
cosa che non va bene!
Soluzioni: soluzioni non lo so quali siano, nel senso che qui
bisogna studiare ovviamente le varie ipotesi, quella di andare a
Parona Lomellina, tra l'altro io avrei qualche personale preferenza
perché sono originario di quella zona e quindi... la mia situazione
da "DS"... sì, sì, questo è di pragmatica! La Lomellina "rossa"...
poi c'è quella possibilità di Ivrea, anche se questa mi sembra
un'ipotesi un po' più fantascientifica, perché la Provincia di
Torino mi sembra che sia già "impelagata" nella costruzione del
primo inceneritore, quindi non so quando arriveranno al secondo!
Poi c'è la "soluzione Cavaglià", quella delle Province coordinate
di Biella e Vercelli e poi quella in zona. Io non lo so quale sia
la soluzione migliore di queste 4: mi sembra che la mozione impegni
proprio nella scelta di andare a vedere le varie soluzioni,
studiarle rispetto alle dimensioni, rispetto alla tipologia e
soprattutto rispetto alla necessità di smaltire il futuro, ma
smaltire anche il vecchio! Queste sono le due necessità! E quindi
capire, per esempio, come questa soluzione possa dare miglior
risultato con minor impatto ambientale, tenendo conto che "impatto
ambientale" era rischio di produzione diossina, ma anche il
trasporto! Chiaro che vedere in giro camion che girano per la Valle
d'Aosta o perché importi immondizia da fuori o perché le porti
fuori, non è che sia un bel vedere! Quindi voglio dire... le varie
soluzioni devono essere studiate in tutti i loro vari parametri! Ci
saranno quelli che lo sapranno fare meglio sicuramente di noi!
Il problema non è semplice, è un problema complesso! È un
problema che ha portato discussioni e problemi e anche situazioni
difficili un po' in tutto il mondo. Io voglio citare soltanto due
estremi: uno è quello della Savoia. In Savoia, 4 anni fa, 2001,
hanno chiuso un inceneritore, quello di Albertville, perché buttava
nell'atmosfera qualcosa come un centinaio di volte diossina più di
quanto non fossero previsti dai parametri internazionali. C'è un
processo che si è aperto in questi giorni e c'è tutta una serie di
persone che dicono di aver avuto un tumore a causa di questa
diossina, quindi vedremo come andrà a finire questa storia! Però,
sicuramente, un inceneritore gestito male in cui, pur sapendo che
c'erano dei pericoli, dei rischi non si è voluto prendere gli
opportuni provvedimenti, ha provocato poi probabilmente un po' di
problemi, poi vedremo a livello di giustizia se sono veri o se
semplicemente c'è stata una parte di iper-preoccupazione!
Dall'altra parte Bolzano: Bolzano che è un po' come noi, una
realtà, una Provincia autonoma a Statuto speciale, in cui tra
l'altro i "Verdi" - è un po' come da noi - sovrabbondano e c'è un
partito forte della minoranza tedesca, come un po' da noi l'"Union
Valdôtaine"... là, si chiama Südtiroler-Volkspartei. A Bolzano c'è
un inceneritore - chiamiamolo con il nome che piace tanto! - o un
termovalorizzatore dal 1988. Adesso si sta prevedendo di costruirne
un secondo, sono state fatte delle valutazioni di impatto
ambientale molto dettagliate, che io mi sono fatto mandare e mi
sono letto in queste settimane e vi garantisco che è un'esperienza
esattamente al contrario di quella di Albertville: lì si dimostra
che le emissioni di diossina sono nettamente inferiori di quelle
teorizzate, che erano comunque già sotto i limiti di norma. Quindi
è un problema difficile, probabilmente la differenza tra
Albertville e Bolzano è che di là sono un po' più "crucchi" e fanno
le cose un po' più sistematiche, un po' più serie.
Qui vengono fuori, secondo me, i 2 nodi che non ci sono nella
mozione, ma di cui poi dovremo tenere presente. Primo problema: è
il problema dei controlli; secondo me, noi dobbiamo stare
estremamente attenti sul tenere ben indipendente da noi le
strutture dei controlli, cioè andare a premiare il Presidente
dell'ARPA in una finanziaria in cui si va a tagliare un po' di
tutto e di più, ecco, secondo me non è il segnale di un giusto
rapporto tra controllante e controllato! E noi, se vogliamo che non
vengano fuori problemi, ma che l'ARPA faccia veramente il suo
dovere, dobbiamo essere molto attenti in questo tipo di rapporto.
Il secondo problema è della gestione: oggi la gestione della
discarica di Brissogne - per quello che so io - è ad una società
che al 20% è partecipata dalla Regione e all'80% di privati, più o
meno. Allora, delle due, l'una: se si andranno a fare scelte di
impianti in Valle d'Aosta, o si fa la gestione pubblica, perché gli
utili, i grandi utili che vengono dalla termovalorizzazione
rimangano pubblici e, se è pubblico il casinò, secondo me, a
maggior ragione, dovrebbe essere pubblica la gestione dei rifiuti,
e non è un caso...
(interruzione di alcuni Consiglieri, fuori microfono)
Sandri (GV-DS-PSE) - ... e non è un caso... se mi fate finire,
c'è anche seconda una parte più gradevole per la Destra! E non è un
caso che, come dire, su questa questione della gestione pubblica,
secondo me, si vedono già i risultati, oggi dei dividendi, ampi ed
abbondanti che la "Valeco" distribuisce ai propri soci e quindi
anche alla Regione Valle d'Aosta. Ma se non deve essere questo,
benissimo, che sia a gestione privata, okay, ma visto che tra
l'altro ci stiamo avviando all'attuazione della "direttiva
Bolkenstein", che sia veramente messa all'asta tra i privati,
indipendentemente dal fatto che siano amici, nemici, conoscenti o
non conoscenti, che sia davvero l'appalto europeo e... vinca il
migliore! Da questo punto di vista io credo che poi la riflessione
sulla gestione debba poi essere fatta in tempi non sospetti.
Infine: sono stato particolarmente contento di poter firmare
questa mozione che spero mi tolga la "puzza dal naso" prima di
morire, per il metodo che si è scelto, cioè il metodo che ci sono,
sulla grande opera come questa, 4 opzioni; si studiano tutte dal
punto di vista dei costi, dei benefici. Io mi auspico che anche lo
stesso metodo sia usato per le scelte in tema di edilizia
ospedaliera... grazie!
Président - Merci. La parole au Conseiller Curtaz.
Curtaz (Arc-VA) - Gli interventi di alcuni colleghi mi stimolano
sostanzialmente ad un paio di riflessioni. La prima è che mi sembra
si parta male, nel senso che il collega Sandri, proprio nel finale
del suo intervento, ha detto: "finalmente abbiamo quattro opzioni".
Noi non siamo d'accordo su questo: non ci sono quattro opzioni.
Sembra di discutere un tema, con un finale "ingessato", c'è nei
fatti una sola opzione, che è quella dell'inceneritore, poi si
vuole decidere quale inceneritore è meglio fare per la realtà
valdostana. Rilevo quindi con sorpresa, anche con un po' di
amarezza, che non ci sarà un confronto vero fra alternative. Lo
studio che voi volete fare non è di un confronto fra alternative
diverse, dove ci siano degli elementi di carattere ecologico da
confrontare, dei dati di carattere economico da confrontare,
eccetera. Sembra che sia stata già fatta una scelta... ecco, a me
sembra che questo sia un po' quello che è emerso dagli
interventi.
Sono particolarmente sorpreso - oltre che dal fatto che questa
decisione sembrerebbe presa - dal fatto che dagli interventi di
coloro che sono favorevoli a questa mozione emerga una
contraddizione che mi pare gli stessi proponenti non colgano, non
ci abbiano forse riflettuto. Spero di non offendere nessuno. La
contraddizione è la seguente: tutti dicono "noi siamo d'accordo per
incentivare la raccolta differenziata", l'ha detto prima
l'Assessore, l'ha detto il collega Viérin, l'ha detto il collega
Sandri, addirittura il collega Borre ha fatto un altro ragionamento
che ci vede concordi, "addirittura bisognerebbe eliminare e ridurre
alla radice la produzione di rifiuti, ancora prima di porsi il
problema del loro smaltimento".
Tuttavia, l'inceneritore "mangia", l'inceneritore è "business",
l'inceneritore lo devi mantenere, devi produrre rifiuti, devi
produrne di più, non devi differenziare. Questa è la contraddizione
sulla quale vi invito a riflettere! Questa è la filosofia che sta
alla base di un discorso di incenerimento. Per questo siamo
contrari. Non tralascio altri aspetti: diossina, scorie, sulle
quali nessuno ha replicato nulla. Il collega Riccarand ha detto:
guardate che non risolveremo il problema della discarica, perché ci
sono anche le scorie. Se anche bruciamo tutto, c'è un 30% di
scorie... dove le mettiamo? Venti o 30% importa poco, perché vuol
dire che in tre o quattro anni facciamo il cumulo di rifiuti che
adesso faremmo in un anno. Certo rallentiamo il problema, ma non lo
abbiamo risolto, questa è un'altra contraddizione!
Dove vengono messe le scorie? Si parte probabilmente dal
presupposto che noi produrremo rifiuti, che verranno smaltiti fuori
Valle, con una strana concezione di federalismo e di autonomia, che
però è tipica di questa Regione. Quando c'è da affrontare i
problemi, meglio lasciarli ad altri... Io credo che questa sarà
probabilmente la soluzione "ottimale" che uscirà dallo studio
perché le ragioni le ha già anticipate il Consigliere Riccarand: un
inceneritore in Valle d'Aosta sarebbe sottodimensionato.
Immaginiamoci che senso avrebbe, anche dal punto di vista economico
ed ecologico, fare un inceneritore in Valle d'Aosta in cui almeno
la metà dei rifiuti arriverebbero da fuori Valle! Non ci sarà più
la medesima puzza a Brissogne forse, ma avremo i TIR di immondizia
altrettanto puzzolenti che andrebbero avanti e indietro dalla Valle
d'Aosta ad altre Regioni italiane, perché di questo si tratta!
Ecco, io, di fronte a queste contraddizioni... non capisco come si
possa dire acriticamente: "la soluzione inceneritore è quella più
sensata, anche dal punto di vista economico"...
Dobbiamo fare un discorso più generale; bisogna vedere tutte le
conseguenze di una scelta del genere, anche in riferimento a delle
ipotesi alternative, che nella mozione vengono escluse. Non basta
approfondire il discorso "incenerimento" e niente altro.
Personalmente non avrei nulla in contrario che venisse
approfondito, però deve essere approfondito in un raffronto con le
altre soluzioni, sennò è scorretto. È un gioco scorretto, che serve
alla Giunta, per trovare delle giustificazioni tecniche ad una
scelta politica, che appare già del tutto preconfezionata. Il punto
centrale - ripeto e chiudo -, quello paradossale, che è emerso
dagli interventi dei Consiglieri di maggioranza e di coloro che
hanno sottoscritto la mozione, io credo tutti in buona fede, è nel
dire: "noi vogliamo diminuire i rifiuti, vogliamo differenziare i
rifiuti" e poi facciamo l'inceneritore... sarebbe come dire io
voglio fare una nuova e bella autostrada per diminuire il passaggio
dei veicoli! Infine, spesa non indifferente quella di un
inceneritore, perché i dati che citava prima il Consigliere
Riccarand valgono il costo di un mezzo ospedale. Questa forse è
un'altra cosa che dovremmo tenere in considerazione quando si
rinuncia persino allo studio di alternative.
Presidente - La parola al Consigliere Salzone.
Salzone (FA) - Grazie Presidente... ma qui, a mio avviso,
Consigliere Cesal, Consigliere Sandri, amico Marco Viérin, bisogna
rimettere le carte in tavola! Quando abbiamo firmato questa
risoluzione lo scopo fondamentale, per lo meno per quello che mi
riguarda - poi se faccio la figura dell'allocco me lo direte - era
fondamentalmente quello di capire se con un sistema di
termovalorizzazione, di inceneritore era uno dei sistemi per poter
raggiungere l'obiettivo di trovare una soluzione in merito allo
smaltimento dei rifiuti. Ecco perché in qualche maniera,
all'Assessore, avevo detto un po' provocatoriamente: "dovete
decidere che cosa volete fare", perché quando lei è venuto in
Commissione e non è passato molto dalla mia firma in questa mozione
lei aveva poi detto: "noi abbiamo il disegno di legge, Riccarand ci
ha presentato il suo disegno di legge, il Consiglio regionale
scelga quale è la parte finale di questo obiettivo che è comune a
tutti".
Io non ci sto dentro questa mozione se la scelta è solo quella
del termovalorizzatore, non ci sto! Non conterà niente, ma non ci
sto, perché dico che questa mozione era uno strumento per capire
quale sarà il sistema migliore. Faccio un passo indietro... poi ho
sentito l'amico Sandri che sente puzza quando passa al casello
autostradale, così come il sottoscritto, ma come tutti quanti, e
siamo credo tutti d'accordo se non ho capito male, perché anche la
proposta dell'"Arcobaleno" ha un obiettivo, che è quello di mettere
fine alla discarica: questo è l'obiettivo comune di due posizioni
che sono assolutamente contrarie, ma hanno questo obiettivo comune.
Perché la discarica... non è che se facciamo il termovalorizzatore
la discarica rimane con quella puzza per tutta la vita, ci sono dei
sistemi di bonifica che, credo, negli anni ci sono...
(interruzione di alcuni Consiglieri, fuori microfono)
... come non ci sono, siamo... adesso non scherziamo, siamo alla
soglia del 3000, non possiamo pensare che non ci siano comunque,
per carità, anche questo è un argomento che verrà secondo me
discusso, allora cosa voglio dire quando dico "rimettiamo le carte
in tavola"... dico che rimango fedele a questa mozione nel momento
in cui questa discussione ritorna alla Commissione competente, solo
in quel caso rimango d'accordo per fare una discussione ampia.
Perché in Commissione noi dovremo avere l'esatta situazione di ciò
che avviene con la raccolta differenziata con tutti gli elementi
che già il Consigliere Riccarand ci ha spiegato, una raccolta che
tende a mirare all'80% e quindi ci sarà un 20% che poi dovrà andare
in qualche maniera in discarica, o in un termovalorizzatore che può
produrre anche energia e quindi un valore aggiunto da mettere sul
piatto della bilancia. Voglio dire che è fondamentale dire alla
nostra comunità quali sono i reali costi delle due proposte;
quindi, quando avremo i reali costi, sapremo con un minimo di
onestà intellettuale fare delle scelte che tengano conto anche di
ciò che può pesare nelle tasche dei cittadini. Io credo che se noi
non torneremo a fare un discorso di questo tipo... beh, allora vuol
dire che si è già presa una strada, che non posso condividere!
Lo ripeto e lo dico in modo molto, molto chiaro, con questo non
voglio dire che sono contrario al termovalorizzatore anzi, diciamo
che a livello così semplicemente intuitivo mi trova d'accordo, ma
voglio poter ragionare con la mia testa sulla base di tutti gli
elementi che devono essere sul tavolo nella trattativa. Qui
assolutamente dobbiamo fare una discussione con il massimo di
onestà intellettuale, qui non devono esserci scorciatoie per
raggiungere obiettivi che sono personali o ideologici, io
assolutamente a questo non ci sto! Credo che questa sia una
discussione che interessa tutti i cittadini, dobbiamo poterci
confrontare prima di fare delle scelte che possono essere
sbagliate, che poi potremmo pagare in modo molto caro, perché
ricordo che la Valle d'Aosta è ancora meno di un piccolo quartiere
di Torino, quindi andare a pensare di costruire, qui, un
termovalorizzatore...
Sentivo prima il Presidente della Giunta che diceva che i costi
sono diminuiti, io sono contento se lui mi dice, se voi mi dite,
che un termovalorizzatore ha dei costi consoni alle nostre
dimensioni, io sono l'uomo più felice! Bene, ma prima di prendere
una decisione io credo sia assolutamente necessario - e qui invito
il Presidente della III Commissione a farsi valere da questo punto
di vista - che la discussione torni in Commissione, valuteremo
entrambe le posizioni e poi scientemente prenderemo la nostra
decisione.
Presidente - La parola al Consigliere Viérin Marco.
Viérin M. (SA) - Io credo che l'"Arcobaleno", e soprattutto i
Consiglieri Curtaz e Riccarand sono stati molto abiliti a
trasportare la discussione solo su un lato dell'argomento che non è
definito nel testo della mozione che abbiamo presentato, perché i
colleghi dell'"Arcobaleno" hanno fatto i loro interventi sempre e
costantemente sul fatto che oggi si delibera la decisione di fare
la scelta del termovalorizzatore o, tra virgolette,
"inceneritore"... così non è! Questo è un discorso che prende atto,
e chiedo al collega Salzone di rileggersi anche gli ultimi 2 commi
delle premesse:
"ribadiva la necessità di valutare la
possibilità di realizzare anche..." -
eventualmente - "
un
termovalorizzatore in regione"
fatto dai Sindaci, e anche il
fatto dell'ultima:
"l'esigenza ormai impellente di assumere una
decisione definitiva in merito alla destinazione finale dei
rifiuti"
, perché cari colleghi dell'"Arcobaleno" i rifiuti non
è che possiamo metterli in tasca io o lei, Consigliere Riccarand, o
collega Curtaz! Non è che da una certa data nessuno produrrà più
rifiuti ed è risolto il problema! Perché anche se andiamo avanti, e
faremo la scelta di fare solo la raccolta differenziata e basta!
Dovremo trovare una soluzione "a latere" di cosa facciamo di quello
che rimane.
Quando io ho posto la domanda del primo intervento e ho detto:
"situazione ad oggi, situazione del domani" concordo che, certo, è
un problema complesso, ma anche voi dell'"Arcobaleno" dovete dirci
come pensate di risolvere il problema dell'attuale impossibilità di
mettere giù i finestrini, magari lei ha preso il "telepass" e il
Consigliere Riccarand no! O il Consigliere Riccarand sì e il
Consigliere Sandri no! Questo è un altro ragionamento, però oggi
c'è un problema, ma c'è un problema non solo per noi, c'è un
problema anche per quello che è il discorso turistico della Valle e
per il bisogno del domani. Ora, lei, Consigliere Riccarand deve
venire, qui, a dirci e ce lo dovrà dire quali scelte preferisce:
"Benissimo, abbiamo scelto, io sono d'accordo, o se ci saranno dati
di un certo tipo di optare solo per la raccolta differenziata", ma
a quel punto dovremmo poi essere onesti anche tra noi e dire:
"andiamo a cercare la nuova discarica". Dobbiamo dircele queste
cose, perché non sono cose che si possono dire qui o lo diciamo là
o lo diciamo in un altro posto!
Concordo in pieno sul fatto che deve essere uno studio che poi
ci permette di decidere quale strada prendere, ma se poi prendiamo
l'altra strada - che per me va bene lo stesso - e ci sono dei dati
tecnici che ci permetterebbero un domani di prendere un'altra
strada, quella del: "troviamo un luogo per la discarica, troviamo
il metodo per smaltire questa..." non lo so, ecco questo è discorso
complesso. Quando nel mio primo intervento io ho fatto - e lo
ripeto - la dichiarazione che menzionava oggi c'è e quella del
domani non c'è, e ci mancano 4 o 5 anni, non dico 7... qui abbiamo
messo 7, ma secondo me il tempo è minore... e beh, una posizione
questo Consiglio ha il dovere, non il diritto di prendere, ha il
dovere! Io sarei anche d'accordo di fare uno studio per
approfondire meglio la raccolta differenziata, con l'obiettivo di
dove possiamo mettere la nuova discarica... e quanto dura? È giusto
fare ogni studio possibile sui rifiuti, io sono d'accordo...
(interruzione di alcuni Consiglieri, fuori microfono)
Viérin M. (SA) - ... no, ma io sono d'accordo! Però un
ragionamento deve essere fatto, non possiamo nasconderci dietro la
demagogia! Questo è il discorso! Io dico tranquillamente che i
colleghi dell'"Arcobaleno" - lo ribadisco - hanno avuto la capacità
di portare questa discussione sul termovalorizzatore... "sì" o
"no"! Non è questo l'argomento complessivo, e non ho sentito
neanche la risposta del Consigliere Riccarand, per esempio lei mi
ha accennato ad altre tipologie di inceneritori, quello del
Principato di Monaco! Sarebbe da capire anche lì, oltre quello di
Bolzano che ha vent'anni... mentre c'è la discussione a Trento, ma
c'è anche il discorso del Principato di Monaco che è una vita che
viene dislocato all'interno della città. Tranquillamente noi
voteremo questa mozione. Sono d'accordo, abbiamo parlato prima con
il Capogruppo dell'"Union", Cesal, di prendere questo impegno,
concordo di parlarne prima in Commissione, non c'è alcun problema,
l'importante è che si inizi a lavorare su questo aspetto!
Presidente - La parola al Consigliere Cesal.
Cesal (UV) - Alla luce di quello che è stato il dibattito,
all'inizio avevo sperato che su questo argomento fosse possibile
arrivare ad un accordo condiviso tra tutte le forze presenti in
Consiglio regionale. Speravo anche, dopo la richiesta da parte del
gruppo "Arcobaleno", di abbinare le due discussioni, ma credo che
la discussione abbia tolto dal tavolo qualsiasi tipo di equivoco,
per cui ognuno di noi andrà per la propria strada e i documenti
verranno votati separatamente, in quanto non ritengo che vi sia la
possibilità di unificarli, di contemperare quelle che sono le parti
impegnative. Volevo dire che, alla luce del dibattito, anche per
riprendere l'intervento del Consigliere Salzone, come tra l'altro è
già stato anticipato da parte del Consigliere Viérin, di aver
presentato a firma di tutti quelli che hanno presentato la mozione
originaria un emendamento in cui aggiungiamo nella parte
impegnativa di
"presentare entro due mesi prima in III
Commissione e successivamente in aula la valutazione",
in
maniera tale che la III Commissione possa approfondire l'argomento
proprio alla luce dell'esperienza acquisita, alla luce di tutto il
lavoro che è già stato svolto fino ad ora e possa poi comunque
venire in Consiglio con una conoscenza delle problematiche. Una
conoscenza di questo problema più approfondita rispetto a quella
che può essere la conoscenza del Consiglio.
L'emendamento viene votato in questo momento, per cui diciamo
che alla luce di queste considerazioni noi chiederemo di votare, di
andare avanti con la votazione, in modo tale che si possa
sciogliere il nodo di questa discussione che si protrae ormai da
tanto tempo, perché ormai sono alcune ore che stiamo parlando di
rifiuti e credo che l'argomento meriti, sì, molte attenzioni, ma
forse...
(interruzione di alcuni Consiglieri, fuori microfono)
Cesal (UV) - ... ma non alla vigilia di Natale, ecco!
Presidente - La parola alla Consigliera Squarzino Secondina.
Squarzino (Arc-VA) - Grazie Signor Presidente. Io penso che il
collega Cesal non abbia capito bene, non abbia seguito bene la
discussione e non ha recepito quella che è stata una proposta
chiara che noi abbiamo evidenziato e una preoccupazione che è
emersa sia dal collega Viérin che dal collega Salzone. Io mi
rivolgevo al collega Cesal, però se il Consigliere Cesal fa
altro...
(interruzione di alcuni Consiglieri, fuori microfono)
Squarzino (Arc-VA) - ... collega Cesal, ha detto che non era
possibile individuare un testo comune. Noi abbiamo detto con molta
chiarezza che andava bene anche questo studio, ma insieme all'altra
scelta, allo studio di che cosa significa portare fino in fondo la
raccolta differenziata e poi, allora, di fronte ai residui di
raccolta differenziata... cosa è possibile fare? Qui, allora è
inutile che il Consigliere Cesal dica: "Io pensavo che ci fosse la
volontà di giungere ad una mozione comune, ad un testo comune". In
realtà da parte dei proponenti della mozione di maggioranza non c'è
questa volontà, perché a parole si dice che si è disponibili, che
si desidera approfondire anche l'aspetto della raccolta
differenziata, e mettere sul piatto della bilancia le due scelte, a
parole... poi, nella realtà, nei fatti si scarta la scelta di
studiare le due soluzioni, ma si punta decisamente sul
termovalorizzatore... purtroppo prendiamo atto di questo!
Presidente - Posso chiudere la discussione generale? La
discussione generale è chiusa su entrambe le mozioni. Ricordo che
sulla mozione di cui al punto 35 dell'ordine del giorno è stato
presentato un emendamento.
La parola all'Assessore al territorio, ambiente e opere
pubbliche, Cerise.
Cerise (UV) - Intanto mi fa piacere che ci sia stato finalmente
un dibattito, in parte serio, su questo argomento... in parte
serio...
(interruzione di alcuni Consiglieri, fuori microfono)
... e poi non avrei potuto dire che non era serio...
(interruzione di alcuni Consiglieri, fuori microfono)
... voto contro!
(interruzione di alcuni Consiglieri, fuori microfono)
... io voto contro, soprattutto se la presentate voi, voto
contro! Io voglio così... intanto perché non mi è piaciuto che
questa Regione sia continuamente trattata male, anche quando non è
la verità! Ma insomma, ormai è una consuetudine quella di usare
delle bugie per screditare quello che viene fatto, perché non è
assolutamente vero come la strada della termovalorizzazione sia
antitetica rispetto a quella della raccolta differenziata.
Permettetemi ancora una piccola precisazione: incenerimento e
termovalorizzazione non sono la stessa cosa! Perché il cosiddetto
"incenerimento" significa portare il rifiuto tale e quale alla
combustione e, eventualmente, con delle aggiunte di energia, perché
sovente il rifiuto non ha le caratteristiche merceologiche o
chimiche tali che gli consentano di bruciare, allora occorre
dell'energia. La termovalorizzazione, invece, brucia e, una volta
avviato il processo, si chiama "termovalorizzazione" perché da quel
momento lì il meccanismo è autosufficiente e quindi l'energia che
si mette attraverso il rifiuto si trasforma in altra energia
aggiunta e quindi il bilancio tra le due energie è in favore,
allora nella termovalorizzazione è d'obbligo un processo di
differenziamento, di pre-trattamento del rifiuto.
Voglio ancora, per tranquillizzare il collega Riccarand, fargli
presente che cosa si sta muovendo nelle dinamiche
politiche-nazionali su questo problema. Se lei avesse letto la
bozza del decreto n. 205, quello di riforma di questa materia,
avrebbe notato che c'è una disposizione sulla quale c'è un accordo
di massima da parte di tutte le Regioni, di riprenderlo comunque
vadano a finire le vicende di questo provvedimento giuridico, e qui
si prevede che la raccolta differenziata debba essere raggiunta per
tutti gli ambiti ottimali del territorio nazionale del 35% entro il
2006, il 40% entro il 2008 e il 60% entro il 2012. Voglio dire: il
processo della raccolta differenziata non è un fatto facoltativo,
ma un fatto che la legislazione imporrà in termini di eccellenza,
perché immaginare il 60% credo che sia già il massimo! Ma voglio
ancora - e permettetemi di farlo in questa occasione, perché
un'altra non l'avrò - di difendere quello che è stato fatto in
Valle d'Aosta, perché qui, voi, date una "chiave di lettura" che
non è corretta, non è corretta e non rende giustizia allo sforzo
che viene fatto da questa società per crescere in questa
materia.
Ora, se noi parliamo dei rifiuti differenziati o quanto meno di
quella raccolta differenziata che viene onestamente, oggettivamente
ridestinata a dei centri di produzione e non allo stoccaggio in
discarica come avviene per il 90% del compostaggio... ricordo che
in Valle d'Aosta la quantità del compostaggio, che è un ottimo
"compost" che risponde a tutti gli standard qualitativi richiesti
del "compost", il 90% del "compost" viene messo in discarica,
perché non ha mercato! Non ha mercato! E se voi andate a leggere
sui vostri giornali quello che si scrive è che in prospettiva lo
sviluppo economico del "compost" è destinato a diminuire perché c'è
sempre più rapporto di eccedenza di prodotti azotati e rispetto a
quello che è il consumo. La superficie agraria non aumenta,
diminuisce in questo paese, purtroppo!
Andiamo a prendere i dati del "CONAI" e andiamo a prendere i
bollettini ufficiali di questo paese, per un attimo! Io voglio
ricordare che la Valle d'Aosta è tra le 25, la scrivo come
provincia comunque, perché così è stata messa, tra le province
italiane che hanno superato complessivamente i 65
chilogrammi/abitante dei rifiuti raccolti in forma differenziata,
ed è l'unica Regione, assieme al Trentino Alto Adige, ad avere
raggiunto questo obiettivo che è in Italia. Questi sono dati che
smentiscono quelle affermazioni in cui si dice che la Valle d'Aosta
è all'ultimo posto; all'ultimo posto se si considerano delle
schifezze, di alchimie, di compostaggio, come quello di considerare
il verde, di considerare il "compost", cose di questo genere,
perché se domani mattina arriva la pioggia e tutto il fieno del...
di Brissogne, piuttosto che di Saint-Marcel, finisce in discarica;
guarda te che quel paese lì, per quell'anno lì, ha raccolto il 200%
di differenziata! In realtà non ha mosso la classifica, come
direbbe il collega Marguerettaz. Ora, la media nazionale è molto
più bassa; poi sempre dai dati del "CONAI", quindi questi sono dati
del Consorzio della... vediamo che la Regione ha raggiunto il
miglior risultato nella raccolta differenziata pro-capite a livello
nazionale nella raccolta differenziata degli imballaggi in
plastica. Questo sarà pure un dato significativo o no? La Regione è
poi risultata ai primi posti tra quelli italiani che hanno nella
raccolta pro-capite della carta, ed è la seconda dopo il Trentino;
del vetro al secondo posto, dopo il Trentino Alto Adige e del legno
al quarto posto, dopo l'Emilia Romagna, la Liguria e la Toscana.
Questi sono i dati del CONAI 2004.
Nella relazione sullo stato dell'ambiente poi, anche qui
l'Osservatorio nazionale sui rifiuti, riferito al 2003, si può
trovare come la Regione Valle d'Aosta risulta essere sempre nelle
prime posizioni per la raccolta differenziata nelle diverse
tipologie di rifiuti, se vuole le dico anche le pagine: 75, 76, 77
e 78 della relazione. Non solo quei dati che si rifanno a dei
parametri un po' "partisan", poi potrei continuare... mi riservo
poi in un'altra occasione di ridarvi questi dati e di riportarli in
Commissione. Io non entrerò nel merito delle sue questioni, perché
non mi ritengo sufficientemente bravo come lei nel stabilire se
meglio portarle fuori, se differenziare qui... non so tante cose
come le sa lei! Quindi per questo che sono d'accordo di votare
quella mozione; finalmente, da lì, attiveremo un processo che ci
darà quelle risposte che - secondo me - è un po' presuntuoso che io
e lei ci mettiamo a dare... Lei ha già stabilito che è
anti-economico fare qua, che è anti-qua fare là...! Bene, viva lei!
Noi, invece, siamo molto più ignoranti in questa materia e vogliamo
farlo attraverso l'approvazione di questa mozione che riteniamo
sufficiente!
Volevo ancora fare due considerazioni per quello che ha detto il
Consigliere Sandri, ma glielo dico così: i controlli e la gestione.
Credo che se c'è stato un esempio in Italia di come si dovevano
fare i controlli e di come doveva essere fatta la gestione quella è
proprio quella della Valle d'Aosta, perché più controllato di così
credo sia impossibile e qualunque sia il processo che verrà
avviato, io credo che il modello che abbiamo attivato con questo
sistema sarà quello che dovrà continuare a funzionare perché è
quello che ci dà delle garanzie!
Ultima considerazione: c'è un dato che è incontestabile: dove si
fa la maggiore raccolta differenziata è dove ci sono i
termovalorizzatori... non lo può negare, questa è una certezza!
Tant'è vero che la stessa Regione Piemonte, in cui lei dice di aver
scoperto dei Comuni che differenziano l'80%, si accinge a fare 3
termovalorizzatori! Tre! Tre! E allora voglio dire ci sarà
pure...
Chiedo pertanto di aderire alla proposta della mozione proposta
dai Capigruppo: Cesal, Sandri, Viérin e Salzone, con le sue
riserve, se poi vorrà scioglierle. Sono d'accordo anche, anzi credo
che sia opportuno questa integrazione, cioè rappresentare l'esito
di questa ricerca, di questa indagine in III Commissione, dove
eventualmente possono essere anche sentiti i vari attori, coloro
che possono aver partecipato e quindi approfondire meglio
l'argomento, mentre invece ritengo che sia quantomeno, non dico
inutile, ma mi pare che sia una proposta piuttosto provocatoria
come tale, e l'accettiamo come provocazione - anzi, ringraziamo per
averla proposta - ci ha dato l'opportunità di parlarne... per
quanto riguarda la proposta di mozione avanzata dal gruppo
dell'"Arcobaleno".
Presidente - Altri colleghi per dichiarazione di voto sulle due
mozioni?
La parola al Consigliere Riccarand.
Riccarand (Arc-VA) - Io voglio ribadire un concetto che abbiamo
espresso e che non vorrei venisse fatto cadere, anche se la fretta
con cui il Consigliere Cesal ha chiuso la possibilità - diciamo
così - di un accorpamento, di un accordo fra le due mozioni, è
indice comunque di una difficoltà ad accettare l'impostazione che
noi abbiamo proposto. Noi l'abbiamo detto e lo ripetiamo: siamo
perfettamente d'accordo ad un approfondimento che sia fatto a 180
gradi e che sia fatto rispetto alle due reali alternative che sono
sul tappeto: da una parte, l'alternativa raccolta differenziata
spinta e, dall'altra, l'alternativa incenerimento, nelle sue varie
possibilità. Ora io non ho capito... quando l'Assessore dice
"disponibilità all'approfondimento", si riferisce
all'approfondimento rispetto a queste due alternative o ad un
approfondimento solo sulle varie ipotesi dell'incenerimento?
(interruzione di alcuni Consiglieri, fuori microfono)
Riccarand (Arc-VA) - ... comunque, io lo preannuncio al
Presidente della III Commissione - siccome è la sede in cui tutto
questo verrà portato -: chiederemo ufficialmente che in III
Commissione sia seguita questa vicenda, si conosca che tipo di
incarichi, che tipo di contatti avrà la Giunta con esperti e che
non venga lasciato cadere l'approfondimento rispetto alla soluzione
dell'alternativa, perché riteniamo che sarebbe irresponsabile
approfondire solo il versante "inceneritore" e lasciar cadere
invece il versante "raccolta differenziata". Fra l'altro, mi ha
fatto piacere che anche dei firmatari della mozione illustrata dal
Consigliere Cesal hanno evidenziato la necessità di un
approfondimento a 180 gradi e non solo rispetto
all'incenerimento.
Vorrei tornare un attimo su un problema che mi sembra la
preoccupazione principale: eliminare la discarica, perché per due
volte il Consigliere Marco Viérin ci ha detto, in pratica, quasi
che noi volessimo mantenere la discarica invece l'inceneritore
prevede l'eliminazione della discarica... Ora, guardate che se
vogliamo dire non mettiamo più nulla in discarica, se vogliamo fare
qui, in Consiglio, una mozione in cui diciamo: "fra un anno non si
mette più nulla nella discarica di Brissogne e quella discarica la
bonifichiamo", noi siamo pronti a firmare! Ci sembra però che la
strada di questa mozione sull'inceneritore non vada in quella
direzione perché dice soltanto: "facciamo uno studio". Allora fra
3-4 mesi avremo degli studi su cui riflettere, su cui decidere...
ma nel frattempo cosa succede nella discarica, giorno dopo giorno?
Succede che continuano ad andare chili e tonnellate di rifiuti,
mentre la proposta che facciamo noi è di insistere subito, perché
questo si può fare subito sulla raccolta differenziata; significa
andare a ridurre subito quello che non va in discarica. Non chissà
quando, perché se invece di essere al 26, al 28 o al 30%, noi
fossimo al 50%, sicuramente i quantitativi che vanno in discarica
sarebbero già dimezzati, e siccome noi sappiamo che c'è una strada
percorribile subito, non dopo degli studi che non sappiamo dove ci
portano, delle cose che magari fra 5 anni saremo ancora qui a
parlarne!
Personalmente sono convinto - l'ho già detto in Consiglio - che
un inceneritore in Valle d'Aosta non si farà mai! E facciamo
semplicemente dell'accademia quando parliamo di queste cose, per
tutta una serie di motivi che poi verranno fuori anche dagli studi
che si faranno. Noi abbiamo una strada maestra: ridurre subito i
quantitativi che vanno in discarica! E la possibilità di dire:
"noi, fra 3 anni, in discarica non mettiamo più niente!" perché
questo è realistico facendo un discorso di raccolta differenziata
spinta e andando a trovare la soluzione per il 20% che rimane,
soluzione che fra l'altro c'è già nel piano, perché quando si parla
di andare ad usare come "CDR", c'è già nel piano! Non c'è mica
bisogno di inventare niente! Invece la strada dell'inceneritore
sarà quella che alimenterà ancora per anni il discorso della
discarica; purtroppo questa è la realtà! Quindi noi siamo pronti a
venire in Consiglio con una mozione che dice: "fra un anno, entro
un anno non mettiamo più nulla in discarica!" e andiamo a
bonificare la discarica che c'è... noi siamo pronti a farlo,
questo!
Il problema, che già è stato sottolineato prima dal Consigliere
Curtaz, sono le scorie dell'inceneritore! Vi leggo un passaggio di
questo libro che consiglio anche all'Assessore: Marino Ruzzenenti
"L'Italia sotto i rifiuti" - Brescia: "La Provincia di Brescia è
costretta oggi a collocare in discarica, grazie al suo
mega-impianto di incenerimento, circa 165mila tonnellate annue di
rifiuti, quasi tutti speciali, di cui 20mila pericolosi" che
vengono dall'inceneritore, perché il 30%, qualcuno dirà meno, il
20%, ma i dati che ho io, da più fonti, sono il 30% di scorie, di
ceneri, vanno collocate in discarica e vanno trattate con
particolare cura perché vanno inertizzati, vanno consolidati al
terreno, e c'è l'1% di polveri che sono prodotti, tossico-nocivi,
che vanno trattati in impianti specializzati, quindi altro che
eliminazione in discarica! Avremo dei prodotti molto più pericolosi
che saranno nel nostro suolo e che diventeranno, diciamo così...
lasceremo in eredità futura molto più pericolosi dei rifiuti che ci
sono adesso e della puzza che producono! Questa è la realtà
rispetto all'inceneritore!
Chiaramente noi non possiamo condividere l'impostazione di una
mozione che è tutta a senso unico, che ha dietro di sé delle
visioni che noi riteniamo totalmente inaccettabili, che non risolve
alcun problema, che rimanda a chissà quando affrontare il problema,
quando il problema dovrebbe essere affrontato subito, perché niente
impedisce, oggi, alla Giunta, all'Assessore, all'Amministrazione
regionale, agli uffici di dire: "intanto andiamo a ridurre
radicalmente i rifiuti che mandiamo in discarica", ma in due e anni
e mezzo non si è fatto niente in questa direzione, non si sono
fatti neanche gli impianti previsti dal piano regionale per la
gestione dei rifiuti... questa è la realtà drammatica!
Président - D'autres collègues sur les motions? S'il n'y a pas
d'autres collègues qui souhaitent intervenir... déclarations de
vote... Je mets alors en votation la motion inscrite au point n° 35
de l'ordre du jour avec la modification, l'amendement qui a été
présenté. Le Conseil est invité à s'exprimer.
Mozione
Ricordato che il Piano regionale di gestione dei rifiuti
approvato con la deliberazione del Consiglio regionale n. 3188/XI
del 15 aprile 2003 ha stabilito, in coerenza con le direttive
comunitarie in materia, che lo smaltimento dei rifiuti deve
rappresentare una modalità residuale di gestione e che il recupero,
attraverso il riutilizzo, il riciclaggio ed il recupero energetico,
deve costituire un obiettivo prioritario nella corretta gestione
dei rifiuti stessi, prevedendo la realizzazione di un sistema
coordinato di impianti per il recupero e lo smaltimento dei
rifiuti;
Considerato che è in corso di attuazione da parte dei Comuni,
organizzati in ambiti territoriali ottimali, la riorganizzazione
del sistema di raccolta e di gestione dei rifiuti, sulla base degli
indirizzi fissati dal Piano regionale dei rifiuti e in attuazione
di quanto stabilito dall'articolo 83 della legge regionale 7
dicembre 1998, n. 54;
Ricordato quanto disposto dal decreto legislativo 13 gennaio
2003, n. 36 (attuazione delle direttive comunitarie sulle
discariche di rifiuti) nel quale è stabilito che la discarica non
può più essere intesa come impianto di smaltimento diretto dei
rifiuti, ma come impianto finale in cui smaltire i soli rifiuti che
residuano da attività di trattamento, e che stabilisce l'obbligo di
riduzione dei rifiuti di natura organica da smaltire in discarica,
fissando gli obiettivi quantitativi e le tempistiche per il
raggiungimento degli stessi;
Evidenziato che le disposizioni di cui al decreto legislativo
n. 36/2003, nell'ottica della maggior protezione ambientale ed in
coerenza con gli obiettivi di riduzione dei rifiuti da smaltire in
impianti di discarica, fissa modalità tecniche di ubicazione,
realizzazione e di esercizio delle discariche che rende
difficoltosa l'individuazione di ulteriori siti che risultino
idonei a tale scopo;
Rilevato il disagio ambientale che presenta la discarica di
regionale posta proprio a ridosso del casello autostradale di
Aosta;
Evidenziato che la vita residua della discarica annessa al
Centro regionale di trattamento dei rifiuti di Brissogne, con la
realizzazione del quarto lotto, è prevista in soli 7 anni;
Preso atto che il Piano regionale dei rifiuti prevedeva la
possibilità della valorizzazione energetica della quota di rifiuti
(CDR) derivante dal processo di vagliatura meccanica presso un
impianto da individuare;
Considerato che la Lomellina Energia s.r.l. ha manifestato la
propria disponibilità a negoziare un contratto di conferimento di
CDR presso il Proprio impianto di Parona Lomellina (Pv) e che la
Provincia di Torino ha richiesto alla Regione di assumere una
determinazione rispetto alla possibilità di realizzare
congiuntamente il secondo impianto di termovalorizzazione dei
rifiuti previsto in territorio canavesano dal Piano regionale dei
rifiuti piemontese che la provincia di Biella intende realizzare un
termovalorizzatore a Cavaglià;
Considerato che il Consiglio degli enti locali in sede di
espressione del parere di competenza relativamente al Piano
regionale di gestione dei rifiuti ha segnalato, con nota in data 20
aprile 2001, prot. n. 668/2001/CE, la necessità di valutare la
possibilità di realizzare anche un inceneritore o
termovalorizzatore in regione, parere confermato con la nota in
data 28 febbraio 2003, prot. n. 696/2003;
Ribadita l'esigenza ormai impellente di assumere una
decisione definitiva in merito alla destinazione finale dei
rifiuti, tenuto conto dei tempi e della saturazione della
discarica, pur confermando l'impegno nel potenziamento della
raccolte differenziate;
Il
Consiglio regionale
Impegna la Giunta
a presentare entro due mesi, prima in III Commissione e
successivamente in aula, una valutazione tecnica, economica ed
ambientale delle diverse possibilità di valorizzazione energetica
dei rifiuti valdostani compresi eventuali accordi con impianti
ubicati fuori dal territorio regionale, oppure attraverso l'ipotesi
di realizzazione in Valle d'Aosta di un impianto di
termovalorizzazione ad uso esclusivo dei rifiuti termovalorizzabili
prodotti e/o già stoccati in Valle d'Aosta, comprendendo la
valutazione di percorsi amministrativi per attuare le diverse
soluzioni.
Conseillers présents et votants: 30
Pour: 27
Contre: 3
Le Conseil approuve.
Président - Je mets en votation la motion inscrite au point n°
36 de l'ordre du jour. Il y a-t-il des collègues qui souhaitent
intervenir? Le Conseil est invité à s'exprimer.
Conseillers présents: 30
Votants: 3
Pour: 3
Abstentions: 27 (Borre, Caveri, Cerise, Cesal, Charles Teresa,
Comé, Ferraris, Fey, Fiou, Fosson, Isabellon, Lanièce, Lavoyer,
Marguerettaz, Nicco, Pastoret, Perrin, Perron, Praduroux, Rini,
Salzone, Sandri, Stacchetti, Vicquéry, Viérin Adriana, Viérin
Laurent, Viérin Marco)
Le Conseil n'approuve pas.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK