Consiglio Regionale della Valle d'Aosta - Oggetto del Consiglio n. 3033 del 12 dicembre 2023 - Resoconto
Vai al contenuto principale
Oggetti del Consiglio
Invia
Stampa
Documenti
Verbale
Resoconto
Collegamenti
Iter atto
Classificazione
BILANCIO E CONTABILITA' REGIONALE
Precedente
Successivo
Resoconto integrale del dibattito dell'aula. I documenti allegati sono reperibili nel link "iter atto".
Oggetto del Consiglio n. 3033 del 12 dicembre 2023 - Resoconto
OGGETTO N. 3033/XVI - Inizio della discussione generale
congiunta sulle Relazioni della Sezione regionale di controllo
della Corte dei conti, sul D.L. n. 127 (Legge di stabilità
regionale per il triennio 2024/2026) e sul D.L. n. 128 (Bilancio di
previsione finanziario per il triennio 2024/2026).
Bertin (Presidente) -
Alla presenza di 31 Consiglieri,
possiamo dare inizio alla discussione generale congiunta delle
relazioni della Sezione di controllo della Corte dei conti, della
legge di stabilità e della legge di bilancio.
La discussione generale è aperta. I Consiglieri sono invitati a
prenotarsi. Consigliere Manfrin, ha facoltà di intervenire.
Manfrin (LEGA VDA) -
Grazie Presidente. Se dovessimo
definire, come si suol dire, con un
tweet
questo bilancio,
lo potremmo definire in maniera ancora più breve di un tweet: il
bilancio di Schrödinger, ovvero un bilancio che contemporaneamente
presenta risorse e non ne presenta; o meglio, ne presenta molte nel
2024, per poi andare a ridursi nel 2026.
Preliminarmente, per inquadrare la questione, sarebbe stato
molto più interessante esaminare questo bilancio, per trasparenza e
facilità di lettura, con una distinzione che permettesse di
suddividere meglio alcune voci: ad esempio, il costo del personale
dipendente, magari suddividendo e quantificando anche i lavoratori
interinali, i costi di personale incaricato da società esterne, le
consulenze e gli incarichi.
Di sicuro, ci avrebbe fornito una panoramica più ampia su tutto
il complesso del documento e ci avrebbe permesso di ragionare in
maniera più precisa sull'evoluzione della spesa.
Si è in ogni caso parlato molto del pareggio a 1,8 miliardi, ne
hanno parlato soprattutto alcuni membri di questa maggioranza,
quasi come se a fare la differenza forse la cifra finale e non
invece l'allocazione di questa cifra, ovvero che cosa si intende
fare con fondi che, alla lettura della documentazione, si
assottigliano via via che passa il tempo.
Non deve sfuggire però a questo Consiglio che gli aumenti di
spese di questi anni sono in diverse voci imputabili alle extra
risorse del PNRR (Piano Nazionale di Ripresa e Resilienza) ed è di
tutta evidenza che certi totali si raggiungono anche con un grosso
apporto di risorse non proprie, quindi il già citato PNRR, e con i
fondi europei, oltreché, come già rappresentato nella relazione di
minoranza, per cui ringrazio il collega Aggravi, dall'inflazione
che si dimostra, come ben sappiamo, un'arma a doppio taglio. Questo
è quanto mai evidente se si guardano i picchi ridiscendere nel
2026.
Proprio per questa discontinuità, il documento che andiamo ad
esaminare sembra non venire incontro a quelle necessità
d'intervento che portano ovunque sviluppo, dai giovani al
miglioramento della sanità, dalla formazione terziaria alla
promozione industriale.
Collegato a questo, bisogna ricordare che, in alcuni casi,
l'utilizzo di fonti proprie, invece di quelle europee, vincola
molto e non si comprende quale sia la
ratio
dietro a queste
scelte.
Un esempio è l'articolo 38 della legge di stabilità, concernente
il finanziamento del Piano delle politiche del lavoro, sul quale
anche i sindacati hanno mosso perplessità rispetto all'entità del
finanziamento (circa 32 milioni), nel quale si predilige l'utilizzo
delle risorse regionali a discapito di quelle dei fondi europei,
che stanno scontando, per diverse ragioni, un deciso ritardo nella
loro attuazione, con il rischio di perdere delle risorse e causa
del probabile mancato raggiungimento dei
target
previsti da
regolamenti.
Un altro esempio è l'articolo 15, sempre della legge di
stabilità - e su questo avremo di cui discutere - che decide di
destinare fondi regionali ai servizi per gli immigrati, incontrando
- e questo l'ho trovato particolarmente curioso, anzi strano ma
vero - addirittura la contrarietà della CGIL che scrive nella
relazione che ci ha mandato, nero su bianco, come "i percorsi
d'integrazione degli stranieri possono essere finanziati dal Fondo
sociale europeo e liberare risorse del bilancio regionale".
E noi, ovviamente, non possiamo che concordare con
quest'affermazione, ed ecco perché su questo specifico punto
abbiamo voluto inserire un emendamento che possa, come richiesto,
liberare risorse in favore delle persone meno abbienti, andando a
far rivivere il prestito d'onore.
Da citare, anche a fronte di questi dati, dei risultati resi
noti da un recente studio reso pubblico dal Centro studi della CGA
di Mestre, dove la nostra Regione viene classificata e fa
registrare un risultato che è di pochissimo sopra il PIL 2019,
ovvero nel momento pre Covid (questo studio appunto misurava quella
che era la differenza fra il PIL pre Covid e il PIL post Covid);
mentre la Lombardia, in questo studio, fa segnare un + 5,3%, i
nostri vicini piemontesi fanno segnare un + 1,6%, una regione
montana come il Trentino è al + 3,4%, il Nord Ovest si attesta un +
3,9% e perfino il Sud fa segnare un + 2,3%, la nostra Regione
evidenzia un asfittico + 0,2%, che di certo non giustifica certe
rosee previsioni evidenziate da alcuni colleghi all'interno di
quest'Aula e che evidenzia, una volta in più, come, a prescindere
dai totali, sia la qualità della spesa a fare la differenza.
Importante però è ricordare che, anche durante la relazione di
maggioranza, sono stati evidenziati due fattori importanti che
stanno mordendo con ferocia le famiglie, ovvero l'inflazione che ha
abbattuto il potere d'acquisto e l'aumento dei costi
energetici.
Proprio di fronte a queste due tagliole, non si rileva
all'interno del documento una risposta concreta, che possa mettere
in sicurezza e concorrere positivamente ad aiutare quelle famiglie
che stanno scivolando nella povertà o che nella povertà già ci si
trovano.
Nell'audizione con le parti sociali questa mancanza è stata
rilevata da più parti; principalmente non possiamo non citare come
sia l'Associazione dei consumatori che i sindacati ritengono che ci
debba essere una misura d'aiuto che possa contrastare gli effetti
negativi dei rincari delle bollette e che tenga conto della
condizione climatica in cui la nostra regione è inserita.
Questo è quello che da tempo, fin dal 2018, la Lega sostiene in
ogni legge di bilancio e da allora prova a rimpinguare quel
capitolo che è stato svuotato in maniera sconsiderata.
Fortunatamente, anche quest'anno ci sarà la possibilità di
rimediare a questa mancanza grazie all'emendamento presentato che,
se approvato, permetterà di dotare migliaia di famiglie di un aiuto
concreto per far fronte all'aumento delle spese per il
riscaldamento.
Su questo - va detto - non ci sono state voci dissonanti, anzi,
mi ha stupito particolarmente vedere che sul calo del potere
d'acquisto delle famiglie si sono trovate a concordare tanto
Confindustria  - che ha osservato come i consumi delle
famiglie siano pressoché stagnanti, evidenziando che se le famiglie
più benestanti utilizzino risparmio accumulato, quelle a basso
reddito siano in difficoltà con le loro disponibilità erose
dall'inflazione, come testimonia la caduta delle vendite di beni
alimentari -, quanto le associazioni dei consumatori, che hanno
lanciato l'allarme sulle quasi 5 mila famiglie che sono già in
povertà energetica da parecchio tempo e che rischiano, a causa
della situazione internazionale, un percorso di aumenti non
indifferenti di quello che è il gas e di quella che è l'energia
elettrica, con gli effetti che ben possiamo ipotizzare.
Oltre a questo, abbiamo potuto apprezzare come anche i sindacati
più vicini alle posizioni dell'attuale Governo regionale abbiano
espresso rimostranze circa la scarsa attenzione data verso la
condizione delle famiglie più in difficoltà, ad esempio verso chi
si è trovato a dover pagare mutui a tasso variabile con tassi
schizzati verso l'alto, grazie ad una dissennata politica di
aumenti varata dalla BCE (Banca Centrale Europea), facente parte di
quell'Europa disattenta ai più deboli e alle realtà più piccole,
che qualcuno vorrebbe poter replicare nel 2024.
Altro capitolo è quello che riguarda il teleriscaldamento, anche
questo al centro dell'audizione e dei pareri espressi dalle
associazioni di categoria che hanno fatto percepire plasticamente
come tutte le persone che hanno un ISEE (Indicatore della
Situazione Economica Equivalente) inferiore ai 15 mila euro, se
collegati a gas o alla corrente di compagnie nazionali, possano
usufruire dell'aiuto economico, mentre questo non sia trasposto a
chi è stato collegato, spesso controvoglia - l'abbiamo detto più
volte anche in quest'Aula - al teleriscaldamento.
Nessun aiuto, nessuna considerazione e costi superiori a quelli
di mercato, e gli effetti si vedono tra quelli che vivono nelle
strutture dell'ARER (Azienda Regionale Edilizia Residenziale), che
non riescono a pagare neanche le spese condominiali e addirittura
non riescono a pagare neanche l'affitto ed il rischio è di
peggiorare questa situazione.
Anche su questo il mio gruppo ha presentato un ordine del giorno
che chiede di poter liberare gli assegnatari e permettere loro di
collegarsi alla fonte energetica che preferiscono, quindi a quella
più conveniente.
Curiosa, infine, è la disposizione che contiene i contributi per
l'acquisto, da parte di giovani, di una macchina elettrica: quanti
giovani infatti conosciamo con quest'esigenza e soprattutto con i
fondi necessari per effettuare questo acquisto? l rischio concreto,
con questa misura, è aiutare una piccola percentuale di persone che
già ha le disponibilità economiche per accedervi, mentre chi ha
realmente bisogno di un aiuto rimarrà escluso; e di certo non sono
le macchine elettriche la soluzione circa i problemi di emissioni
di CO2 (anidride carbonica), se i dati, come sappiamo, ci dicono
che l'Europa, nella sua interezza, emette l'8% del totale della CO2
in atmosfera, mentre altri continenti inquinano come se non ci
fosse un domani.
Ma, d'altra parte, siamo anche la regione che, con il vostro
sostegno, spende 130 milioni di euro per elettrificare una linea
che porterà quale beneficio una percorrenza inferiore di ben 30
secondi ed un risparmio in termini di CO2 - come già evidenziato il
collega Perron più volte in quest'Aula - che dire risibili è dire
poco, ma tanto basta potersi definire
green
.
Parlando invece di personale, evidenzierei altre due criticità
particolari che si trovano in questo documento: da una parte la
mancanza della copertura di un'indennità sanitaria estesa anche
agli OSS (Operatori Socio Sanitari), mancanza che discuteremo con
un emendamento che stanzia i fondi necessari a
quest'implementazione; dall'altra parte, come evidenziato anche
durante le audizioni, permangono criticità circa le assunzioni del
personale ATA, ovvero il personale ausiliario che lavora nei plessi
scolastici. È stato evidenziato, infatti, come su 396 unità di
personale di cui si ha la necessità, ne manchino ancora 52 su cui
non si comprendono le previsioni rispetto alla copertura di questi
posti vacanti.
Anche il tema dell'Università risulta, purtroppo, poco seguito,
al netto degli annunci
shock
fatti più per stupire
l'opinione pubblica che per reale rilievo della situazione
esistente.
Di fronte ad un Ateneo che finalmente apre, dopo una lunga
odissea, che ho avuto piacere di attraversare in qualità di
rappresentante degli studenti, infatti, l'audizione dei
rappresentanti attuali degli studenti, ha evidenziato un aspetto
particolarmente critico della nostra Università: a fronte infatti
di 400 studenti fuori sede, di cui 100/150 si fermano ad Aosta, con
una stima di aumento a fronte dell'isolamento che fra poco colpirà
la nostra regione (sempre in virtù della chiusura delle linee e del
rifacimento dell'elettrificazione di cui sopra), gli studenti sono
preoccupati perché, a fronte dei contributi e alloggio che sono
usufruibili per chi si trova in quella condizione, gli alloggi
disponibili sono pochi ed i prezzi molto alti, addirittura - da
quello che ci hanno detto - 400/450 euro in media per l'affitto di
una stanza in coabitazione con altri. A fronte di tutto questo, del
nuovo dormitorio non ci sono notizie.
I rappresentanti hanno riferito che, a seguito di una riunione
con il direttore generale avvenuta sei mesi fa, era stato detto che
tempo un anno, massimo un anno e mezzo, lo studentato sarebbe stato
pronto. La realtà è però sotto gli occhi di tutti.
Sotto gli occhi di tutti è anche un'altra iniziativa, ovvero gli
emendamenti presentati. Una di quelle assurdità amministrative di
cui ancora, ogni volta, nonostante io discuta il bilancio e discuta
leggi che presenta la Giunta da diverso tempo, non riesco ancora a
capacitarmi.
Per l'ennesima volta, abbiamo un documento, che prevede una
gestazione di mesi in cui immagino venga sottoposto ai raggi X da
parte dei funzionari e autorità politica, che, dopo questo attento
esame, viene deliberato e poi così, quasi per caso, si buttano lì
più di dieci emendamenti con i quali, ad esempio, si prenotano i
fondi dell'assestamento, inserendo una lista di proprietà con una
logica del "caspita! Ce ne eravamo scordati, prenotiamoli".
Particolarmente interessante, fra questi, la presenza dichiarata
dal Presidente in audizione del reperimento delle coperture per i
lavori di efficientamento energetico messo in piedi dall'ARER, non
soltanto per il quartiere Cogne, come abbiamo detto più volte, ma
in tutta la Valle, che conferma la nostra previsione: quel progetto
del 110% si è trasformato in un'enorme voragine, che inghiottirà
fondi su fondi e non si sa se mai verrà portato a termine.
Nel frattempo, per gli assegnatari degli alloggi rimarranno
cantieri, disagi, limitazioni, case sventrate, alloggi dati alle
imprese senza alcun contratto e teleriscaldamento obbligatorio a
prezzi maggiorati per tutti quanti
Un bilancio quindi iniziato male, con un confronto che ha
coinvolto prima le parti sociali e soltanto dopo il Consiglio e le
Commissioni consiliari competenti, con una mancanza di riguardo dei
rappresentanti dei cittadini che, secondo me, denota l'incertezza
verso il futuro, dove quello che manca è la forte impronta
politica, al punto che lo stesso Presidente si è limitato ad
elencare, come se l'avesse fatto un dipendente dell'Assessorato
Finanze, le varie missioni con quello che contengono e finanziano,
senza un acuto, senza una rivendicazione politica, quasi a
riflettere il grigiore che questa maggioranza traballante, che
tiene insieme tutto e il contrario di tutto, dai comunisti
imborghesiti ai moderati centristi, in un solo afflato. L'unico
sussulto, come detto, gli auto-emendamenti puntuali come un
orologio che arrivano dopo mesi di gestazione a modificare il testo
partorito; ben undici, tra i quali troviamo uno che indica su cosa
in futuro questa maggioranza di Schrödinger vorrà porre la sua
attenzione, ma
ahimè
comunicando anche che in fase di
elaborazione di quei temi se ne era proprio dimenticata.
Presidente -
Consigliere Lavy, a lei la parola.
Lavy (LEGA VDA) -
Grazie Presidente. Ieri era la Giornata
internazionale della montagna, una montagna da cui spesso oggi si
parte, una montagna che sta diventando sempre più un luogo di
divertimento e non d'investimento di vita. In tanti purtroppo
partono, lasciando la propria famiglia, il proprio villaggio, la
propria comunità, c'è chi lo fa con dolore, altri invece -
purtroppo per noi - addirittura con piacere.
Sono tanti i giovani come me che decidono di andarsene e di non
tornare più, perché questa terra non offre loro possibilità di
crescita.
Oggi se ne vanno i giovani delle Regioni in cui non c'è
possibilità di crescita, in cui non c'è un'imprenditoria sana, che
dà stimoli o un ambiente in cui si possono sviluppare le proprie
idee. Ciò accade con le Regioni del Sud, ciò accade anche per la
Valle d'Aosta; ma d'altronde in una Regione in cui, per decenni, si
è dipinto come unico obiettivo per i propri giovani quello del
posto da dipendente pubblico in Regione, che futuro ci si poteva
aspettare? E il colmo adesso è che addirittura si dice oggi che ci
sia una carenza di personale, di dipendenti pubblici, infatti in
una buona parte del disegno di legge 127, capo II, si parla di
personale e di assunzioni, e lo sappiamo, per carità: in diversi
uffici c'è una carenza di dipendenti pubblici; in alcuni, ci sono
un sacco di dipendenti pubblici volenterosi che lavorano con
l'obiettivo di fare il bene della comunità, in altri - diciamolo
chiaramente - ci sono anche tanti
feignants
.
Nella storia della Valle d'Aosta partivano in migliaia,
stagionalmente, a fare i maestri, i
maçons
, i commercianti,
ma poi tornavano a casa per la bella stagione, per dare una mano a
fare i fieni. Partivano per le loro competenze e la loro bravura.
L'emigrazione divenne poi definitiva con l'unità d'Italia e
il fascismo, che spinse più di 20 mila valdostani ad
andarsene definitivamente.
La domanda che dobbiamo farci ora è: al di là dei dati economici
che, al netto dell'inflazione e degli effetti della chiusura del
Traforo del Monte Bianco, della chiusura della ferrovia che vedremo
poi nei prossimi mesi e nei prossimi anni, al di là dei dati per
esempio che abbiamo sentito da La Chambre che evidenziano un numero
di imprese leggermente in crescita, tranne quelle impiegate nel
settore del commercio e nell'agricoltura, non è che forse noi
stiamo vivendo oggi una crisi più profonda di quella che crediamo?
Non tanto economica ma, appunto, identitaria.
L'aspetto economico e l'aspetto identitario sono strettamente
collegati. Qual è il prototipo attuale del Valdostano? Non c'è.
Abbiamo piuttosto uno stereotipo negativo oggi del Valdostano, del
bacàn
.
Qui mi collego con l'articolo 23 del disegno di legge 124,
riguardante la prevenzione suicidi, con un accostamento forse che
potrebbe essere visto come un po' tirato ma che in realtà non lo è,
perché bisogna chiedersi un attimo quali sono le cause di questi
suicidi, chi si suicida, in che Comuni maggiormente si è propensi a
suicidarsi.
La sensazione è che oggi in tanti, maggiormente rispetto alla
popolazione valdostana, siano proprio i
Valdôtains de souche
più propensi al suicidio ed è necessario, per costruire una
politica di prevenzione, capire le motivazioni che stanno alla base
di questi gesti, i luoghi in cui vivono queste persone, anche il
cognome di queste persone, perché si evidenzia, credo, un problema
sociale, sociologico, che accomuna tante Regioni di montagna e di
minoranze e non solo. Per cui oggi la propria comunità non diventa
un trampolino, ma spesso diventa una gabbia e qui si lega tutto al
tema dell'alcolismo.
Collegandosi a questo tema, per quanto riguarda il comparto
della salute, è già stato fatto un quadro generale, e sicuramente
se ne parlerà oggi a iosa, perché giustamente è la parte più
importante del bilancio. La Missione 13 passa da 473 milioni di
euro per il 2024 a 376 per il 2026, sicuramente fatto legato ai
minori investimenti che nel triennio passano da 131 a 47, ma anche
al minor finanziamento ordinario corrente per la garanzia dei LEA
(Livelli Essenziali di Assistenza) che cala di 11 milioni nel
triennio.
Aspettiamo dunque, anche qui, i trasferimenti correnti futuri.
Trasferimenti correnti che sono ormai una colonna portante del
bilancio regionale, che forse oggi sono inevitabili, diciamolo
chiaramente, a causa dei fondi statali, fondi europei, ma bisogna
anche appunto saperli maneggiare con cura, perché, si sa, di
cattedrali nel deserto in Valle purtroppo è pieno.
63 milioni e 780 mila euro di trasferimenti correnti per il
2024, 31 milioni per il 2025 e 24 milioni nel 2026: altro che
"politica dei rubinetti", verrebbe da dire.
Un esempio però di aspetto positivo che potrebbe provenire da
questi trasferimenti correnti è per esempio quello del REPowerEU
per sviluppare il settore energetico europeo, viste appunto le
guerre tra Ucraina e Russia e in Medio Oriente.
È un bene che sia stato richiesto un finanziamento anche per CVA
(Compagnia Valdostana delle Acque) riguardo a questo fondo, in
modo, per esempio, da potersi concentrare sul
revamping
delle centrali che ormai sono datate e poco efficienti rispetto
alle possibilità tecnologiche attuali.
Invece, un esempio, che purtroppo è diventato negativo, è quello
del Bando Borghi.
A livello regionale c'è stata, credo, assolutamente buonafede da
parte di tutti; la malafede forse è stata di chi ha concepito un
programma del genere a livello centrale, perché dare 20 milioni ad
un Comune così,
tout court
, non pensando a tutte le
problematiche future, è appunto da pazzi, e abbiamo appreso
purtroppo dei ritardi e della preoccupazione che c'è da parte del
Sindaco di Arvier, e non solo ovviamente, anche dell'ente Regione,
dato anche dal fatto che, per esempio, non si può neanche
utilizzare il
trust
, il comodato d'uso per acquisire i
fabbricati nel borgo di Leverogne; quindi si dovrà cambiare
destinazione per quanto riguarda l'intervento su alcuni
immobili.
La Regione, con l'articolo 19, dà un contributo straordinario di
273 mila euro per il rafforzamento delle capacità amministrative
del Comune di Arvier, in deroga alla legge 48, sgravando anche
l'ambito con i Comuni di Valgrisenche, Saint-Nicolas e Avise.
Provengo da lì, quindi so benissimo le difficoltà che ci sono
state, anche a livello prettamente di dipendenti nell'ambito, che
giustamente da un lato si concentravano maggiormente sul progetto
del Comune di Arvier.
Altro tema centrale, ovviamente, da qui ai prossimi anni è
quello dei trasporti.
Con la chiusura del Traforo del Monte Bianco vedremo fra qualche
settimana i primi risultati degli effetti di questa prima chiusura,
la chiusura della tratta ferroviaria che può avere ripercussioni
sicuramente negative, perché può portare alla creazione di un
effetto di cosiddette scelte collettive, effetto che viene anche
ribadito dalla stessa Banca d'Italia, per cui la Valle d'Aosta
rischia di essere vista come isolata. Sono tutti degli aspetti che
da qui ai prossimi anni saranno centrali.
Elettrificazione che, è già stato detto, porta a pochi aspetti
positivi: forse uno dei pochi è che appunto ci sarà un intervento
puntuale su alcune stazioni per consentire l'ingresso contemporaneo
dei treni creando una sorta di piccolo incrocio dinamico.
Sul bilancio si passa da uno stanziamento di 147 milioni nel
2024 a 110 nel 2026, e spicca appunto il contributo di 2,3 milioni
per l'acquisto di veicoli a bassa immissione per l'installazione di
stazioni di ricarica domestica.
Si dà dunque per scontato il fatto che l'elettrico rappresenti
un po' il futuro; personalmente ho i miei dubbi, basta testarlo:
l'elettrico credo sia l'aspetto che più è negativo per la montagna
perché se si usa un'auto elettrica in salita consuma il triplo. Poi
a livello mondiale, ultimamente, ci sono state anche delle prese di
posizioni importanti, per esempio dal Presidente del Consiglio di
Amministrazione della Toyota che ha appunto dimostrato come in
realtà l'elettrico non per forza rappresenti il futuro. Quindi non
si capisce benissimo la
ratio
di questa misura.
La soluzione, almeno parziale, per il futuro della Valle
d'Aosta, sta nello sviluppo dell'imprenditoria. Le associazioni
audite, comunque, hanno specificato che la legge 7/2003, la
14/2011, la 8/2016 sono tutte leggi che devono essere centrali per
l'insediamento e la nascita di nuove imprese e per dare una mano a
quelle già esistenti.
In più, con l'articolo 44 del disegno di legge n. 127, "Fondo
rischi per favorire accesso al credito delle PMI (Piccole Medie
Imprese), insieme poi anche al bando per la Zona franca della
ricerca di 1 milione e 350 mila euro, si può finalmente pensare ad
uno sviluppo imprenditoriale in Valle d'Aosta, cosa che purtroppo
negli ultimi decenni era stato molto vago.
Manca forse una regia che, insieme ovviamente alla Regione,
potrebbe essere un'Università o uno
spin-off
di essa,
sfruttando appunto il fatto di essere una regione di confine fra
l'Italia, Francia e Svizzera, e questo magari permetterebbe
veramente di far sviluppare la Valle d'Aosta per diventare davvero
una piccola Silicon Valley.
Anche per ciò che concerne l'agricoltura è fondamentale dare un
sostegno allo sviluppo imprenditoriale. Per troppo tempo si sono
dati contributi a pioggia, mettendo sullo stesso livello chi lavora
male e chi lavora bene, e non c'è stata una chiara visione di quale
Valle d'Aosta, dal punto vista agricolo, si vuole avere: vogliamo
avere grandi aziende o vogliamo avere piccole aziende che su tutto
il territorio regionale mantengono appunto i prati, i pascoli, i
boschi?
Il tema delle multifunzionalità poi lo affronteremo sicuramente,
perché è un modo per dare un reddito anche alle piccole aziende che
oggi soffrono essenzialmente di ricambio generazionale, per cui
avere una piccola stalla non viene più visto come redditizio e
quindi una volta in pensione i padri, i figli non riprendono più
l'attività. Ne abbiamo già avuto modo di parlare, assessore Carrel,
riguardo appunto il sostegno dei piccoli nel DEFR (Documento di
Economia e Finanza Regionale). Parlando per esempio anche della
legge 17/2016, le cui modifiche sono finanziate da 3 milioni di
euro, e si specifica appunto che - è scritto nel testo della legge
- l'obiettivo è anche di aiutare le micro-aziende.
Ora siamo tutti d'accordo, poi però uno va a vedere la
definizione di "micro azienda" che è presente nell'allegato 31,
articolo 2 del regolamento 702/2014, e si dice che appunto
all'interno del PMI si definisce micro impresa "Un'impresa che
occupa meno di dieci persone e realizza un fatturato annuo ed un
totale di bilancio annuo non superiore a 2 milioni di euro".
Quindi, quale grande azienda nella Valle d'Aosta, agricola o
zootecnica, non supera questa soglia? Questa legge comprende tutti.
In realtà, appunto, aiuti ai piccoli non è che si diano più di
tanto, ma lì bisognerà poi valutare anche bene certi periodi di
accesso, ma di questo poi parleremo in futuro, in occasione della
discussione di eventuali modifiche a questa legge.
Tutela dei più piccoli significa sostenere gli esercizi di
vicinato: è bene che si lavori ad una misura strutturale. Anche qua
però bisogna ragionare magari su un allargamento delle maglie,
perché comunque ci sono alcune attività in alcuni Comuni
assolutamente essenziali, che non hanno avuto in questi anni
accesso a questi contributi, semplicemente perché magari stanno
aperte tutto l'anno e quindi superavano il limite di fatturato e
avevano magari qualche dipendente in più.
Come in questi ultimi anni, questo è un bilancio che paga il
fatto di essere troppo vicino al DEFR, per cui le parole di tanti
si ripetono e sono simili al dibattito che abbiamo avuto qualche
settimana fa.
Un bilancio ricco, evidentemente, e qui mi permetto di dire che
era anche difficile in qualche maniera non accontentare tanti. Poi
ovviamente c'è il gioco delle parti, per cui da questa parte si
dice che in prospettiva ci saranno meno soldi ma se si raggiunge il
picco, è ovvio che prima o poi si cala; dall'altra parte invece si
lodano tutte le risorse messe in campo.
Lei, presidente Testolin, ieri ha usato la parola
"sostenibilità" per definire questo bilancio: è assolutamente
corretto, cioè un bilancio non sostenibile sarebbe molto negativo,
però in un bilancio che è praticamente quello di metà mandato,
forse ci si poteva aspettare uno slancio in più, lo si vede appunto
dalla legge di stabilità, che non ha niente di così "forte". E
forse questo è dato dal fatto anche del rimpasto di Governo, perché
alcune azioni portate avanti, o sono state un minimo rivisitate, o
alcune per esempio cancellate.
C'è una diversità di visione di fondo su alcuni aspetti: per
esempio, la maggioranza dà un sacco di finanziamenti agli enti
locali, da parte nostra, del gruppo Lega, c'era più un'attenzione
sulle famiglie (la questione del Bon de Chauffage, è già stata
citata e quindi non sto a soffermarmi).
Avere però un bilancio corposo, senza avere una visione di
quello che si vuole dare alla Valle d'Aosta, porta tutta una serie
di rischi che avete già vissuto, io no,  non ero ancora nato:
quello che successe dopo la riforma del riparto fiscale, l'IVA da
importazione e quant'altro, per cui i bilanci troppo ricchi hanno
portato poi a fare delle scelte che paghiamo ancora oggi. I vari
centri polifunzionali di ogni Comune che sono lì, centri
polifunzionali di cui nessuno sa cosa fare.
Questo non è l'esempio da seguire, quindi questa visione in
alcuni membri della Giunta la vedo, in altri molto meno.
C'è da augurarsi che le scelte prese in questi anni, e
soprattutto con questo bilancio, non diventino degli enormi buchi
nell'acqua, come purtroppo abbiamo già visto in passato.
Grazie.
Presidente -
Consigliere Marquis ha facoltà di
intervenire.
Marquis (FI) -
Grazie Presidente. Stiamo entrando nella
discussione del bilancio triennale 2024-2026, è il momento più
importante dell'anno per una pubblica Amministrazione, e
sicuramente questo bilancio è stato gestito in una fase storica non
semplice anche per la Valle d'Aosta. Viviamo l'eredità di una
pesante pandemia, di guerre, con delle conseguenze che si sono
riverberate sotto il profilo sociale ed economico con importanti
conseguenze: grandi mutamenti demografici, il problema dei giovani,
fragilità sociali che crescono, aumento della povertà, un tessuto
produttivo che non si riesce a rinvigorire al netto di quello che è
l'operato della pubblica Amministrazione.
Siamo chiamati a delle grandi sfide che attengono i mutamenti
climatici, la transizione energetica e con ciò che ne consegue,
anche il riposizionamento turistico a seguito di queste
considerazioni.
Credo che mai tante difficoltà si siano sovrapposte in una fase
politica come questa; è una sfida che bisogna saper cogliere. Non
tutto sicuramente dipende dalla pubblica Amministrazione, ma in
Valle d'Aosta la pubblica Amministrazione ha un ruolo più rilevante
che in altre Regioni. Questo in forza e a causa della forte
presenza nel settore economico.
Per gestire una fase di questo tipo ci va coraggio, perché per
affrontare i cambiamenti non possiamo affrontarli con una gestione
di continuità, ci va un approccio un po' diverso con la capacità
d'innovare nel metodo e nel merito. Purtroppo, questo coraggio non
riusciamo a leggerlo in questo bilancio che andiamo a commentare da
forza chiaramente d'opposizione. Abbiamo seguito ieri con
attenzione le relazioni che sono state presentate - una relazione,
quella del collega Aggravi, che ha suscitato degli stimoli per
poter intervenire-; sono state fatte delle considerazioni
politiche. Purtroppo dalla relazione del relatore di maggioranza
non abbiamo avuto questi stimoli perché abbiamo avuto modo di
leggere e di sentire una rappresentazione meramente tecnica del
bilancio come somma di numeri ed iniziative; credo che non sia
questo l'obiettivo della giornata, che si prefigge di parlare della
visione che sta a monte del bilancio e di quali sono gli obiettivi
che si intendono perseguire sotto il profilo generale. Perché
potremmo stare qui ad elencare migliaia di voci ma non credo che
sia questo l'obiettivo della giornata.
Venendo nel merito, due considerazioni sulle entrate: abbiamo
avuto modo anche noi di assistere alla presentazione che è stata
fatta del bilancio, un bilancio che quest'anno pareggia su 1.800
milioni, quindi c'è stata una narrazione mediatica di somme molto
più rilevanti a disposizione rispetto al passato. Io credo che
sotto questo profilo vada posta particolare attenzione: già il
collega Aggravi ha evidenziato quest'aspetto ieri nella sua
introduzione, ma volevo anch'io dire due parole.
Sostanzialmente dal bilancio 2023-2024 la somma dei titoli delle
entrate, dal titolo 1 al titolo 5, mette a disposizione 19 milioni
di euro in più sul 2024 rispetto al 2023; il resto, che ci troviamo
in più, sono la crescita del fondo pluriennale vincolato (che sono
i fondi differiti già impegnati nello scorso esercizio,) e
l'applicazione della quota di avanzo d'amministrazione, che
portano, assieme alle partite di giro, a 1.800 milioni; ma, di
fatto, abbiamo 19 milioni in più di entrate.
Se poi andiamo a fare un'analisi di come sono composte queste
entrate, ci sono anche degli elementi che possono essere utili alla
nostra discussione.
Il titolo 1, che è quello più rilevante, mette a disposizione
1.247 milioni, 150 milioni di tributi propri e 1.097 milioni di
compartecipazione ai tributi erariali.
Se noi andiamo a vedere la composizione di queste entrate, nei
tributi propri la voce più rilevante è l'IRAP; all'interno della
rilevanza dell'IRAP, la voce più significativa è quella del
contributo della pubblica Amministrazione, non del settore
produttivo valdostano privato. Quindi l'IRAP è generata, per la
maggior parte, dall'attività della pubblica Amministrazione. Questo
evidenzia qual è la pregnanza della pubblica Amministrazione
all'interno del sistema produttivo valdostano.
Se andiamo a vedere poi la voce "compartecipazione dei tributi
erariali", la voce più rilevante è quella dell'IVA, sulla quale
ritornerò dopo.
Altra considerazione, perché è difficile fare dei raffronti anno
su anno perché non sempre danno contezza di quelle che sono le
tendenze che ci sono a livello bilancistico, se consideriamo almeno
due anni; facendo un raffronto tra il 2022 e il 2024, vediamo che
abbiamo a disposizione 280 milioni in più a bilancio, che sono
ripartiti 54% sulle spese correnti e 46% sulle spese
d'investimento.
A fronte di una situazione che era consolidata di funzionamento
della pubblica Amministrazione, c'è stata anche una significativa
crescita di spese correnti a svantaggio di quelle che sono le spese
d'investimento che servono per dare sviluppo all'economia e a
rafforzare gli investimenti.
Se poi entriamo nel merito, come dicevo prima, delle entrate, ci
sono alcuni segnali che sono da non sottovalutare: nel 2022 l'IRPEF
valeva 360 milioni, oggi vale 390 milioni; nel 2022 l'IVA valeva
325 milioni, oggi vale 417. Significa che abbiamo un incremento di
poco meno di 100 milioni di IVA. Ieri il collega Aggravi è entrato
nel merito di cosa significa un incremento di IVA così notevole: è
derivato dalla grande inflazione che, di fatto, ha impoverito la
popolazione valdostana, perché sono aumentati i prezzi del costo
della vita, i prezzi dei prodotti energetici e tutto questo ha
riverberato sull'aumento dell'inflazione e sull'incremento
dell'Iva.
Queste considerazioni fanno anche poi ragionare su quella che è
la nostra autonomia finanziaria, perché si è autonomi nella misura
in cui si hanno risorse da gestire sulle quali ci si può
auto-determinare; le risorse che sono pregnanti di questo bilancio
non ci consentono di essere auto-determinati, viviamo di finanza
sostanzialmente derivata perché le scelte non dipendono da noi. Se
ci fosse una mutazione d'approccio dallo Stato nei confronti
dell'IVA, potremmo subire delle pesanti conseguenze.
Sotto il profilo invece della spesa, rimanendo ancora sul
livello generale, abbiamo tenuto conto del fondo pluriennale
vincolato e di tutti gli apporti a bilancio di circa un centinaio
di milioni di più a disposizione; di questi 100 milioni, 67 in più
sono stati messi nella sanità per investimenti.
Se teniamo conto che abbiamo un incremento di 50 milioni del
costo del personale, di fatto abbiamo 20 milioni in meno a
disposizione dell'anno scorso per i vari Assessorati, tant'è che,
se andiamo a vedere le singole Missioni, su 18 Missioni, al netto
delle partite di giro e del debito pubblico, ci sono 7 Missioni che
hanno qualcosa in più rispetto all'anno scorso e 11 Missioni che
hanno meno risorse a disposizione del bilancio 2023. Questo è un
dato significativo, perché 11 Missioni su 18 hanno delle risorse
inferiori rispetto a quelle che sono quelle dell'anno scorso.
Per quanto invece concerne la gestione, c'è da rilevare che il
bilancio sta diventando un bilancio quasi semestrale, non più un
bilancio annuale, perché la parte più significativa del bilancio
viene considerata nell'avanzo di amministrazione. È un avanzo di
amministrazione che è crescente ogni anno, l'anno scorso sono stati
messi a disposizione, con l'avanzo d'amministrazione, con i vari
assestamenti, 317 milioni di euro, che valgono tanto quanto quelli
che sono gli investimenti in fase di bilancio triennale
previsionale.
Questo credo che sia un problema, perché l'avanzo di
amministrazione è sempre stato considerato un'appendice,
un'integrazione, rispetto al bilancio previsionale; quando si
arriva ad un livello per cui l'assestamento diventa preponderante
quasi a livello di disponibilità finanziaria sugli investimenti
rispetto al bilancio previsionale, c'è un problema che si riverbera
sulla gestione amministrativa, perché il bilancio previsionale
inizia ad essere applicato dalla sua approvazione dai primi mesi
dell'anno a venire, dopodiché si arriva a metà dell'anno, si fanno
gli assestamenti, c'è la pausa estiva e i soldi dell'assestamento,
che sono la parte più pregnante, vengono messi a disposizione degli
uffici dal mese di settembre. Ci sono due mesi per cercare di
utilizzare e mettere in atto dei progetti, e quindi gli uffici
vanno in grossa difficoltà; sarebbe molto meglio se ci fosse una
programmazione annuale, dove si mettono a disposizione tutte le
risorse e si riescono a pianificarne l'uso in un'unica sede
contestuale, perché, diversamente, c'è un grosso dispendio di
energie sotto il profilo amministrativo, che porta tutti gli anni
ad aumentare questo numero.
È un
loop
negativo che, di anno in anno, porta delle
conseguenze che non sono facili sicuramente da gestire e che
riverberano dei problemi. Diventa anche difficile discutere la
bontà o meno delle singole Missioni; faccio degli esempi, basta
confrontare i previsionali con gli assestati per renderci conto di
cosa sta succedendo. Prendo alcune Missioni: "Tutela e
valorizzazione dei beni e delle attività culturali", è partita nel
2023 con 44 milioni, in assestamento diventano 69, adesso diventano
45 nel previsionale. La Missione 9, "Sviluppo sostenibile, tutela
del territorio", parte con 89 milioni nel 2023, 213 milioni
nell'assestamento, 80 milioni nel previsionale 2024.
"Soccorso civile", parte con 27 milioni nel 2023, 43 milioni
nell'assestato, 32 milioni adesso. "Sviluppo economico,
competitività", parte con 40 milioni nel 2023, 70 milioni
nell'assestamento, 37 milioni nel bilancio 2024. "Politiche del
lavoro", parte con 35 milioni nel 2023, 64 milioni, poi diventati
37 milioni.
Voi capite che è anche difficile fare dei commenti sotto il
profilo politico, di cosa c'è, cosa non c'è, cosa manca, perché se
noi oggi diciamo: "in un Assessorato manca questo", qualcuno si
alza e dice: "ci penseremo poi nell'assestamento, è una cosa di cui
teniamo conto, sappiamo che avremo numerose risorse disponibili a
venire".
Quali segnali ci sono anche ad esempio sulle entrate?
Sulle entrate, dal 2022 al 2024 è calata del 33% l'imposta di
registro, sono calate le imposte di bollo del 7,50%, l'imposta
ipotecaria del 24%, i diritti catastali del 21%.
Questo significa che il mercato immobiliare ha dei problemi, che
devono essere presi in carico e che ad oggi non sono gestiti,
perché se i proventi che derivano dagli atti che vengono fatti sul
territorio diminuiscono, questo è un dato emblematico di come sta
andando quel tipo di settore, che ha sempre dato delle grosse
soddisfazioni ed un grosso apporto allo sviluppo economico della
Valle d'Aosta. Il settore delle costruzioni oggi è in una
situazione di stagnazione e dovremmo essere tanto più preoccupati
quanto più si avvicina la fine della gestione del 110. Questo bonus
in qualche maniera ha tenuto in piedi gli investimenti in questi
due anni dove alcuni ne hanno potuto beneficiare.
Poi facciamo delle piccole considerazioni a livello di alcune
voci e di alcune Missioni: la Missione 13, per fare un esempio, che
è quella della salute, 473 milioni nel 2024, le spese correnti sono
341 milioni. Se noi andiamo a vedere al 2021, le spese correnti
nella sanità erano 264 milioni. Abbiamo messo a disposizione della
sanità 70 milioni di euro in più all'anno, il 30%.
Credo che se andassimo a fare una verifica su tutto lo Stato
italiano, non ci sarebbe nessuna Amministrazione che ha fatto lo
sforzo che ha fatto la Valle d'Aosta d'incrementare le
disponibilità in spesa corrente del 30% sul funzionamento della
sanità, ma con quali risultati? Secondo voi il cittadino se n'è
accorto? Il cittadino si è accorto che la situazione è peggiorata,
e qui viviamo un paradosso, non basta mettere soldi, perché la
politica dice: "ho messo i soldi, ho fatto il mio lavoro".
No, c'è un problema di come vengono gestiti i soldi, perché se
oggi andiamo a fare una richiesta ai cittadini, "qual è il
gradimento del servizio?", è un gradimento che sicuramente è
inferiore rispetto a quello che c'era nel 2021. Le liste d'attesa
da allora sono aumentate e gli interventi chirurgici sono
diminuiti, quelli che vengono fatti in Valle d'Aosta, quindi c'è un
problema, ma è anche sbagliato dire che si potrà organizzare in
modo migliore la sanità quando ci sarà l'ospedale nuovo, perché
sennò è solo un rimandare la gestione e la presa in carico di una
situazione di oggettiva difficoltà che stiamo vivendo.
Il problema è di natura organizzativa, non è un problema del
fabbricato, il fabbricato andrà aggiornato perché non risponde più
alle esigenze attuali, va bene, ma la qualità del servizio non è
addebitabile a come è configurato fisicamente l'ospedale.
I problemi sono ben altri e ben più profondi e bisogna
analizzarli sotto questo profilo, non bisogna dire, come abbiamo
sentito ieri velatamente: "quando ci sarà l'Ospedale nuovo, avremo
modo di poter riorganizzare la gestione della sanità".
La gestione della sanità bisogna organizzarla oggi perché sennò
sarà troppo tardi, e soprattutto se ne deve prendere in carico
quest'Amministrazione, non demandare a quella successiva.
Così come il funzionamento e la revisione dell'organizzazione
amministrativa: è stato acquisito lo studio che è stato prodotto
dalla SDA Bocconi che ha detto tante cose, su come bisogna
procedere, cosa bisogna fare. Anche su quello possiamo in parte
capire, ma si dice sostanzialmente, per la parte più rilevante: "ci
dovrà pensare la prossima Amministrazione", quindi da qui al 2025
continuiamo a vivere come abbiamo vissuto sino ad oggi, senza
apportare delle grandi innovazioni.
Ma attenzione, come dicevo prima, in una fase di cambiamento, se
non apportiamo delle innovazioni anche sotto il profilo del metodo
e del merito, continueremo a dare delle risposte che non sono
adeguate, perché non basta riempire i capitoli di risorse; va bene
che mettiamo a disposizione della scuola le risorse, a disposizione
dell'Institut Agricole, dell'Istituto Don Bosco, va tutto bene, ma
la valutazione del risultato non è in funzione delle risorse che
mettiamo a disposizione.
Cambieranno i programmi della didattica? Saranno adeguati a
quelle che sono oggi le aspettative del mondo del lavoro sulla
formazione delle competenze dei giovani?
Finché non entriamo nel merito di quegli aspetti, continueremo a
mettere soldi, ma non cambierà niente rispetto alla situazione che
abbiamo consolidata, non è che rimpinguando dei capitoli risolviamo
i problemi della Valle d'Aosta, perché quando abbiamo avuto modo di
sentire anche le categorie nell'audizione di bilancio, c'è una cosa
che più di tutte mi ha preoccupato: Confindustria e i
rappresentanti degli artigiani hanno detto che non sono previsti,
da parte dei loro iscritti, degli investimenti che vanno oltre a
quelli di impellente necessità.
Cosa significa questo? Che quando un imprenditore non vede degli
investimenti nella sua attività, è perché non ha fiducia nel
futuro, non vede un quadro chiaro di riferimento, perché se ci
fosse un quadro chiaro di riferimento e ci fosse fiducia nel
futuro, succederebbe quello che è successo alla fine del secolo
scorso: che le imprese investivano.
Anche questa modalità di gestione del bilancio in due fasi
annuali non porta chiarezza per chi guarda questi atti e deve
investire, così come il rappresentante di Confcommercio ci ha
detto: "abbiamo fatto delle richieste d'investimento, ci viene
detto che non c'è il dirigente, è un anno/un anno e mezzo che i
nostri iscritti aspettano il finanziamento di pratiche".
Credo che questo sia un problema per chi svolge dell'attività,
dobbiamo essere anche più attenti sotto questo profilo, perché è
inutile scrivere tanti numeri su dei fogli di carta se poi i numeri
non si trasformano in risorse che vanno in circolo.
A questo proposito c'è anche da dire che abbiamo una situazione
di difficoltà di spesa, basta guardare anche la dimensione del
fondo cassa.
Nel 2019 c'erano 219 milioni di fondo cassa, oggi ne abbiamo 770
milioni. Se il
trend
rimarrà questo, nel 2025 festeggeremo
il miliardo di euro di fondo cassa, ma un fondo cassa di questi
livelli non è un buon dato per una pubblica Amministrazione, è il
significato più chiaro che sostanzialmente c'è difficoltà nel
mettere a terra gli investimenti, c'è difficoltà a far circolare il
soldo.
Sicuramente stiamo vivendo dei grandi problemi che, come ho
detto nella parte iniziale, non sono presi sufficientemente in
carico. C'è il problema della povertà: la povertà si sta
diffondendo anche in Valle d'Aosta, lo vediamo a seguito
dell'aumento dei costi energetici, a seguito della gestione della
casa
-
entrerà poi il mio collega più nel dettaglio anche di
quella che è l'edilizia residenziale pubblica e sulle problematiche
che vivono quelle persone meno abbienti
-
, ma preoccupa
anche tutta la situazione che c'è nel mercato libero.
Abbiamo 2 mila famiglie che hanno meno di 7.500 euro di ISEE a
disposizione, queste famiglie non riescono a pagare l'affitto, non
basta quel contributo che viene erogato e che è previsto oggi per
poter cercare di "sbarcare il lunario". Sono tutte famiglie che
hanno eroso tutti gli ammortizzatori che avevano a disposizione, i
risparmi all'interno dei rispettivi nuclei, ma oggi si trovano in
una situazione ridotta all'osso.
Ci sono tanti altri temi, lo stesso BIM (Bacino Imbrifero
Montano), il cui Presidente Creton è venuto in audizione, perché
sul BIM si confida molto in questa fase nel mettere a terra degli
investimenti riguardo al sistema idrico integrato, e ci ha detto
che cominceranno a valutare come valorizzare i 27 milioni che hanno
in cassa e che attualmente non hanno imminenza di spesa.
Cosa sta a significare questo? Che vedranno come investire
questi soldi in banca, perché non riescono ad avere le
progettualità nel breve per poter essere appaltate delle opere.
Questo è un campanello ulteriore d'allarme.
C'è tutto il tema dei trasporti e della mobilità, per cui non si
è ancora forse valutato a sufficienza qual è l'effetto che ci sarà
nei prossimi periodi, su quello che andremo a vivere in questo
settore con la chiusura della ferrovia, con le difficoltà che ci
sono al Tunnel del Monte Bianco. Ci saranno delle ripercussioni, a
nostro avviso, significative sull'economia della Valle d'Aosta e
sulla mobilità dei valdostani; mobilità di coloro che lavorano, di
coloro che utilizzano per altre ragioni i mezzi di trasporto anche
pubblici.
Non sarà sicuramente una fase facile quella che andremo a vivere
in questo periodo.
Per quanto ci riguarda, siamo consapevoli che la sfida è
difficilissima, quindi non è sicuramente una questione semplice da
affrontare, ma non affrontandola non le si può dare delle
soluzioni.
Presidente -
Consigliera Erika Guichardaz, ha facoltà di
intervenire.
Guichardaz E. (PCP) -
I disegni di legge che discutiamo
oggi arrivano a distanza di poco tempo dal Documento di economia e
finanza regionale, anzi, sono stati presentati prima
dell'approvazione di quel documento e. inevitabilmente. le
criticità che abbiamo evidenziato in quella discussione le
ritroviamo in questi atti.
Manca una vera e propria programmazione finanziaria e non vi
sono le risposte ai bisogni dei Valdostani, per cui sappiamo già
che la grave crisi economica e sociale c'è ancora e purtroppo
perdurerà.
Non entrerò quindi nel dettaglio delle singole spese, ma farò un
discorso più in generale partendo dal metodo. Come abbiamo detto in
discussione del DEFR, il bilancio è stato presentato prima
all'esterno che all'interno della Commissione; i documenti
richiesti nelle varie audizioni sono arrivati a ridosso della
discussione di oggi, non permettendoci di fatto di analizzarli con
attenzione e emendamenti di peso del Presidente, soprattutto in
materia contrattuale di personale, sono arrivati il 30 novembre,
dopo l'audizione dei sindacati, a partire dall'ennesima proroga
delle PPO (Particolare Posizione Organizzativa).
Sin dalla presentazione del bilancio di previsione, la stampa e
i vari commenti politici hanno dato molto risalto al totale
complessivo del bilancio, che pareggia nel 2024 su un importo di
1,8 miliardi di euro, con un incremento di circa 96 milioni di euro
rispetto alle previsioni iniziali del 2023.
Come evidenziato sia nella relazione del Presidente, sia nella
relazione del consigliere Aggravi, in realtà le entrate finali
(quindi le risorse che si prevede di accertare nell'anno e
disponibili per i programmi di spesa) passano da 1,522 miliardi a
1,541 miliardi, con un incremento di 19 milioni, pari all'1,22%,
ridimensionando di molto l'effetto incremento del bilancio di cui
si parlava prima, soprattutto se raffrontato al tasso di
inflazione.
L'incremento complessivo per la differenza è dato dalla crescita
del Fondo pluriennale vincolato
-
come ha ricordato prima il
Consigliere Marquis
-
, che sappiamo essere un meccanismo
contabile per reiscrivere a bilancio risorse di anni precedenti,
già impegnate per interventi, che non hanno trovato
concretizzazione nell'anno, semplificando interventi già
programmati e impegnati ma che non sono stati realizzati, a
dimostrazione quindi di una mancata programmazione.
Analizzando poi molto brevemente gli scostamenti dal lato spesa:
si evidenzia che la spesa corrente ha un incremento di 51 milioni
di euro, sostanzialmente derivanti dall'incremento della spesa per
personale e dagli accantonamenti per gli aumenti contrattuali.
Quanto alla spesa per investimenti, passa nelle previsioni
iniziali da circa 327 milioni del 2023 a 374 milioni del 2024, con
un incremento di 47 milioni.
Se parallelamente però analizziamo il Fondo pluriennale
vincolato per spese in conto capitale, passa dai 74 milioni del
2023 ai 151 milioni del 2024, con un incremento di 77 milioni di
euro.
Pertanto, al netto dell'effetto, si potrebbe dire,
moltiplicatore degli investimenti causato da riportare sul bilancio
investimenti finanziari di risorse del 2023 e non realizzati, come
peraltro correttamente prevede la normativa contabile.
Possiamo dire che gli investimenti finanziari da risorse del
2024 decrescono quindi di circa 30 milioni di euro.
Come evidenziato dalla relazione del consigliere Aggravi, poi,
le risorse disponibili decrescono rispetto al 2024 di 40 milioni
nel 2025 e di 90 milioni nel 2026, con una conseguente minore
capacità di spesa ridotta anche rispetto al 2023. Ciò significa che
dovremmo iniziare veramente a pensare agli obiettivi prioritari e a
migliorare qualitativamente la spesa del nostro bilancio.
Sicuramente la fa da padrone la spesa del personale, le spese
per gli incrementi contrattuali e gli accantonamenti per i futuri
rinnovi hanno un peso importante in questo bilancio, pur
condividendo che i lavoratori debbano avere il giusto adeguamento
dello stipendio al costo della vita e che, come ha ricordato il
Presidente, sono risorse che entreranno in circolo nell'economia
anche regionale, è innegabile che a lungo termine l'effetto
riduzione di risorse disponibili, che già in questo bilancio
evidenzia per gli anni 2025 e 2026, e la crescita della spesa di
personale dall'altro, aumenterà il tasso di rigidità strutturale
del bilancio, con una percentuale di spesa obbligata e una
riduzione delle possibilità di indirizzare la spesa agli obiettivi
prioritari e ai settori delle società maggiormente in
difficoltà.
Saranno sicuramente necessarie delle riflessioni ormai
irrimandabili sulla riorganizzazione dell'Amministrazione
regionale.
Lo studio Bocconi ha delineato delle linee per dar corso alla
riforma, ma queste non si stanno rispettando, e diversi emendamenti
e ordini del giorno tratteranno proprio questi temi: la mobilità
del personale, la valorizzazione dei dipendenti, il taglio dei
dirigenti, la semplificazione delle procedure, per dirne
alcuni.
Oltre alla mancata programmazione, che continua ad aumentare a
dismisura il Fondo pluriennale vincolato e gli avanzi di
amministrazione sono diventati ormai dei secondi bilanci, avanzi
necessari alla messa a terra di interventi ormai addirittura citati
con
nonchalance
nelle discussioni delle relazioni. Si
ipoteca anche parte del bilancio, come ha evidenziato con
attenzione il consigliere Aggravi, rispetto ai fondi globali,
destinati al finanziamento di nuovi provvedimenti legislativi con
impegni piuttosto consistenti, circa 27 milioni di euro nel
triennio.
Sono risorse che il Governo accantona per iniziative
legislative, alcune avviate, altre di cui non si sa assolutamente
nulla, vanificando quindi la funzione di programmazione di questo
Consiglio regionale attraverso il bilancio; per cui sarebbe
necessaria, anche su questo, una maggiore trasparenza rispetto a
questi capitoli che stanno all'interno del bilancio regionale.
Ora, invece, alcune brevi considerazioni sul contenuto dei vari
capitoli.
Il Presidente, nella relazione, ha posto come base del bilancio
la sostenibilità a medio e lungo periodo, che lo stesso declina
riferendosi alle politiche del lavoro, sviluppo economico, mobilità
sostenibile, sviluppo energetico.
Nella stessa relazione, evidenzia che nella Missione 17,
"energia e diversificazione delle fonti energetiche" sono allocati
circa 2,3 milioni nel 2024, 3,6 milioni nel 2025 e 2 milioni nel
2026; forse è un po' poco per garantire delle politiche di sviluppo
energetico.
Continuano poi investimenti rispetto al monitoraggio per gli
effetti climatici, ma poi si tritura un ghiacciaio come se questo
si auto-producesse, come se non ci fosse un domani.
Rispetto alla sanità e politiche sociali molto è stato detto, su
questo tema credo che la relazione, arrivataci ieri dallo SPI
(Sindacato Pensionati Italiani) CGIL, metta in luce in modo chiaro
come le politiche messe in atto da questa maggioranza non tengono
conto del contesto demografico e l'evoluzione della domanda
sociale.
Il rialzo dell'inflazione e l'indebolimento del potere
d'acquisto delle famiglie, come la crescente precarizzazione nel
mercato del lavoro, nonostante l'incremento dell'occupazione, hanno
avuto riflessi importanti anche sui Valdostani.
Nel 2021, il reddito disponibile delle famiglie valdostane era
il più basso di quello rilevato mediamente nelle regioni del nord,
e noi sappiamo invece molto bene quant'è il costo della vita nella
nostra regione.
Il forte aumento delle persone che vivono da sole, la
senilizzazione crescente, l'isolamento fisico e relazionale che
colpisce soprattutto i grandi anziani, ma non solo.
L'evidenza empirica poi mostra ancora una significativa
diffusione delle dipendenze, come l'abuso dell'alcol e il disagio
psicologico, fenomeni che ancora oggi non sono adeguatamente
affrontati e alcuni dati sui suicidi, sicuramente anche legati a
queste patologie e non solo legati alla situazione economica, forse
dovrebbero farci riflettere ancora maggiormente.
Il bilancio contiene risposte a breve termine, mentre gli
obiettivi a lungo termine sono completamente assenti.
Lo stanziamento per l'ampliamento di quell'ospedale Parini, a
cui poi dobbiamo aggiungere la fase 4 e 5 per la demolizione delle
superfetazioni, la costruzione del nuovo polo materno-infantile, lo
spostamento del Dipartimento salute mentale e il mantenimento
dell'ospedale Beauregard, avrà un impatto pesante e il ritorno in
termini di servizi non è dato sapere.
Ad oggi non abbiamo ancora capito cosa vi sarà in
quell'ampliamento dell'ospedale, non abbiamo ancora compreso qual è
la vera idea di riorganizzazione sanitaria che passa per forza dal
territorio, perché i dati fornitici ieri sul Pronto Soccorso ci
dicono chiaramente che rispetto a quella tematica poco o nulla si è
fatto.
Altri 70 professionisti che operano in sanità hanno deciso di
cessare la loro attività lavorativa in quest'ultimo anno; fra loro
- se guardiamo i dati - vi sono moltissimi OSS (Operatori Socio
Sanitari) e ancora una volta in questo bilancio non è previsto che
l'indennità di attrattività venga estesa a questa figura
professionale, che è molto importante per la sanità valdostana.
Gli impegni relativi allo sviluppo dell'assistenza territoriale
non sono sufficientemente dettagliati, la questione della
riorganizzazione sanitaria ad oggi non sembra essere affrontata con
la dovuta attenzione.
Nei prossimi giorni farò anche un sopralluogo presso il futuro
ospedale di comunità, il G.B. Festaz, proprio perché mi vengono
segnalate diverse cose che non vanno rispetto a quei lavori, quindi
capiremo se fare nuove iniziative rispetto a tutto questo.
Rispetto alla presa in carico dei disabili e degli anziani non
autosufficienti, alla tutela della salute mentale e al contrasto
delle dipendenze, la nostra Regione si posiziona oggi agli ultimi
posti della graduatoria territoriale. Una situazione non
accettabile, anche considerando il livello delle risorse
impiegate.
Nessuna misura sulle fasce deboli. Dopo aver eliminato il Bon
Chauffage, il reddito d'inclusione e il
bonus social
introdotto per un anno, per il 2024 per queste famiglie, per queste
persone con fragilità, non c'è nulla.
Anche l'aumento significativo rispetto alle risorse sulla scuola
è da imputare sicuramente agli adeguamenti contrattuali e alla
necessità di appianare buchi legati alla mala applicazione di
alcune leggi, come l'elargizione del bonus formazione agli
insegnanti precari che, con vari ricorsi, erano riusciti a far
valere i propri diritti e che finalmente trovano risposta in questo
bilancio.
Sull'istruzione ben poche sono le risposte: si pensa a costruire
nuovi edifici quando quelli appena consegnati fanno acqua o non
sono sufficienti per le attività didattiche; lo abbiamo già detto
in una scorsa iniziativa, al Bérard mancano palestre, come alla
scuola primaria di Quart, e al liceo musicale fino a pochi giorni
fa ci pioveva dentro.
Anche per lo studentato aspettiamo Roma, mentre anche su questo
punto, viste le esigenze rappresentate dagli studenti e molti
ordini del giorno, visto che si concentrano su questo, chiedono
d'intervenire con celerità rispetto a questo tema.
Si pensa poi ad una seconda canna del Tunnel quando non si
riescono a risolvere nemmeno i problemi del Traforo del Gran San
Bernardo: anche qui, aspettiamo Roma.
Ancora una volta, nonostante le ingenti risorse, non si risponde
ai veri problemi dei Valdostani e si pensa già a come ipotecare
l'assestamento, sapendo di aver gestito male le risorse e avendo
quindi nuovamente degli avanzi.
Riteniamo che questo bilancio nulla di nuovo ponga, anzi, molto
probabilmente è peggiorativo rispetto a quello degli anni
passati.
Presidente -
Consigliere Cretier ha facoltà di
intervenire.
Cretier (FP-PD) -
Grazie Presidente. Intervengo per
esprimere un parere su questo bilancio che è stato presentato e sul
disegno di legge per la sua approvazione.
Veramente mi rifaccio un po' alle audizioni che sono state fatte
in II Commissione, alle quali in tanti abbiamo partecipato.
Chiaramente, per l'essenzialità di questo bilancio, era opportuno
sentire le parti in causa, quindi ho rilevato alcuni aspetti che
vorrei presentare in Aula.
L'economia valdostana è in crescita in alcuni comparti
produttivi, in particolare l'edilizia, grazie anche al vituperato
110%, ai fondi del Piano nazionale di ripresa e resilienza e gli
interventi regionali messi in campo in questi anni, mediante mutui
per i privati cittadini per la prima casa ed il controllo di molte
infrastrutture locali per il settore pubblico, ad esempio.
Il peso specifico dell'artigianato locale è un dato di fatto, la
sua forte presenza permette interventi mirati, dalla sua parte il
numero degli occupati e il
trend
positivo del comparto nel
2023. Come settore ha retto alla crisi, certo, con qualche frenata
per il costo dell'energia, dei trasporti e delle stesse difficoltà
nelle forniture; si rendono quindi necessarie iniziative di
sostegno finanziario come per gli altri settori.
Inoltre, come dichiarato in audizione e nella relazione de La
Chambre, è presente una preoccupazione di fondo: sono necessarie
comunque alle imprese e gli artigiani liquidità e finanziamenti per
il perdurare degli aumenti dei costi all'origine, per i trasporti,
gli scambi e purtroppo l'imprevedibile cambio di rotta del Governo
nazionale per la scadenza del
bonus
110% e per le
ristrutturazioni condominiali, che sommano, a livello italiano, a
85 mila unità, circa 231 mila per gli edifici unifamiliari e 115
mila unità immobiliari indipendenti che devono finire i lavori a
breve.
Per alcuni vi sarà la riduzione percentuale, e questi sono
normalmente dei grandi cantieri complessi per le loro dimensioni e
per la tipologia di cantiere, in particolare quelli nelle città: lo
possiamo vedere qui di fronte anche a Piazza Deffeyes; lavori 
iniziati un anno fa e non ancora terminati, che si incrociano
naturalmente con altre opere pubbliche (a dirsi, le piste
ciclabili). Passaggi necessari, disagi evidenti, ma scelte fatte in
passato e oggi in fase di realizzazione per cambiare il volto della
città.
Il Governo nazionale ha fatto delle scelte, quello che diceva
ieri il collega Aggravi, il Governo dà e, a volte, il Governo
prende.
Le aliquote scenderanno e nel 2025 saranno al 65%, mettendo in
sofferenza i bilanci familiari di coloro che hanno preso questi
impegni e che devono compensare con altre forme di finanziamento,
con costi maggiori, mettendo a disposizione garanzie supplementari
o utilizzando i risparmi accantonati o collassando
economicamente.
Ieri, con le due relazioni, sono state elencate le scelte e gli
obiettivi di un bilancio regionale importante, che detta delle
prospettive di sviluppo e di sostegno.
Non starò a fare l'elenco, in questa fase del dibattito
dell'articolato, ma l'intento è di creare economia e sviluppo
pensando alla comunità, in particolare alla sanità, alla scuola,
alle politiche sociali per le famiglie.
In questo bilancio sono messi a disposizione sostegni mirati con
investimenti in tecnologia e formazione, come anche per la
copertura di organici in difficoltà per il comparto unico, e
diventa necessario riprendere e sostenere l'efficienza degli enti
che necessitano di formazione continua, ma è evidente che gli
organici sono ai minimi storici.
Siamo passati dagli anni '90, ricchi di occasioni concorsuali,
al blocco delle assunzioni e ora abbiamo un
gap
generazionale, a cui bisogna rimediare; per non parlare dei settori
tecnici specifici al minimo storico, che fanno anche parte di
servizi istituzionali dedicati alle aziende agricole ad
esempio.
Stiamo completando la copertura del territorio regionale con la
rete tecnologica, il collegamento delle residenze per lavorare in
lavoro agile (Smart Working), ma anche per connettere al meglio la
Valle con il resto del mondo, e questo tema si collega
all'attrattività locale per i giovani e i professionisti, per i
vari settori, in particolare per la sanità, e diventa necessario
rendere accogliente la regione con propri servizi sanitari,
scolastici e sociali, per rendere vivibile la montagna e recuperare
il grande patrimonio urbanistico esistente, sia per forme
residenziali che per dare ospitalità ai lavoratori stagionali, in
prospettiva di attrattività e fidelizzazione, non solo del
lavoratore ma anche del turista.
In Commissione, le organizzazioni sindacali hanno espresso un
parere positivo, seppur con qualche segnalazione specifica, ma
credo che tutti siano in attesa degli effetti positivi sul 2024 e
sugli anni a venire; un riconoscimento generale di importanti
sostegni a bilancio, che devono misurare con l'impatto
dell'inflazione, già detto da qualcuno.
L'aumento delle materie energetiche, comunque con una palesata
curiosità di tutti, in attesa dell'efficacia delle scelte
apprezzate e fatte per sostenere i vari settori economici e le
famiglie.
Alcuni commenti che riporto: bene all'aumento delle risorse,
risposte soddisfacenti, alcuni commenti che riportano un po' di
positività, di spirito costruttivo e di relazione tra le parti,
sindacati, datori di lavoro, associazioni di categoria, comparto
pubblico e il legislatore.
Anche il parere del Collegio dei Revisori dei conti, che ha
analizzato il bilancio preventivo, l'ha dichiarato prudenziale, "È
necessario valutare la situazione economica-sociale". Non sono
stati effettuati investimenti coprendoli con debito autorizzato e
non contratto, nel senso che si procede con cautela con misure
rispettose e importi sostenibili, coerenti con la necessità di
entrata e la programmazione. Congrue le previsioni di spesa e gli
obiettivi programmati, il Collegio autonomamente ha approvato la
relazione finale.
Anche il CPEL (Consiglio permanente degli Enti Locali) ha
espresso parere positivo, evidenziando osservazioni proprie in
merito agli organici in difficoltà strutturali e la necessità di
reclutare personale per il Comparto unico; misura che viene messa
in atto nella legge di bilancio.
Ho fatto una specifica analisi sulla programmazione per rendere
comprensibile
-
almeno a me, ma spero anche ai cittadini
-
le settantasei determinazioni, o meglio, la destinazione
dei finanziamenti dell'allegato 1, il loro destino nei prossimi tre
anni, 2024-2026, per comprendere l'impostazione delle
autorizzazioni di spesa e le scelte di questa maggioranza rispetto
alle leggi regionali.
Semplificando nella comprensione, sono determinate e accorpate
in:
- 50 hanno una stabilità di sostegno finanziario programmato,
una serie di leggi che hanno una continuità ed un'efficienza
strutturale da sostenere nel triennio;
- 12 hanno un aumento finanziario motivato e necessario per
nuovi obiettivi, ad esempio lo sviluppo della ricerca e dei
trasporti o il sostegno verso enti in crescita strutturale con
risorse umane e territorio, tracciabile tutto sull'allegato 1;
- 14, infine, hanno una diminuzione del sostegno per vari
motivi, ad esempio su leggi che terminano il loro sostegno
finanziario e per scelte politiche motivate diverse e trasparenti,
norme di legge che hanno esaurito il loro corso e che hanno
raggiunto gli obiettivi.
Avendo semplificato l'esposizione e il quadro delle
determinazioni della legge regionale, credo sia opportuno spiegare
che qui, nel bilancio, si fanno scelte ragionate in prospettiva sul
triennale, si fanno scelte sempre oculate e coerenti, con un
programma di Legislatura depositato all'inizio del mandato. Certo,
si fanno delle scelte e si sostengono, come si fa nelle
famiglie.
Ringrazio i due relatori che hanno espresso un parere a nome
delle due compagini di maggioranza e di minoranza, il collega
relatore di maggioranza Malacrinò, che ha esposto sinteticamente le
scelte e l'impostazione del bilancio, come è prassi fare durante la
presentazione, ma ringrazio in particolare il collega Aggravi che
ha definito intrigante il circolo vizioso gli aiuti comunitari e
che mi dà uno spunto di riflessione personale.
Per me che ho svolto una professione a contatto con le aziende
agricole, riconosco essere gli aiuti comunitari molto importanti
nel mondo agricolo: gli stessi hanno da sempre sostenuto e
compensato il settore in una zona montana difficile, che non è la
baviera tedesca o il
plateau
del centro della Francia, ma
una Valle che necessita, oggi più di prima, di regole certe che
spesso non piacciono, ma abbiamo portato casa milionate di euro in
questi ultimi anni e c'è spazio per tutti, se uno vuole inserirsi
nel settore, lo può fare liberamente.
Tutto questo è stato grazie anche ad un'efficienza consolidata,
a pagamenti regolari e puntuali degli aiuti, ad uffici territoriali
che conoscono bene le condizioni aziendali, assieme ad una capacità
imprenditoriale motivata, un impegno qualificato di enti e di un
associazionismo attivo e direi anche un cooperativismo solidale che
forma i suoi imprenditori agricoli e li paga discretamente per le
fatiche messe in campo per sopperire alle condizioni di giacitura e
di altitudine.
Le società cooperative sono basate sulla mutuità reciproca,
partendo dai bisogni del singolo per arrivare alla fornitura dei
servizi ai soci; li seguono e gli stessi sono capaci di aderire
alle misure rese disponibili per equilibrare i bilanci
aziendali.
Spesso solo la passione non è sufficiente a sostenere e la
stessa non paga i mutui per proseguire nel duro lavoro in montagna
all'estremo ovest dell'Italia, una regione alpina fatta di sole
vallate, con costi di produzione non equiparabili al resto
dell'Italia.
Il settore verrà sostenuto anche con legge regionale, forse
l'obiettivo di avere un'inversione della tendenza della riduzione
delle aziende non è così realistico, ma per lo meno un sostenuto
ricambio generazionale è possibile.
Abbiamo bisogno di sentinelle presenti nel territorio per i
tanti benefici a 360 gradi, che si intersecano con gli altri
settori quali il turismo. Non è solo più un connubio, come citato
storicamente, ma diventa nel complesso un sistema integrato e
multifunzionale di reddito.
Ho relazionato sul mondo agricolo che meglio conosco, ma vale lo
stesso per gli altri settori, vale anche per il pacchetto del Fondo
sociale europeo e del Fondo sociale di coesione.
L'incidenza dei costi di trasporto dell'energia e delle mutabili
condizioni ambientali pesa troppo sui bilanci delle famiglie, e
questo vale anche per gli altri settori della produzione delle
aziende e delle imprese locali, racchiuse in questo scrigno di
regione, scrigno proprio per le dimensioni rispetto alle altre
regioni.
Il disegno di legge di bilancio racchiude una serie di azioni
positive, dal nostro punto di vista, e che per noi si possono
concretamente leggere, se vi è la volontà; esse si devono tradurre
in reazioni e raggiungimento di obiettivi sostenibili per i
prossimi anni con questa maggioranza autonomista progressista.
La perfezione si raggiunge non quando non c'è più niente da
aggiungere ma quando non vi è più niente da togliere. Siamo
consapevoli del fatto che nessuna legge è perfetta, ma ci proviamo
lo stesso: una legge di bilancio concreta. Grazie.
Presidente -
Consigliere Baccega, a lei la parola.
Baccega (FI) -
Grazie Presidente. Forse per la prima
volta in un intervento a bilancio non ho una relazione preparata,
un po' perché molti documenti sono arrivati all'ultimo momento, un
po' perché è stato piacevole ascoltare e rileggere gli interventi
di coloro che si sono presentati in audizione e soprattutto leggere
la relazione di minoranza del consigliere Aggravi, che sosteniamo e
condividiamo, la relazione di maggioranza del collega che si augura
che andremo a licenziare al termine dei lavori (ci mancherebbe non
fosse licenziata, vuol dire che c'è una crisi di governo in atto e
quindi si torna a votare. Non sarebbe male).
Al di là di questo, quella cosa che maggiormente mi ha
sollecitato è ovviamente la relazione del Presidente, che parla di
sostenibilità a medio e lungo termine come tematica strategica di
questo bilancio, indicando gli obiettivi che potranno attuarsi. E
come raggiungibili? Raggiungibili nonostante il calo di risorse che
sono indicate poi nel biennio 20252-2026. Questa è un'alchimia
sulla quale lavoreremo.
Certo che gli interventi che mi hanno preceduto, soprattutto
quello del mio collega Marquis, sottolineano che il bilancio di
previsione è un bilancio che poi si concretizza nel momento in cui
si va ad attuare l'applicazione dell'avanzo di amministrazione, ed
è lì che il bilancio si completa e si conclude, e alla fine avremo
un risultato assestato nelle varie Missioni, che sicuramente non va
a richiamare quello che viene programmato.
Se noi andiamo a guardare le molte Missioni, guardiamo la sanità
per esempio, che ha un assestato mi pare di 522 milioni, ne
presentiamo 473, manca qualcosa, c'è qualcosa che dovremmo
definire, ma ci arriveremo strada facendo, perché questo è un
bilancio di previsione, abbiamo tutto un anno per confrontarci e
poter dare delle risposte.
Certo, il lungo elenco che lei Presidente ha messo in campo,
risorse distribuite a pioggia per spese correnti e distribuite a
tanti fruitori nelle varie missioni evidenziano la volontà di dare
un po' a tutti, e questo - dal punto di vista della vostra
maggioranza - mi sembra che sia decisamente strategico.
Ma non ci fa vedere un disegno strategico, un disegno di
prospettiva, un disegno di rilancio per la nostra Regione, un
disegno di vero rilancio, anche perché nel biennio successivo
andiamo a ridurre le risorse. C'è qualcosa che non funziona.
Mi è piaciuto il "per perseguire i propri sogni": è fantastico,
glielo assicuro, fantastico, come ha detto lei, Presidente; quindi
un lungo elenco di sostegni ripercorrendo le diverse Missioni,
risorse che arrivano dal bilancio delle entrate proprie, dai fondi
europei, dai trasferimenti statali, soprattutto dal PNRR.
Sì, è vero, un importo di risorse assolutamente importante, ma
anche un sacco di avanzi d'Amministrazione, come hanno avuto modo
già di sollecitare i miei colleghi.
Perché tanti avanzi? Il collega Aggravi, nella relazione di
minoranza, che condividiamo
in toto
, ha richiamato anche il
dibattito sul Documento di economia e finanza regionale, che
soltanto un mese fa ci ha visti impegnati, e proprio in quel
Documento è stata evidenziata, da parte nostra, la predisposizione
di un nuovo modello organizzativo che possa dare davvero risposte
concrete e che possa dire: "quelle risorse che mettiamo a
disposizione dei bilanci, le riusciamo a spendere"; perché? Perché
la struttura è organizzata in modo tale affinché si possa andare
nella direzione di spendere.
Voglio ancora ribadire quello che ho già detto all'epoca, che in
Commissione, quando si è chiesto: "per quale motivo non si va nella
direzione di una nuova organizzazione e un cambio di paradigma",
che era quello che era tanto auspicato e che era già un obiettivo
del 2023 da parte vostra, la risposta è stata: "non siamo pronti,
adesso, perché il nostro riparto di deleghe assessorili è
diverso".
Vuol dire che noi nel 2025 arriveremo a quel percorso e nel 2026
la Giunta che si formerà successivamente dovrà applicarsi per
andare nella direzione di modificare tutto il paradigma, un nuovo
assetto amministrativo. Ancora bilanci degli avanzi.
Abbiamo più volte denunciato che c'è una forte complessità tra
una rete di percorsi tra i tanti tavoli che sono stati messi in
campo, tra le cabine di regia, le
task force
, che evidenzia
le oggettive difficoltà che si sono riscontrate fino a raggiungere
degli obiettivi in tempi ragionevoli e l'avanzo di amministrazione
nell'ultimo anno, che incrementa l'ulteriore avanzo dell'anno
precedente, lo evidenzia.
C'è comunque ancora una forte preoccupazione legata ai fondi del
PNRR, Assessore, lo sa che noi su questo siamo attenti, l'auspicio
è che si possa andare a buon fine.
Ora pare che anche per il 110 ci siano due mesi di proroga,
queste sono le notizie di questa mattina, ma lo vedremo.
Ce la faremo? Lo auspichiamo tutti, perché non vorremmo venire
qui a dire: "siete stati cattivi, non avete fatto". Bisogna fare,
bisogna spendere e bisogna arrivare a buon fine.
Noi ci siamo occupati di diversi temi nel nostro percorso, ma,
in verità, io ne evidenzierò qualcuno. Per esempio, in sanità
abbiamo messo in campo un atto aziendale che, secondo l'audizione
del dirigente e del dottor Uberti, ci vuole ancora un anno per
essere messo in campo; quindi, approvato, e un anno di tempo per
mettere in campo un atto aziendale.
Piano salute e benessere sociale: è stato approvato e ha una
serie di grandi novità. Abbiamo parlato di ospedali di comunità,
abbiamo parlato di Casa della comunità ad Aosta, Casa della
comunità a Morgex (pensate che a Morgex quel reparto è pronto da
due anni e mezzo ed è vuoto).
La Casa della comunità di Donnas, di Châtillon... quindi c'è
tutta una serie di interventi che si faranno? Quando si faranno?
C'è un crono programma? C'è un approfondimento su questo percorso
per arrivare quantomeno ad avere un quadro della situazione sul
territorio, un quadro che sia chiaro e pronto per tutti?
C'è il tema del Pronto Soccorso, lo hanno evidenziato altri
colleghi poco fa. Il Pronto Soccorso, Assessore, è il nostro punto
di arrivo all'ospedale, ormai, le criticità che si sono riscontrate
sono davvero tante. È vero, avete agito con la
Admission
Room
su nostro suggerimento, e questo ci ha fatto sicuramente
piacere, ma anche questa Admission Room, se una volta ha sette
letti, una volta ne ha sei, una volta ne ha dieci, si portano a
diciotto e poi ritornano a dieci, c'è qualcosa che non funziona.
Dobbiamo dare una buona organizzazione anche a quella parte
dell'ospedale.
In sanità, l'organizzazione è fondamentale, soprattutto in
ospedale. C'è una direzione medica di presidio, che non so se è in
scadenza o se sarà in scadenza, ma sarebbe opportuno che prendesse
in mano in modo più concreto certi aspetti, soprattutto il Pronto
Soccorso.
Sono 473 milioni, vuol dire che andremo ad avere una spesa
pro capite
in sanità - udite, udite - di 3.834 euro cadauno.
Quando lo sentiranno le altre Regioni, ci diranno qualcosa, ci
tirano le orecchie.
Abbiamo parlato spesso d'innovazione e Agenda digitale; è vero,
ci sono il POA e il POST di Inva, ma dal nostro punto di vista
manca proprio un Piano triennale e annuale dell'Assessorato per
capire che cosa fa e quali sono i percorsi.
Sarebbe opportuno avere un piano organico dell'Assessorato su
quel percorso.
Il mio collega ha citato il tema della povertà, in questi giorni
è uscito il piano Caritas. Abbiamo una povertà assoluta al 7%, ma
non è solo quello. C'è un ceto medio, come abbiamo detto, che è
sempre più in difficoltà, sono le nuove povertà. A me non piace
chiamarlo "ceto medio", però è per far capire bene qual è il
percorso.
Abbiamo il contributo a locazioni che è decisamente
insufficiente per sostenere un quadro di abitanti e di famiglie che
purtroppo hanno stipendi che sono rimasti bloccati da "n" tempo,
stipendi e salari che sono troppo bassi, l'abbiamo detto nel
Consiglio scorso. Questa regione è una regione di montagna, se in
sanità spendiamo il 25% in più perché siamo una regione di
montagna, evidentemente, anche gli stipendi dovranno avere un certo
adeguamento. Ed è nel rapporto della CGA di Mestre che abbiamo
evidenziato la volta scorsa che la Valle d'Aosta  - loro la
chiamano Provincia - ma è la Valle d'Aosta la Regione che ha gli
stipendi e i salari più bassi d'Italia. Questo non va bene perché
abbiamo delle spese che sono molto più alte, a partire dal
riscaldamento, come diceva Manfrin poco fa.
Il tema della casa, il tema dell'ERP (Edilizia residenziale
Pubblica): non so se avete avuto modo di guardare la graduatoria
dell'aggiornamento 2023, dai 517 nuclei familiari che hanno chiesto
domanda, ne abbiamo 645, sono tanti in più, tanti, e questo non va
bene, questo è il quadro di persone che non ce la fanno più, perché
non trovano neanche poi, ovviamente, sul mercato privato case in
locazione.
Avete messo all'articolo 14 1 milione per la morosità
incolpevole: ma se nel 2023 da 1 milione programmato hanno speso
quasi 100 mila euro, mettiamo un altro milione per mandare in
avanzo quei soldi? Che fine faranno quelle risorse? Non è opportuno
rimetterle in gioco e metterle nel Fondo locazione, per
esempio?
Noi presenteremo un ordine del giorno, ancora una volta, perché
è vero che i progetti PINQuA, 110 %, riqualificazione hanno messo
in campo 40 milioni di interventi, ma sono interventi esterni, è
inutile fare il cappotto o mezzo cappotto in alcuni edifici come
nelle Giacchetti e poi avere all'interno dei bagni che sono al
limite della sanità pubblica.
Anche qui abbiamo bisogno di avere una risposta, di mettere
delle risorse, non abbiamo voluto modificare il bilancio e con un
emendamento abbiamo detto: "come l'anno scorso, chiediamo
all'Amministrazione regionale di impegnare delle risorse per
intervenire a ristrutturare una cinquantina di alloggi a
nuovo".
Detto questo, siamo preoccupati perché, in realtà, è stato
evidenziato che il monte stipendi dell'Amministrazione, al di là di
una riorganizzazione che non si è fatta, potrebbe mettere in
difficoltà il bilancio.
Io non lo so, può essere che si torni al 2013: io ricordo quando
sono arrivato in quest'Aula, nel 2013, ci fu... Caro ex Presidente,
si ricorda che abbiamo dovuto togliere tutti i contributi?
Cancellati, in una botta sola.
Certo, se si arriva di nuovo a quel momento, sarà molto, ma
molto grave.
Speravamo -e mi avvio a concludere - di avere una nuova visione
anche sul progetto didattico della nuova Università che si poteva
estrinsecare anche qui al bilancio. È vero, siamo un anno in
ritardo per poter utilizzare l'Università, ma in realtà di questo
non si parla ancora. Si voleva anche avere una nuova visione su un
incremento dei progetti di ricerca, lo abbiamo evidenziato e
sottolineato più volte nelle nostre interpellanze e nei nostri atti
ispettivi.
Oltre alla CNP3 si era chiesto di valutare l'opportunità di
inserire nuovi progetti di ricerca, non solo "5.000 Genomi". Non se
ne parla.
C'era anche nella relazione del Presidente il dichiarato poco
lungimirante sostegno del contributo conto-interessi sui mutui, ci
sono state ben 257 famiglie che hanno avuto il contributo, certo,
però poi che cosa è successo? Che si sono incrementati in tassi e
quel contributo se lo sono praticamente mangiato gli interessi
delle banche. Forse lì un'attenzione era opportuno darla.
Questo era quanto mi sentivo di dire e, sulla base anche degli
ordini del giorno che il gruppo ha presentato, valuteremo come
porci di fronte a questo vostro bilancio. Grazie.
Presidente -
Sospendiamo brevemente per arieggiare i
locali. Il Consiglio è sospeso.
La seduta è sospesa dalle ore 10:50 alle ore 11:07.
Bertin (Presidente) -
Riprendiamo i lavori. Siamo sempre
in discussione generale, invito i Consiglieri che intendono
intervenire nella discussione generale a prenotarsi. Consigliere
Aggravi, a lei la parola.
Aggravi (RV) -
Grazie Presidente. Intervengo in
discussione generale per dare alcuni piccoli ed ulteriori
contributi al dibattito, e ringrazio anche i colleghi che vi stanno
partecipando. E ne approfitterò anche per fare un dovuto - io penso
- approfondimento su un emendamento che abbiamo voluto presentare e
che, in realtà, non avrà corso per un parere negativo di
compatibilità finanziaria, oggettivamente su un emendamento che,
almeno nell'intenzione di chi l'ha presentato, ulteriori oneri e
risorse non ne chiedeva, ma forse ci sono altri obiettivi, dietro a
questo parere.
Volevo fare una considerazione generale, vedo il collega
Malacrinò, che in un passaggio - e questo lo vorrei sottolineare
perché l'hanno detto anche altri colleghi - ha giustamente
evidenziato il fatto che le risorse non proprie, semplifico, del
nostro bilancio sono in diminuzione ma verranno poi scritte
à
fur et à mesure
che gli eventi finanziari, e non, si
manifesteranno.
Penso che sia la giusta conferma rispetto ad un passaggio che ho
cercato di rappresentare all'interno della relazione di minoranza e
che altri colleghi, in particolare della minoranza, hanno voluto
riprendere: il fatto che quest'evento determini e certifichi sempre
di più che l'autonomia finanziaria dei nostri bilanci è minore
rispetto ad un tempo.
Se io nel momento principale della programmazione di bilancio
non ho certezze, non ho contezza di determinati fondi che poi
arriveranno, sto venendo meno all'obiettivo della programmazione,
perché dipenderà da quelli che sono gli eventi, le possibilità e le
decisioni non prese da questo Palazzo.
A maggior ragione, saranno anche delle risorse che non potrò
destinare come ritengo opportuno fare, perché saranno comunque
vincolate e limitate in base alle finalità che l'ente che le eroga
deciderà; pensiamo a quelli che sono i bandi europei e a quelli che
sono i finanziamenti che provengono dallo Stato.
Come si è visto chiaramente durante il periodo emergenziale del
Covid, alcune importanti voci di spesa sono state coperte da
finanziamento statale ma che erano vincolate alle disposizioni e
alle scelte non fatte dalla massima istituzione valdostana.
Sempre in ottica programmatoria, ci sono tre emendamenti che ha
presentato il Governo, quindi successivamente alla discussione che
è avvenuta in Commissione, che vorrei citare e su cui vorrei
soffermarmi. Evito di considerare quelli che sono in risposta il
Consiglio permanente degli Enti locali, perché se vogliamo ci sta,
nel senso che ci può essere un confronto che il Governo ha fatto
con il CPEL, il CPEL ha fatto le sue valutazioni e successivamente
nel parere chiede tutta una serie di aspetti.
È vero e ci si chiede anche come mai queste richieste non siano
avvenute in una fase precedente, però se esiste la liturgia dei
passaggi, e soprattutto dei confronti tra enti e tra organi, ci può
anche stare che alcune richieste arrivino dopo.
C'è una particolarità che si è evidenziata nelle audizioni, non
so se chi era presente in II Commissione se ne è reso conto, ma su
un particolare intervento normativo
pro futuro
, cioè quello
che prevede nel biennio 2025-2026 3 milioni a favore del Comune di
Aosta senza vincolo di destinazione per dar seguito - come, se non
erro, ha detto ieri il Presidente - al
post
"Aosta capitale"
(e sul tema poi tornerò), a mia specifica domanda in Commissione i
rappresentanti del CPEL mi sono sembrati leggermente spiazzati.
Dico questo perché sul punto - e l'ho anche sottolineato nella
relazione  e l'hanno detto anche altri colleghi- si va
sostanzialmente ad impegnare il futuro del prossimo anno con delle
voci importanti sul bilancio che in realtà non hanno quella che nel
mio mondo si chiamerebbe la
disclosure
, non hanno una
specifica ed una rappresentazione dettagliata, al di là del titolo
rappresentato all'interno delle tabelle della nota integrativa di
bilancio.
Era anche l'obiettivo di un emendamento che abbiamo presentato,
il n. 5, e con questo commento ne annuncio il ritiro (lo dico a
beneficio degli uffici); era un emendamento che voleva aumentare il
grado di trasparenza di queste leggi perché sì, è vero, sono
rappresentate in elenco all'interno della nota integrativa, ma c'è
un titolo e dietro al titolo si nasconde un mondo, perché se dietro
ad un titolo che vale 3 milioni, 7 milioni o anche di più, si dice
che alla fine semplicemente citando il titolo abbiamo già detto
quello che vogliamo fare, signori miei, è qualcosa che, almeno a
mio giudizio personale, e non soltanto, meriterebbe una maggior
trasparenza ed un maggior dettaglio.
L'emendamento n. 5 aveva quest'obiettivo, non abbiamo saputo ben
rappresentarlo - e me ne faccio carico di responsabilità - ma
avremo modo di farlo, magari con degli altri interventi più
ad
hoc
.
Detto questo, sono rimasto abbastanza stupito, e forse torneremo
anche sul punto grazie ad un ordine del giorno presentato dalle
colleghe di PCP, in particolare su due emendamenti che il Governo
ha presentato: l'emendamento n. 1 e l'emendamento n. 3.
In particolare l'emendamento n. 3 è qualcosa che, secondo me, è
iniziato male e continua ad andare male, cioè l'annosa questione
delle posizioni di particolari responsabilità. Trovo davvero
particolare il fatto che un emendamento alla legge di stabilità
vada a cambiare una parte importante della legge 22 sulle posizioni
di particolare responsabilità, intervento che non è stato fatto nel
disegno di legge 107. Ci è stata presentata all'epoca come la legge
che avrebbe cambiato e avrebbe finalmente statuito il primo mattone
della riforma secondo le considerazioni dello studio fatto dalla
SDA Bocconi, e ci troviamo improvvisamente a fine anno con un
emendamento una norma di questo tipo che, si dice, "per dare piena
attuazione alle posizioni di particolare responsabilità".
Sarà l'ultimo? Sarà il primo dei tanti? Non lo so,
oggettivamente è qualcosa che, almeno dal punto di vista della
forma, del metodo e soprattutto del posizionamento di
quest'intervento, denota una confusione che un po' ci
preoccupa.
Stessa cosa, se vogliamo, anche l'emendamento n. 1, anche qui
oggettivamente non capiamo perché - sempre relativamente alle
particolari posizioni organizzative - ce lo troviamo all'interno di
un emendamento e non nella predisposizione di quella che è la legge
di stabilità.
Stiamo capendo che qualcosa al personale si sta muovendo e si
sta facendo, però oggettivamente io vedo su questo punto una grande
confusione. È un giudizio espresso soprattutto nella forma con cui
si stanno facendo le cose, che è molto frammentaria e, soprattutto,
non sappiamo dove ci porterà.
L'emendamento n. 11, invece, come qualcuno ha giustamente
sottolineato, in poche parole impegna già l'avanzo. Tra l'altro nel
prossimo Consiglio ho presentato un'iniziativa proprio su questo
punto, è molto particolare, perché ripeto - e l'ha detto anche il
collega Marquis - dobbiamo un po' aggiornare i termini, nel senso
che abbiamo dei bilanci semestrali, e forse anche non solo
semestrali quando l'impegno dell'avanzo viene trattato in momenti
separati, però qua si dà già contezza di una serie di necessità,
vuoi perché non c'era spazio in ottica di programmazione, e allora
mi dico perché poi si genera in avanzo se io conosco che una quota
parte della mia programmazione andrà in avanzo, vuoi perché ci sono
delle necessità - su cui avremo modo spero di approfondire il
perché di queste necessità e soprattutto il perché non sono nate in
sede di programmazione, vedi in particolare il punto A relativo
alla Missione 13 e Missione 12 della tutela della salute e dei
diritti sociali - che non si sono manifestate in precedenza.
In una scorsa relazione avevo cercato di mettere in fila quelli
che erano i risultati presunti e i risultati presunti disponibili,
quindi quello complessivo e quello disponibile, un andamento dal
2018 in avanti, sulle tabelle e sui dati di bilancio che stiamo
analizzando troviamo un risultato presunto complessivo di quasi 440
milioni sul 2023 ed un risultato presunto di parte disponibile che
ammonta a circa 180 e più milioni.
Se si vede un po' la serie storica precedente, è ovvio che non
c'è un nesso necessariamente di causa-effetto su questi numeri,
però vediamo che siamo, in particolare nella parte disponibile, ad
un livello molto simile a quello che era il 2020, che erano 192
milioni di parte disponibile che poi si è tramutato in un risultato
effettivo e finale in parte disponibile di più di 200 milioni.
Ci aspettiamo un avanzo anche in questo caso molto corposo, e su
questo penso che i dovuti ragionamenti andranno fatti con ancora
più dettaglio quando ci sarà la chiusura del rendiconto, perché
altrimenti davvero si rischia di dire che alla fine l'esercizio del
bilancio di previsione è un mero esercizio fine a se stesso e non
si sta facendo vera programmazione, ma questo è un grande
discorso.
Voglio invece puntualizzare un passaggio che è stato anche
ripreso dai giornali - e poi anche perché giustamente il mio gruppo
l'ha fatto anche in veste un po' provocatoria - e l'hanno
intitolato come la "Riattivazione della tratta ferroviaria Aosta -
Pré-Saint-Didier".
Abbiamo presentato un emendamento che si proponeva di introdurre
un articolo dal titolo: "La valorizzazione in chiave turistica di
trasporto leggero della tratta ferroviaria Aosta -
Pré-Saint-Didier", andando a modificare quella che per me - e oggi
lo dico con ancora più certezza - era ed è una legge
monstre
, non tanto nelle finalità ma in particolare nel peso
che ci portiamo dietro, ovvero la legge 22/2016, che era una legge
che ha fatto un suo percorso, con un'iniziativa di carattere
popolare, ma il cui peso ce lo stiamo portando e ce lo porteremo
dietro per un sacco di tempo.
La nostra proposta era quella d'introdurre una possibilità,
ovvero di dare autorizzazione alla Giunta regionale di avviare
necessarie consultazioni con Rete Ferroviaria Italiana, con il
Ministero delle infrastrutture e dei trasporti ed altre autorità
per andare a riattivare la Aosta - Pré-Saint-Didier, ma con due
obiettivi: quello di realizzare una linea ferroviaria turistica ai
sensi della normativa in vigore, perché sulle linee ferroviarie
turistiche c'è una normativa precisa, ci possono anche essere forme
di collaborazione con la Fondazione RFI, oppure promuovendone la
trasformazione della stessa in metropolitana da automatismo
integrale, ovvero altra tecnologia similare ad oggi già
autorizzabile ai sensi della normativa.
Non stiamo parlando del tram-treno, di cui io penso che lo
studio che ci è stato presentato e l'ulteriore peso di quello
studio ci dica che qualcosa forse di quel genere non si può fare
oggi perché non ci sono le possibilità, e ai fini di
quest'autorizzazione di questa possibilità, si chiedeva con il
comma 2 dell'articolo che cercavamo di introdurre di aggiornare
entro 180 giorni il programma strategico di interventi nell'ambito
delle parti che riguardavano e che riguardano l'Aosta -
Pré-Saint-Didier. Nulla di diverso da quello che è il testo, lo
spirito e il modo di rappresentare le cose che oggi è presente
all'interno della vigente legge 22/2016, in cui, al comma 2
dell'articolo 1, si diceva che entro 180 giorni dall'entrata in
vigore della legge andava realizzato un programma strategico di
interventi, all'interno del quale - questo è il vero assurdo - tra
le azioni da fare c'era anche quella di prospettare le modalità per
il reperimento di risorse finanziarie regionali per partecipare
agli investimenti infrastrutturali, assicurandone la sostenibilità
nel quadro complessivo delle finanze, nonché esporre le possibilità
di attingere a risorse statali europee.
Non torno sul punto, ma questa è una legge che non ha un euro di
stanziamento, su cui si dice di fare un programma strategico di
interventi che deve dire come si fanno le cose e come si trovano i
finanziamenti.
Non torno su questo punto perché è già stato oggetto nella
scorsa Legislatura di ampia discussione, perché avere un programma
strategico d'interventi che non ha il finanziamento è una cosa
assurda.
Avere una legge che impegna pesantemente, o vorrebbe impegnare,
l'Amministrazione senza un euro di finanziamento è una cosa, dal
punto di vista della programmazione, ancora più assurda, e ancora
più assurdo è trovarsi il fatto che l'emendamento che abbiamo
presentato venga bocciato; perché? In un primo giro ci viene detto
che l'Amministrazione oggi non ha le competenze tecniche e
professionali, attualmente. Allora io mi dico: ma se il programma
strategico di interventi al suo 100% è stato fatto in qualche modo
dall'Amministrazione, l'aggiornamento di una sua parte necessita di
competenze tecniche e professionali maggiori? Allora mi viene da
dire che le competenze tecniche e professionali forse sono anche
politiche, quindi mi sembra di dire che nella Giunta regionale non
ci siano queste competenze per fare queste interlocuzioni. Mi
sembra che l'Assessore Bertschy sia abbastanza scafato nelle
interlocuzioni, e gliene do atto, e mi sembra che per fare
un'interlocuzione ci siano queste competenze.
Ma la cosa ancora più bella che si trova è che giustamente si
cita nel secondo parere il fatto proprio dell'aggiornamento di
questo programma strategico di interventi, che è stato fatto e che
si è ampiamente discusso, e dove, in particolare sulla Aosta -
Pré-Saint-Didier, non c'è una lira certa, se noi andiamo a
vedere.
Quindi oggettivamente mi viene da dire: se rispetto al luglio
2019 (adesso vado a memoria) qualcosa è cambiato, non abbiamo più
queste competenze, oppure se ci siano altri obiettivi. Qua si parla
anche di interlocuzioni con il Dipartimento trasporti, guardo
l'Assessore, ma oggettivamente questo non cambia; si dice anche che
se si fosse prevista l'invarianza ovviamente e comunque non si
poteva arrivare a queste finalità proprio perché l'Amministrazione
non ha queste competenze tecniche professionali.
Non è un problema però, davvero signori, non è un problema,
perché annuncio che presenteremo un progetto di legge su questo
punto, così almeno lo risolviamo e così almeno andiamo ad
approfondire la tematica. Quindi, questo emendamento è ritirato per
evitare la gogna del parere negativo nel momento in cui si andrà a
fare la votazione, perché faremo un regalo di Natale o della Befana
con una bella proposta di legge che vi metteremo sul tavolo e
potremo andare a discuterne in Commissione e così avere anche
conferma che sono sicuro che per fare determinate interlocuzioni,
nei banchi del Governo le competenze professionali, tecniche e
politiche ci sono. Assessore Bertschy, sappia che da quel punto di
vista la mia fiducia ce l'ha, so che lei ha queste competenze, le
annuncio il punto, non vado oltre.
Io ritengo oggettivamente assurdo che abbiamo una legge che ha
impegnato e continua ad impegnare quest'Amministrazione per il
futuro e nel momento in cui si fa una cosa similare che chiede di
fare delle interlocuzioni e poi decidere, si dice che non si possa
fare. A me sembra un corto circuito davvero notevole.
Ero anche tentato, visto il periodo, magari di presentare una
legge che impegnasse l'Amministrazione regionale ad interloquire
con l'Ente spaziale europeo per conquistare Marte e vedere come
poter fare, tanto non c'è la necessità di definire le coperture. Se
si fa una legge d'iniziativa popolare, sicuramente il sostegno dei
Terrapiattisti l'avrei trovato e quindi avrei trovato le firme per
presentare questa legge, però mi sembra davvero una cosa assurda
dal punto di vista di quello che rappresenta
quest'Amministrazione.
Questo volevo puntualizzare. Sul resto, ascolterò ancora chi
vorrà intervenire nel dibattito e, ripeto, ringrazio ancora tutti
per i contributi che sono stati dati sui vari aspetti,
condivisibili o no che si possono avere, e aspetterò poi anche le
repliche di altri colleghi di maggioranza, al di là del collega
Cretier che ringrazio per la sua partecipazione al dibattito.
Presidente -
Consigliere Rollandin, si è prenotato.
Rollandin (PA) -
Grazie Presidente. Il tema era già in
discussione ed è stato oggetto della proposta già attivata e che
assolutamente mi trova cosciente dell'esigenza di arrivare ad una
soluzione che tale sia nelle varie fasi perché ancora un po' di
memoria ce l'ho, ho visto da quanto tempo lei sta proponendo delle
soluzioni che, di volta in volta, andavano anche a sollecitare un
riferimento che dia la possibilità di arrivare ad una definizione
oggettiva.
Dico questo perché se quest'aspetto, che sicuramente troverà
l'appoggio, sarà a sua volta a sostegno di questo, lo troveremo
ancora più di quello che c'è, questo sicuramente.
Credo che la posizione importante sia di non lavorare solo sulla
teoria, ma "lavorare" anche sulla disponibilità dei tempi, a
seconda di quelle che saranno le prospettive che di volta in volta
lei ha già affermato.
Questo credo che possa attivare un meccanismo che non vede
differenze partitiche ma, anzi, mette a fuoco una situazione che
porta a vantaggi assoluti.
Non si tratta di vedere qual è la somma che oggi può e domani
no, c'è l'esigenza di avere un accordo che possa, nel più breve
tempo, arrivare ad una soluzione.
Sul resto, si avrà la possibilità di farlo.
Non è immaginabile che si "eviti" e si trascuri una serie di
problemi che rischiano di lasciare in coda delle soluzioni che sono
possibili da oggi in avanti. Grazie.
Presidente -
Altri vogliono intervenire nella discussione
generale? Invito i colleghi a prenotarsi. Collega Restano, a lei la
parola.
Restano (GM) -
Grazie Presidente. Vorrei cominciare
l'analisi del bilancio di previsione 2024, quindi dei DD.LL. 127 e
128, guardando, a differenza di altri colleghi, anche per non
ripetere quanto già detto da chi mi ha preceduto, a ciò che è
accaduto nel 2023, al bilancio regionale e considerare che tipo di
lavoro oggi siamo chiamati a valutare in questa seduta
consiliare.
In premessa, dobbiamo assolutamente tener presente che affinché
l'analisi di un bilancio sia significativa e non un mero esercizio
tecnico, occorre che i dati che si confrontano siano omogenei,
quindi non inficiati da modalità di calcolo differenti tra loro, da
valutazioni diverse o da dei dati scorretti.
Vorrei che prestiate particolare attenzione alla parte finale di
quest'ultima mia affermazione, ovvero i dati corretti.
Non fraintendetemi, non voglio dire che i dati contenuti nei
documenti che ci sono stati inviati siano differenti dalla realtà,
i dati sono corretti, ma è la loro variazione tra il bilancio di
previsione e l'assestato 2023 che mi lascia molto perplesso, e
probabilmente al termine di quest'intervento, forse, lo sarà anche
qualcun altro.
Vi ricordo che sto parlando di quanto accaduto quest'anno,
quindi non del futuro, ma del passato, perché un grande filosofo
come Nietzsche affermava che "il futuro influenza il presente tanto
quanto il passato", e proprio basandoci su questa affermazione, a
differenza di come forse hanno fatto altri, vorrei esaminare il
passato, valutarlo obiettivamente per riuscire, almeno spero, ad
influenzare positivamente il presente e anche il futuro.
In poche parole vorrei guardare avanti e quindi dobbiamo
preventivamente chiederci cosa è accaduto al bilancio di previsione
2023.
A fine 2022, ci siamo trovati, come oggi, ad approvare il
bilancio, che per il 2023 prevedeva entrate pari a 1.723.053.439,77
euro e spese per lo stesso importo.
Adesso, il bilancio 2023 si attesta su una cifra di
2.537.273.971,89 euro. Avete capito bene: da 1 miliardo e 700 di
previsione iniziale, siamo passati a 2 miliardi e mezzo.
È una differenza notevole, ma la domanda che ci dobbiamo porre
è: questa differenza di 814 milioni, ovvero un terzo del totale, da
cosa dipende?
Dipende da tanti fattori; certo, l'errore potrebbe apparire
davvero grande, errare in una previsione è normale, proprio perché
si tratta di previsione, e la storia ci insegna che sono state
poche le persone in grado di prevedere esattamente il futuro,
comunque un bilancio fatto di dati certi, non dovrebbe - a parer
mio - avere scarti così grandi, cioè di 800 milioni.
Per rispondere però in maniera adeguata, dobbiamo
necessariamente scorrere un pochino le voci di bilancio.
La macroscopica differenza nelle entrate, tra la previsione e
l'assestato, è relativa all'avanzo d'amministrazione, che è passato
da una previsione di 17 milioni e rotti ad un totale di 354
milioni, con una differenza di 336 milioni, ovvero il 1960% in
più.
Questo dato fa un pochino sorridere, però da sempre questa
Regione ci ha abituato agli avanzi d'amministrazione importanti, in
quanto la capacità di spesa è stata sempre il nostro tallone
d'Achille, un pochino scarsa.
Ciò che fa specie è che il Governo, nella previsione 2023, aveva
inserito come avanzo un valore incredibilmente basso, solo 17
milioni, per poi ritrovarsi, a fine 2023, con 354 milioni.
Alla luce di ciò che è accaduto nel 2023, cosa inserisce oggi
nel bilancio di previsione che dovremmo approvare in questa seduta
quale avanzo di amministrazione? 14,8 milioni.
Mi sembra logico, se si va in continuità con quanto scritto lo
scorso anno; ciò può voler dire che nell'assestato del prossimo
anno troveremo di nuovo 400 milioni circa di avanzo di
amministrazione, ma questo primo scostamento da solo non basta,
mancano all'appello altri 478 milioni per arrivare agli 814.
Una parte macroscopica è la voce del fondo pluriennale
vincolato, che è pari ad un aumento che va dagli 84 milioni a 450
milioni. Su questo direi che non è il caso di approfondire, ben
venga.
Detto questo, abbiamo trovato due differenze importanti, mancano
ancora all'appello delle cifre importanti; queste cifre, che si
aggirano sui 110 milioni, arrivano dall'IVA non calcolata in modo
adeguato (28 milioni), come ha già detto qualche collega entra in
gioco l'inflazione, soldi presi dalla gestione speciale di Finaosta
(52 milioni), trasferimenti correnti (27 milioni) e altri
spiccioli.
Ecco riassunta la differenza così grande tra la previsione e
l'assestato.
A questo punto, le domande sono: perché nel bilancio di
previsione 2024 che stiamo discutendo partiamo da un totale simile
a quello dell'anno precedente? Non sono prevedibili altre entrate?
Si è stimato correttamente l'avanzo di amministrazione?
Dobbiamo innanzitutto chiederci il perché abbiamo avuto un
avanzo così esagerato; sicuramente, dal punto di vista politico - e
lo abbiamo sempre sostenuto - la crisi di Governo che ha coinvolto
la maggioranza nel 2022, la famosa "crisi dei Colonnelli", ne ha
compromesso le capacità lavorative.
Oggi invece credo che sarebbe più corretto, più performante, più
opportuno e produttivo che la maggioranza si dotasse di un
Assessorato alle finanze e che questo non fosse affogato
all'interno delle competenze del Presidente, che ha già mille
deleghe e mille responsabilità.
Come emergerà in seguito questa, che definisco un'anomalia, è
sicuramente alla base di alcune
défaillances
e di squilibri
nella suddivisione delle disponibilità in capo ai vari Assessorati,
e forse anche della futura (spero che non sia così), ma sicuramente
della passata mancata operatività.
Un avanzo di questa portata poi, come già ricordato, ci porta a
scrivere due leggi di assestamento molto corpose. Quest'onere
sottrae tempo agli uffici, tempo che i dipendenti potrebbero
utilizzare nell'impegnare le risorse finanziarie che hanno a
disposizione.
L'auspicio qual è? È che il Presidente Testolin abbia risolto i
problemi, che riesca ad impegnare tutti i soldi e che attraverso le
nuove assunzioni - credo che pensi questo - si riesca a rendere più
performante la macchina. Però, come ha già accennato qualcuno e
come detto fin dal bilancio di previsione 2020 in quest'Aula dal
sottoscritto e anche da altri colleghi, non è solo con le nuove
assunzioni e con i 51 milioni di euro in più all'anno che riusciamo
a rendere più performante la macchina: è con la riorganizzazione,
tutelando il benessere lavorativo, che si rende più performante la
macchina.
Molto personale regionale in questi giorni manifesta la propria
disapprovazione rispetto a quello che chiamano la "pizza di
Natale", cioè il piccolo aumento che hanno ricevuto in questi
giorni, rispetto a quello che è risultato poi essere, alla luce di
un aumento contrattuale, un decremento dello stipendio, perché
hanno superato la fascia di reddito di pochissimo che permette di
accedere agli incentivi previsti dallo Stato per la
defiscalizzazione, quindi paradossalmente percepiscono meno oggi
(qualche decina di euro in meno) rispetto a quando c'era il
contratto vecchio.
Forse a queste cose bisognava portare maggiore attenzione
all'atto della contrattazione sindacale, perché il benessere
lavorativo, la voglia di partecipare - e l'ha scritto anche la SDA
Bocconi - sentirsi parte di un'unica squadra di lavoro è
determinante ed importante. Questo non sta avvenendo.
Io spero che la politica riesca in futuro a portare questi
stimoli al personale, così da non trovarci a discutere di avanzi
d'amministrazione
monstre
che partono non per responsabilità
del personale, ma credo per grosse responsabilità della
politica.
Come vengono gestiti questi avanzi di amministrazione, perché si
creano? Forse ci sono delle precise volontà da parte dell'organo di
governo di poter gestire questi soldi in assestamento, in maniera
più snella, più fluida, non con gli occhi dell'analisi di un
bilancio di previsione, gli occhi di tutti puntati addosso, ma in
maniera più rapida durante il primo e il secondo assestamento di
bilancio; ciò comporta però di porre gli uffici nella condizione di
non essere in grado di spendere i soldi dal mese di agosto fino a
dicembre, quindi di ritornare a discutere di un importante avanzo
di amministrazione.
Certo che se un Governo ha a disposizione 400 milioni circa di
maggiori entrate, durante l'anno forse li potrà gestire con più
tranquillità, potrà andare a coprire i buchi che si sono generati
durante i primi 6-7 mesi di lavoro e porre dei correttivi alla
propria programmazione, però da lì la valutazione è che la
programmazione non è stata delle migliori.
Quali sono state le differenze? L'hanno già detto i colleghi, lo
avevano già fatto emergere, le differenze sono state essenzialmente
nella sanità, che ha raggiunto la cifra di 522 milioni, 115 in più
di quanto inserito nella previsione.
È vero che tanti soldi sono finiti nell'investimento (60
milioni) e sono giustificabili, 3 milioni e 600 per l'abbattimento
delle liste d'attesa; penso che nel prossimo Consiglio andremo ad
approvare un'altra norma che tende a fornire risorse per abbattere
le liste d'attesa. Ben venga, ho avuto modo di parlarne con
l'Assessore competente, forse una norma di questo genere l'avrei
fatta nel 2020, perché metteva immediatamente le risorse a
disposizione per risolvere determinate problematiche.
L'Azienda ha ricevuto, come ogni anno, e riceverà, dei
contributi per l'investimento; è chiaro che la sanità percepita -
lo leggiamo quotidianamente sui giornali - dai valdostani a fronte
di tante risorse, non è delle migliori.
Nei giorni scorsi si è rivolta a me una persona che aveva
necessità di un accertamento abbastanza urgente, almeno da lui
definito così, ed è stato inserito nelle liste di galleggiamento, e
questo è quanto di peggio noi possiamo aspettarci, come risposte da
parte dell'Azienda sanitaria. Io mi auguro che con le nuove risorse
e con questo bilancio si riesca a porre i correttivi dovuti a
queste situazioni.
Certo che una considerazione la dobbiamo fare: forse le risorse
economiche non sono l'unica leva necessaria per ridurre le liste
d'attesa.
È per questo che guardo l'Assessore, e come già detto nel corso
dello scorso Consiglio, al di là degli investimenti, cerchiamo di
dare gambe al suo Piano socio-sanitario del benessere, perché è
stato approvato sotto la sua direzione.
Uno può anche non condividerlo in tante parti, come me, però è
importante che gli dia gambe, che la direzione strategica aziendale
si metta al lavoro, soprattutto in quella che è la parte sanitaria.
Le risorse le abbiamo messe (522 milioni), abbiamo di nuovo un
bilancio importante sulla sanità, vediamo di dare gambe a quello
che è il raggiungimento degli obiettivi che ci siamo e vi siete in
primo luogo prefissi.
Cosa è successo? Altre voci di spesa nell'assestamento hanno
avuto degli importanti ritocchi, una tra queste è stata il turismo
che è passato dai 25,5 milioni a 38,9 milioni di assestato. È una
cifra che sui 2 miliardi e mezzo rappresenta solo l'1,56%,
assessore Grosjacques: mi sembra poco per una regione che ha
nell'industria turistica quella che è la maggiore industria
regionale.
Io chiedo ai colleghi della maggioranza, perché sono convinto
che lei abbia esercitato tutte le sue forze messe in campo per
ottenere di più, di guardare con attenzione questo settore, perché
non sempre i turisti verranno in Valle d'Aosta perché è bella,
perché ha le montagne più alte e perché piace; dobbiamo fare
qualcosa in più, e guardando sotto un altro punto di vista la cosa,
abbiamo tanta gente, continuano ad arrivare in Valle d'Aosta, ma
forse potremmo fare di più, potremmo raggiungere obiettivi più
ambiziosi.
Certo che a guardare dei numeri, il turismo ha un peso specifico
politico che è irrilevante; possiamo paragonarlo al peso specifico
dell'elio nei palloncini che facciamo volare per aria.
Sposto il tiro, guardo il collega Bertschy, che ha avuto degli
aumenti in assestamento pari al 75%, all'80%, al 100%, al 107% di
quanto aveva in previsione: il suo palloncino è di piombo, collega,
lei esercita un vero potere sulla Giunta.
Guardando politicamente questa maggioranza, signori, siete quasi
tutti della Recomposition, tranne i colleghi del PD, ma ci sono
diversi pesi e diverse misure, e non è un buon auspicio per alcuni
di voi entrare nella Recomposition valendo l'1,56%. Diamoci da fare
e noi saremo dalla parte del turismo, perché con degli ordini del
giorno cercheremo di dare una mano al turismo.
In conclusione di quest'intervento, colleghi, devo guardare il
collega Cretier che ha parlato di un bilancio progressista di
sinistra, vi dico: fate qualcosa di sinistra, perché i vostri
sindacati hanno detto l'esatto contrario, non vi siete
caratterizzati.
Se lasciamo al centro-destra autonomista andare a perorare la
causa per dare dei contributi a chi non riesce a cambiare le
macchine, perché non potrà comprare le macchine elettriche - e su
questo ho fatto un ordine del giorno, aiutiamo a trasformare i
diesel
in
dual fuel
e la benzina in GPL -, se
dobbiamo andare a guardare di aiutare gli studenti, dobbiamo essere
noi a proporlo, e non l'abbiamo richiesto, non l'avete sollecitato
in un assestamento da 400 milioni e nel nuovo bilancio, da
riflettere ce n'è; però io vi voglio bene e cercherò di darvi una
mano con i miei ordini del giorno che guarderanno anche al
sociale.
Questo mio intervento ha un duplice obiettivo: quello di indurci
ad una riflessione politica, ma soprattutto di non cadere
nell'errore che ci ha già evocato il Presidente nella sua
relazione, che ci diceva: "Abbiamo fatto tutto".
Sicuramente troverete una pagliuzza per dire che abbiamo fatto
male.
Non mi permetto di dire questo, si poteva fare diversamente. Poi
giusto, sbagliato, male, bene; si poteva porre più attenzione a
determinati settori, dare gambe a certe sollecitazioni ricevute in
sede di Commissione, ma soprattutto - e temo che sia ciò che non
avviene - ascoltare un pochino le discussioni che si tengono in
questo Consiglio, perché è un anno che qualcuno continua a dare le
solite sollecitazioni, ma nulla è stato recepito.
Probabilmente, avete delle idee diverse e vanno rispettate.
Certo che poi ci portano a 400 milioni di avanzo d'amministrazione
e non è tanto bene.
Questo bilancio di previsione potrebbe, come è avvenuto per
quello trascorso, essere molto lontano dalla realtà; anche se si
tratta di una previsione, credo che la previsione non dovrebbe
essere errata o avere degli scostamenti così evidenti, come quello
che abbiamo vissuto.
Allora l'invito è quello di non continuare - è per quello che
sono partito dal passato - sulla stessa strada, lasciando voci di
bilancio a zero per poi andarle a riempire in assestamento, magari
con decine di milioni.
È una strategia, va rispettata ma secondo me non è corretta
rispetto a determinate fasce di popolazione, rispetto ai
Consiglieri di maggioranza e di minoranza, quindi di tutta la
popolazione valdostana, che deve avere contezza, fin dal bilancio
di previsione, di quello che è il progetto, dove si vuole
indirizzare la baracca, non deve apprenderlo ad agosto o, ancor
peggio, a settembre.
Ritorno a guardare i colleghi della II Commissione e di
maggioranza: forse, ancorché appartenenti tutti ad una stessa
maggioranza, ma a partiti diversi, le Commissioni potevano incidere
un pochino di più sul bilancio, potevano caratterizzarlo, dando sì
un'impronta, se si vuole progressista o un altro orientamento, ma
questo è il lavoro che si chiede alle Commissioni, non è il mero
esercizio tecnico di ratificare una proposta, perché è una falsa
compattezza.
Ci deve essere un confronto, si devono portare avanti delle
idee, e questo non è avvenuto, non l'abbiamo potuto apprezzare e
non l'ha potuto apprezzare la popolazione. Il blocco di governo è
compatto, avranno fatto le loro valutazioni, ma all'interno
dell'Aula, all'interno delle Commissioni, si possono anche
esprimere delle opinioni diverse per poi trovare l'accordo e il
compromesso più elevato che è quello politico, ma deve avvenire
dopo un confronto, che non deve tenersi nelle segrete stanze,
perché sennò non vi sono persone che possono apprezzare il
confronto politico.
Da qui forse la situazione che stiamo vivendo di scarsa
attenzione alla vita politica, viene tutto deciso altrove, qua non
si decide più niente.
Allora l'auspicio è quello che, nel poco tempo rimasto, si senta
battere un colpo d'orgoglio, dire: "Ma ci siamo anche noi, ci siamo
anche noi
peones
, cambiamo qualcosa, accettiamo qualche
emendamento". I miei no perché l'unico che ho prodotto è stato
cassato, perché ci sarà pur qualcosa di buono in quello che viene
proposto, in qualche ordine del giorno, in qualche emendamento.
Io concludo questa mia prima parte d'intervento, riservandomi
nella replica ulteriori considerazioni che entreranno forse più nel
merito di quelle che sono le proposte e degli ordini del giorno che
dovrò presentare. Grazie.
Presidente -
Invito i colleghi a prenotarsi. Siamo sempre
in discussione generale. Chi è intenzionato ad intervenire nella
discussione generale, è bene che si prenoti. Se non ci sono
prenotazioni, sono obbligato a chiudere la discussione generale.
Consigliere Chatrian, ne ha facoltà.
Chatrian (AV-VdA Unie) -
Président merci. Quelques
petites considérations même suite aux considérations des collègues
qui vont toujours stimuler le débat et la discussion. Il y a à peu
près un mois, on a abordé et voté le DEFR. Moi, j'avais annoncé pas
seulement le vote favorable, mais un DEFR sérieux, un bon DEFR qui
essayait de regarder au demain. J'avoue que ce budget nous le
considérons extrêmement ponctuel d'un côté, mais de l'autre côté
nous le considérons un budget qui, presque comme un vêtement, est
fait sur mesure, qui regarde à aujourd'hui mais surtout qui essaie
de regarder au demain. Hier le président Malacrinò, le collègue de
la II
e
commission, le collègue Aggravi et tout d'abord
le Président en tant qu'Assesseur au budget ont bien mis en
évidence les points de force et de faiblesse d'un modèle comme
celui valdôtain. Mais je crois que c'est très important que ce
budget pour nous c'est quelque chose qui regarde à l'avant et qui
va donner pas seulement des réponses, mais c'est aussi un bilan
montagnard. C'est un bilan qu'à l'intérieur essaie vraiment de
garantir une bonne qualité de la vie où rôle du public... parce que
si vous avez eu l'envie et le temps de bien étudier le budget, nous
croyons, au-delà des numéros et des missions, à la possibilité que
nos artisans, nos entreprises, les familles et même les gens en
difficulté auront la possibilité de bâtir le futur de la famille,
le futur des enfants, le futur des personnes qui croient à
l'intérieur de notre petite région de montagne. En tout cela, nous
croyons que notre culture fédéraliste inspire notre politique,
notre administration, nos services et aussi notre système
économique. J'avoue que les dimensions de notre communauté et de
notre région peuvent garantir des services encore capillaires. Ce
n'est pas facile mais on peut encore le faire, aidés par un système
d'information diffusé et réceptif. C'est un autre défi tout à fait
important. Sur le plan culturel, une tradition plurilingue nous
place dans une situation de privilège. L'Assesseur à l'instruction
a des défis et des objectifs à rejoindre. Notre région par son
histoire, ses langues, sa culture, son terroir, ses ressources, son
autonomie a tous les atouts encore pour bâtir un futur agréable,
mais surtout bien organisé. C'est là qu'on doit probablement faire
la différence. Notre organisation et notre dimension peuvent mieux
répondre aux nécessités de chaque habitant de ce pays, des petits
villages, des petits numéros. On a la capacité encore avec ce
budget de rejoindre ces objectifs. Nous devons aborder le défi
d'être à même de bâtir un système renouvelé pour notre pays. Nous
croyons indispensable essayer de renouveler ce qui est même
l'administration publique et nombreux parmi mes collègues ont déjà
abordé ce thème. Notre organisation administrative est encore
suffisamment bien vivace et organisée et je crois même que dans nos
communes (gli Enti locali) on peut encore faire la différence.
Qualche altra considerazione invece più di merito, anche perché
- come dicevo - ieri i colleghi intervenuti hanno veramente messo
in evidenza i punti di forza, ma perché secondo noi su questo
bilancio triennale 2024-2026 le nostre aziende, le famiglie
valdostane e le persone tutte possono non solo coltivare la propria
vita ma possono anche dare corso ai propri sogni? Perché
all'interno di questo bilancio ci sono delle novità importanti, ne
cito qualcuna cercando veramente di
cibler
quelle che dal
nostro punto di vista sono quelle che possono fare la
differenza.
Una è quella legata al fatto che abbiamo ancora di più
attenzionato e fatto attenzione a quelli che sono gli interventi
sui mutui della prima casa e non solo, quella legata all'edilizia
scolastica mi sembra una scelta tutta politica, quella legata al
fatto che all'interno è vero che non è sufficiente il fatto di
andare ad allocare le risorse, ma che quasi il 40% del nostro
bilancio si porti in pancia le due missioni principali, che sono
quelle della salute e quelle del diritto allo studio.
Il diritto alla mobilità con delle novità che andremo
sicuramente a sviluppare e a verificare le proposte che andremo ad
inserire non solo all'interno di questo bilancio ma nelle delibere
applicative.
Una certa attenzione al territorio e alla somma urgenza, una
certa attenzione all'elisoccorso: ne parlammo per tanti anni in
questo Consiglio, oggi una prima modifica è stata fatta, delle
iniziative sono già operative e all'interno di questo bilancio
troviamo delle novità per la CUS (Centrale Unica di Soccorso),
troviamo delle novità per l'elisoccorso, quindi per garantire dei
servizi.
C'è una nuova certezza per quanto riguarda l'ampliamento
dell'ospedale, per le politiche del lavoro, e poi ci sono delle
certezze per i nostri Enti locali.
Il rinnovo contrattuale, è stato detto da più parti, necessario
ma non sufficiente, con l'obiettivo di premiare chi oggi fa la
differenza all'interno della pubblica Amministrazione e anche delle
nostre società partecipate.
Ho voluto mettere in evidenza le principali novità.
Termino facendo solo questa considerazione: collega Restano, non
mi piace (e lo dico con una certa gentilezza) quando lei utilizza
il termine "industria del turismo"; è brutto, perché non è
un'industria il turismo, è proprio brutto, un'industria è un'altra
cosa. Il turismo, per quanto ci riguarda, è veramente la
sommatoria, l'aggregazione e la vocazione della nostra Regione,
dove se i servizi vengono garantiti di qualità, se la sanità riesce
a garantire una serie di servizi, se le infrastrutture che il
pubblico garantisce danno comunque quelli che sono dei servizi di
un certo livello, quello che fa la differenza è sicuramente legato
al nostro bene primario che abbiamo che è il nostro ambiente.
Qualche settimana fa, insieme al presidente Testolin e
all'assessore Grosjacques, abbiamo partecipato all'assemblea dei
maestri di sci dove abbiamo fatto il punto proprio non solo sulla
stagione invernale 2023-2024, ma proprio la temperatura, il
termometro del nostro turismo.
Noi pensiamo che questo sia veramente il punto di forza della
nostra regione, dove riusciamo a garantire nel nostro territorio
tutta una serie di presidi, dove riusciamo a garantire una certa
qualità della vita nelle vallate laterali, dove riusciamo a
garantire tutta una serie di posti di lavoro, anzi, probabilmente è
l'inizio di una carenza, abbiamo la necessità di avere della forza
lavoro che arrivi dall'esterno e che sia preparata e che abbia
indubbiamente una certa professionalità, perché vi assicuro che
nelle vallate laterali la carenza di personale è altissima.
Questo è sinonimo di vivacità, questo è sinonimo sicuramente
d'interesse, è sinonimo che, secondo noi, questo è quanto pensiamo
dopo avere elaborato il percorso di questi due importanti disegni
di legge. Abbiamo cercato veramente di realizzare un abito fatto su
misura che guardi all'oggi ma soprattutto che traguardi il domani.
Grazie.
Presidente -
Siamo sempre in discussione generale. Ci
sono altre richieste d'intervento? Altrimenti chiudo la discussione
generale. Consigliere Restano per secondo intervento.
Restano (GM) -
A seguito dell'assenza di interventi, per
proseguire, quello che è il mio intervento e anche per cercare di
chiarire quelli che sono i dubbi che ho lasciato durante il mio
precedente intervento. Rispondendo al collega che mi ha appena
preceduto, collega Chatrian, per certi aspetti lo comprendo che non
condivida il termine utilizzato, "industria", però debbo rimarcare
che è stato utilizzato volutamente, perché si tratta di un termine
complesso che indica una filiera produttiva che è quella del
turismo, che porta importantissime risorse in Valle d'Aosta. E
questo è l'elemento che forse un pochino ci divide, pur arrivando
tutti e due dalla montagna, andiamo ad affrontare un bilancio
definito "montanaro", essendo professionisti della montagna,
vediamo nello sviluppo del turismo due percorsi diversi: uno è
quello dell'organizzazione a filiera dell'attività dedita alla
produzione che indica un
mix
tra risorse umane ed
investimenti di capitale, ma che ha la necessità di
un'organizzazione ben precisa; l'altro - probabilmente vedendola
come me - è quello dell'accoglienza che non deve mancare
nell'industria del turismo, deve essere l'accoglienza tipica di
quello che è l'ambiente che noi rappresentiamo.
Abbiamo quindi la stessa visione, probabilmente gli stessi
obiettivi, gli stessi intendimenti, uno un pochino più strutturato
ed organizzato che guarda verso il futuro che non può prescindere
da quello di una considerazione industriale, che non è più solo il
tramandare di una passione in famiglia, ma deve essere un'attività
organizzata a livello regionale, cui compete quest'attività.
Da lì vorrei magari partire a fare altri approfondimenti su
quelli che erano gli auspici che avevo nell'affrontare un bilancio
di questo tipo; ovviamente
-
e l'ho detto prima
-
vedere molte più risorse impegnate nel settore del turismo e
soprattutto risorse impegnate ed investimenti nel settore dello
sport.
Ho visto un emendamento, mi sembra l'emendamento 11, che parla
di emendamenti strutturali nell'ambiente sportivo, ma fa
riferimento alla legge 6 e alla legge 8, che sono le leggi sugli
impianti a fune, non parliamo di strutture sportive.
Allora l'
input
che voglio lasciare è che forse noi non
pensiamo che nell'Alta Valle ci sia la necessità di supportare e
valorizzare il Centro Sportivo Esercito e tutti quanti praticano
gli sport della neve con piste di atletica e una pista di skiroll?
Dobbiamo sempre aspettare che i nostri atleti del Centro Sportivo
Esercito vengano ospitati nelle caserme dell'Alto Adige, dopo che
noi abbiamo fatto un importantissimo investimento sulle caserme ad
Aosta e ci vediamo soffiare gli atleti e forse anche il Centro
sportivo?
Allora è il caso d'individuare una zona in prossimità del Centro
sportivo da attrezzare a pista di skiroll. È una valutazione che
metto all'attenzione vostra.
Abbiamo già avuto modo di parlare di palestra, mi sono
confrontato con l'Assessore, per sapere quali fossero le sue
richieste all'Assessore ai lavori pubblici rispetto alle strutture
sportive in Commissione; ho avuto una risposta che non mi ha
soddisfatto, perché non vi sono richieste. Io sono disponibile a
portare delle suggestioni rispetto alle strutture: una pista di
atletica al coperto, con 400 milioni d'avanzo, forse ci porterebbe
tanta gente in Valle d'Aosta.
Potrei andare avanti con le suggestioni, ma non voglio tediarvi.
Ma soprattutto non voglio darle
gratis
, perché poi ognuno ha
il suo ruolo, allora qualcosa mettiamo su scritto negli ordini del
giorno, qualcosa diciamo, le altre me le tengo, mi giocherò qualche
mozione
-
cosa volete che vi dica?
-
soprattutto in
previsione dell'assestamento. Ma il mio intervento vuole porre
l'attenzione sull'opportunità che per far marciare l'industria del
turismo o il turismo in Valle d'Aosta, per quello sportivo, ed
evitare che dei valdostani vengano portati via, dobbiamo investire
in strutture nella città e in strutture nell'Alta Valle.
Un'ulteriore riflessione la vorrei fare perché è il momento oggi
di farla su quello che è lo
snow farming
, sui cumuli di
neve. Quest'anno abbiamo potuto apprezzare il risultato del cumulo
di neve di Bionaz e quello di Gressoney che è stato avviato
lentamente, perché se non ci fosse stato quel cumulo, i valdostani
non avrebbero sciato, e io l'ho monitorato con attenzione. C'erano
dei piemontesi, delle squadre dei Centri sportivi provenienti da
fuori Valle, gente che ha lasciato qualcosa al nostro
territorio.
Allora con un ordine del giorno andremo a chiedere se è il caso
di approfondire, se la Giunta e la maggioranza vogliono, questa
tematica, esportarla ad alcune piccole stazioni di discesa
-
ho già avuto un confronto con l'Assessore delegato
-
, vedere
se, con un ulteriore sforzo da parte dell'Amministrazione,
riusciamo ad aumentare la presenza di atleti e di turisti della
neve e soprattutto non facciamo andare i nostri in Piemonte e a
Riale, come è avvenuto poco tempo fa, a sciare su un cumulo di neve
privato. Non è una brutta idea, perché nella riforma eventuale che
si può fare della gestione del turismo, bisogna anche prevedere il
contributo del privato, ed è quello cui avevo accennato parlando
dell'imposta di soggiorno: approcciare un modello diverso di
gestione e programmazione del turismo. Ma soprattutto secondo voi,
colleghi, investire nel turismo, investire nella casa, a Cervinia,
a Courmayeur, per le aziende commerciali è la stessa cosa che
investire a Valpelline? No, lo dico per esperienza personale.
Allora vogliamo studiare un percorso sulla legge 19 dei mutui,
sulla legge delle case che prevede una differenziazione a seconda
della zona di appartenenza?
Abbiamo delle zone fortunate per il territorio, dove è stato
investito di più nel tempo, ma investite anche risorse pubbliche,
dove è più facile ritornare da un investimento, altre dove è un
pochino più difficile, allora bisogna avere condizioni diverse.
Guardo l'Assessore al turismo e il Presidente nelle sue vesti di
Assessore alle finanze, forse una riflessione sulle leggi mutui
prima casa, collega Presidente di II Commissione e relatore
Cretier, sulla legge 19 per i mutui degli esercizi commerciali in
zone definite "disagiate" andava fatto, ma siamo ancora in tempo a
farlo. Forse non era il momento di farlo a bilancio, lo dovevamo
fare sul DEFR, forse andava fatto parecchi anni fa prima della
crisi, però vi invito a riflettere su questo.
Degli studenti ho già avuto modo di dire, li abbiamo ascoltati
tutti, ci siamo confrontati con loro in sede di Commissione e anche
all'esterno dell'Aula e abbiamo percepito le fatiche che fanno per
muoversi in città, fuori dalla Valle d'Aosta, parlo di Torino,
quanto costa l'abbonamento per muoversi all'interno della città che
non è più alla portata di tutti, e probabilmente un passo avanti in
questo senso - e qualcosa è stato fatto - si poteva fare.
Avrei auspicato una marcia diversa sulla riforma della pubblica
Amministrazione, l'ho già detto, prendo atto degli emendamenti e di
quanto scritto, però ritorno sul fatto delle motivazioni e delle
competenze.
Forse era il caso di non procedere a tante assunzioni prima di
aver chiaro il quadro.
La maggioranza ha scelto un percorso diverso: "Applichiamo per
step l
a riforma, l'applichiamo sì ma non troppo, vediamo
come farla, l'importante è assumere".
Il rischio è quello che ci troveremo a gestire una spesa del
personale elevatissima, a fronte di minori entrate certe nel
futuro, e forse non avremo il ritorno sperato. Sta, credo, ai
componenti della Giunta e ai vertici del Consiglio motivare il
personale. Come ho detto prima, non avviene solo attraverso
l'erogazione di soldi, ma avviene attraverso altre vie.
Cosa avremmo fatto forse di diverso negli altri settori?
Qualcosa ho già avuto modo di dire. Nel settore della scuola, per
avvicinare i giovani alle attività sportive, l'abbiamo fatto; non
facciamo niente rispetto agli anziani, avrei colto come un
approccio o una benevolenza da parte della maggioranza andare ad
interessarsi della legge che abbiamo depositato sull'invecchiamento
attivo. Non è casuale che altre Regioni parlino di sport di
cittadinanza, qua non l'abbiamo proprio considerato.
Il numero di ragazzi che vanno a sciare - l'ha detto il
Presidente degli impianti a fune - si attesta sul 10%, è
bassissimo; come possiamo fare per incentivarli?
Se incentiviamo i ragazzini della scuola con "Sci...volare" va
molto bene, ma poi ci vuole qualcuno che li accompagni, perché non
è sufficiente il lavoro della scuola; quindi dobbiamo incentivare
anche chi gli sta a fianco.
Mi sarei aspettato e vorrei una misura di questo tipo, il che
porterebbe tanta gente verso gli sport della neve, ma non esistono
solo gli sport della neve.
La prima cosa che fa una persona è camminare e correre, quindi,
per attrarre persone verso lo sport, forse vanno incentivati anche
altri sport, e manca una misura in tal senso. Ne abbiamo già
discusso parecchie volte, lo vedrei con grande favore. Poi andremo
a toccare tutta quella platea di persone citate dal Presidente
degli impianti a fune che abitano lungo la vallata centrale e che,
ahimè, praticano solo per il 6% lo sci, che iniziando a sciare, e
questa è statistica, si inizia con la corsa, poi si va verso la
camminata in montagna e alla fine si fa lo sci-alpinismo, lo sci da
discesa e ci si approccia, con il passare degli anni, anche allo
sci nordico. Perché quelli che sono i fanatici dello sport e dello
sci, che io rappresento in quest'Aula, sono sempre di meno e per
motivi forse economici hanno difficoltà ad approcciarsi. Tanto
viene fatto con gli stagionali in favore delle categorie degli
anziani, degli under 18, ma probabilmente non è sufficiente.
Dobbiamo tutti insieme, perché non ho sicuramente la ricetta, però
lo pongo all'attenzione della maggioranza, sarebbe stato forse il
caso d'intercettare i dati del Presidente degli impianti a fune e
svilupparli per poter già dare una soluzione in questo bilancio che
comunque, signori miei, è ricco.
Queste sono un pochino le suggestioni (vedo che ormai il mio
tempo a disposizione è terminato) che volevo lasciare all'Aula
affinché nel prossimo futuro e per il prossimo assestamento
-
tanto sono convinto che avremo un assestamento importante
-
potremmo magari, nel corso dei Consigli, in sede di
analisi dell'assestamento, dare delle risposte. Almeno, questo è
l'auspicio.
Presidente -
Consigliere Malacrinò, ha facoltà di
intervenire.
Malacrinò (FP-PD) -
Grazie Presidente, buongiorno
colleghi. Intervengo per replicare un po' a quanto è stato detto
nel corso della mattinata.
In tutti i previsionali che abbiamo approvato nel corso di
questa Legislatura, dal 2020 in poi, abbiamo sempre riscontrato una
diminuzione delle entrate negli anni successivi al primo. Tale
andamento è sempre stato correttamente evidenziato.
Nella realtà, poi, abbiamo sempre avuto una crescita delle
risorse messe a disposizione a bilancio, infatti il bilancio 2021
prevedeva 1,542 milioni, il bilancio 2022 1,723 milioni ed infine
il 2023 1,818 milioni.
Dunque, quanto è avvenuto, è il contrario di quanto puntualmente
evidenziato in sede di discussione dei vari bilanci. La motivazione
forse può trovare risposte in uno dei principi cardine per la
formazione del bilancio: il principio della prudenza, che comporta
che le componenti positive, non realizzate, non debbano essere
contabilizzate, mentre tutte le componenti negative devono essere
contabilizzate e quindi rendicontate, anche se non definitivamente
realizzate.
Credo dunque che in questo principio tecnico possa trovare la
risposta alle perplessità evidenziate.
Quanto detto trova effettivamente richiamo nei numerosi passaggi
della relazione accompagnatore al disegno di legge 128, di cui
riporto alcuni stralci: "Come noto, ulteriori risorse saranno
iscritte al bilancio nel corso dell'esercizio per gli anni
successivi, con atti amministrativi e di variazione di bilancio
stesso, sulla base degli atti formali di assegnazione degli stessi
emanati dalle competenti autorità nazionali o europee".
Ancora: "Potranno essere iscritti in bilancio nel corso
dell'esercizio anche per gli anni successivi sulla base degli atti
di assegnazione delle componenti autorità nazionali ed
europee".
Infinec, confermo che la mia è stata una relazione volutamente
tecnica, perché fatta in qualità di Presidente della II
Commissione, in rappresentanza e in rispetto dei ruoli di tutti i
Consiglieri, mentre invece non ho riscontrato il fine altro
ragionamento politico di che ha fatto tale osservazione.
Grazie.
Presidente -
Consigliere Aggravi per il secondo
intervento, a lei la parola.
Aggravi (RV) -
Grazie Presidente. Semplicemente per fare
una giusta replica, perché come ha sottolineato qualcuno, e
giustamente, il collega Malacrinò ha presentato una relazione che
sicuramente ha delle parti tecniche ma che rappresenta la
maggioranza e il sottoscritto ha avuto l'onere di rappresentare la
voce della minoranza, perché così sta nel gioco democratico e
soprattutto nelle possibilità che sono date dal regolamento.
Ovviamente non voglio entrare nelle
querelles
che possono
aver interessato o toccato più che altro i vari attori che stanno
partecipando a questo dibattito, di fatto ci sono due
rappresentazioni che, per giuste parti, sono antitetiche,
altrimenti qualcuno direbbe "perché c'è una minoranza" e "perché
c'è una maggioranza".
A volte qualcuno si chiede perché, soprattutto all'interno di
una maggioranza, ci siano delle voci antitetiche o anche dei
silenzi antitetici, perché io mi sarei anche aspettato l'intervento
contro la povertà del collega Padovani che sollecito, perché ad
oggi non l'abbiamo ancora sentito in questa discussione, ma magari
avremo modo di fare più avanti nel prosieguo, considerate tutta una
serie di sollecitazioni che sono arrivate anche dai colleghi.
Sottolineo anche un altro passaggio: ho cercato, come relatore
di minoranza, di rappresentare il meno possibile una parte della
minoranza. Siamo delle componenti che hanno anche delle differenze
notevoli, ma ho cercato di dare un'indicazione di
trend
, di
andamenti e di particolarità al di là di considerazioni meramente
politiche. Anche se in realtà della politica l'ho fatta, perché ho
cercato di esprimere dei concetti che potessero essere
condivisibili da più parti.
Infatti si è notato che non ho parlato di emendamenti e di
ordini del giorno presentati da Rassemblement Valdôtain; l'ho fatto
poi in modo separato, e anche perché ho ritenuto che in questo
passaggio fosse necessario, soprattutto su questo bilancio, mettere
in luce tutta una serie di aspetti che, nel bene o nel male,
toccheranno tutti. Quindi l'augurio che ho fatto di buon lavoro a
tutti noi è perché oggettivamente quello che vedo è sempre una
maggior incertezza in termini di tempi, di risorse e di
manovrabilità.
Io capisco benissimo perché - e ringrazio il collega Malacrinò
per la sollecitazione, magari anche indiretta, magari non era nei
miei confronti ma mi è servita, e adesso le spiego perché voglio
ribadire un concetto che è politico ma è sostanzialmente
super
partes
- è vero che noi abbiamo sempre affrontato negli ultimi
periodi dei bilanci a pedana, io li ho citati così, perché ho detto
che c'erano due caratteristiche andamentali che negli ultimi anni
si sono ripresentate, quindi l'andamento decrescente della curva
delle entrate, anche perché mi si insegna che l'effetto degli
accertamenti viene nel corso di anni, ben venga il principio della
prudenza, però perdonatemi, è come quando si dice: "Ah, che bello
questo bilancio perché i revisori hanno dato parere positivo",
sennò non eravamo qua, oggettivamente questa è una cosa di una
banalità mostruosa perché, non diciamolo, meno male che l'organo di
controllo ha detto "Potete discuterlo", perché altrimenti di che
cosa stiamo parlando? Ma questo lo dico non a lei, adesso guardo
lei perché siamo i due relatori, ci hanno dato questa
responsabilità e non è neanche colpa nostra, però oggettivamente è
così.
Il secondo punto che io ho cercato di puntualizzare, che è
secondo me il vero problema che abbiamo, è la sempre maggior
dipendenza da fonti terze per lo sviluppo di importanti
progettualità.
Io capisco che chi viene da una scuola forse più dedita a
politiche di pianificazione di bilancio o più dedita a politiche
vicine al progressismo o socialismo non si stupisca di questo; chi
invece viene dalla mia scuola, magari anche meno estremizzata
rispetto alla mia, magari un po' più moderata, si preoccupa nel
momento in cui mancano sempre di più i margini di manovra e di
scelta di come agire, di come spendere, ma anche di come introitare
le risorse.
Il problema dell'IVA, che sembra banale, in realtà è un esempio
di come stanno andando le cose. Abbiamo la principale fonte di
entrata, che è anche quasi banale dire da un certo punto di vista
che sotto uno sciame inflattivo sia la voce di entrata più
importante, che di fatto non decidiamo noi, come in altre
situazioni, e ne abbiamo una, che forse è la principale per
un'Amministrazione regionale, che è l'IRAP, che deriva
principalmente da enti pubblici, perché lo abbiamo nello
spaccato.
Queste sono delle considerazioni su cui poi ognuno di noi può
avere le sue visioni e soluzioni politiche, perché uno potrebbe
dire: "Che bello, viviamo in un sistema dove il pubblico fa,
smonta" e sostanzialmente è il primo contribuente.
Per carità, ognuno ha il suo punto di vista, però il vero
problema è questo.
È giusto dire che effettivamente verranno iscritte ulteriori
risorse, arriveranno alla fine e non è vero che i bilanci saranno
corti, io penso che tendenzialmente i bilanci saranno sempre più
corti, ma non solo io, lo dicono anche i numeri e le prospettive,
non solo per la Regione Valle d'Aosta ma in senso generale, e
pagheremo, perché non esistono pasti
gratis,
non in economia
ma nella vita, e anche nella contabilità, tutta una serie di azioni
che sembravano e sono magari in alcuni effetti salvifiche nel
periodo della pandemia ma le pagheremo perché ovviamente
l'inflazione è una di queste e purtroppo abbiamo fatto delle scelte
che hanno in parte anche aumentato (non dico noi, ma chi dirige
degli strumenti che noi non possiamo dirigere, in particolare le
politiche monetarie), le pagheremo e le stiamo già pagando con
l'inflazione al netto di effetti di potenziamento, come è il caso
della guerra in Ucraina che non era effettivamente quantificabile
fino a che non si è materializzata.
Va bene, si può fare un richiamo al principio della prudenza,
però il fatto è che abbiamo sempre più risorse che non dipendono
dalla volontà di quest'Aula e direi degli organi di governo della
Regione.
Questo è un dato di fatto, l'abbiamo visto, il PNRR ha
potenziato questo perché è stato una fonte straordinaria rispetto
alla programmazione europea, perché nessuno fino a qualche anno fa
si aspettava che sarebbe arrivato il PNRR, è un dato di fatto che
penso sia condivisibile, l'ha detto giustamente anche il relatore
di maggioranza e anche altri colleghi.
Sicuramente poi ci troveremo, e in parte lo si è anche detto
parlando dell'avanzo e dell'assestamento, delle voci che saranno
maggiori quando andremo a fare i rendiconti, perché ci troveremo
delle risorse da fonte terza che non avevamo stimato; però questo
vuol dire che l'esercizio di programmazione è strozzato, perché noi
in questo momento non possiamo accertare ed iscrivere delle risorse
e soprattutto non possiamo decidere come dobbiamo spenderle e se
per spenderle dobbiamo rispondere a dei bandi o comunque ad una
programmazione che non dipende da noi.
Questo è un dato di fatto e questo, in senso generale, dovrebbe
interessarci molto e dovrebbe - questo l'abbiamo già detto e lo
ribadiamo - dare forse più dignità al momento in cui c'è la
sessione europea del Consiglio e anche forse in Commissione, perché
effettivamente una quota parte del nostro bilancio in realtà non lo
conosciamo nel momento in cui noi discutiamo il bilancio.
Per chi la vede alla maniera del mio gruppo, ovviamente questa è
una problematica maggiore, perché limita una parte di autonomia e
quindi di scelta di poter agire.
Presidente -
Consigliera Minelli ne ha facoltà.
Minelli (PCP) -
Grazie Presidente. Faccio alcune
considerazioni più sul dibattito che si è sviluppato questa mattina
rispetto alle considerazioni sui documenti che sono in discussione
e su cui si è espressa correttamente ed in modo articolato la
collega Guichardaz.
Per quello che mi riguarda, ho detto già in precedenza, quando
abbiamo discusso il Documento di economia e finanza, quelle che
sono le considerazioni principali che facciamo e che faccio su
questa manovra che parte, ovviamente, dal DEFR e che poi è seguita
dalla legge di stabilità e dal bilancio di previsione.
Sottolineo, come hanno già fatto anche altri, la questione che
mentre noi stavamo discutendo il DEFR, era già stato presentato
pubblicamente il bilancio.
Sappiamo benissimo che chi decide è ovviamente la maggioranza,
ma avere l'attenzione di consegnare questo documento e di
discuterlo preventivamente con i Consiglieri, sarebbe - per quello
che penso io - un atto dovuto, e diventa difficile poi anche
intervenire su quello che, per forza di cose, per gran parte è
blindato: lo sappiamo, ci sono spese da cui non si può derogare.
Poi ci sono però delle scelte di fondo che, quelle sì, non sono
legate all'ordinaria amministrazione ma ai progetti, agli
investimenti, agli obiettivi, e in questo bilancio ci sono
sicuramente degli obiettivi e delle scelte che noi non possiamo
condividere e sono già state evidenziate dalla collega.
Volevo ringraziare il collega Aggravi per la sua relazione, ma
anche per quanto ha detto poco fa nel suo intervento, cioè che ha
cercato di mantenere distinto il ruolo di relatore di minoranza,
che in qualche modo deve rappresentarci tutti, pur sapendo che le
sensibilità, quelli che sono anche i pregressi, ciò che pensiamo
riguardo a quello che può essere il futuro della Valle d'Aosta,
possono avere delle differenze, chiaramente, a seconda dei gruppi a
cui apparteniamo. Si esplicitano nell'attività quotidiana che
svolgiamo in Consiglio e nelle Commissioni, si espliciteranno anche
nella presentazione di ordini del giorno e di emendamenti, alcuni
dei quali condividiamo, altri no, ci vedono su lunghezze d'onda
estremamente diverse, molto lontani; dovrebbero vederci - almeno
quelli che abbiamo presentato noi - più in linea con chi in questa
parte di Aula dovrebbe rappresentare l'area più progressista, ma so
già che molte delle cose che presenteremo non avranno assolutamente
appoggio, così come certe scelte che nel bilancio, e prima ancora
nel Documento di economia e finanza, avrebbero dovuto esserci e
dovrebbero rappresentare quella fetta non tanto di Consiglio, ma di
popolazione, di elettorato, che vuole avere dei punti di
riferimento anche all'interno del Consiglio; so già che non ci sono
state e non ci saranno, perché qualcuno ha abdicato completamente a
questo suo ruolo.
Per quello che riguarda la relazione anche del Presidente, che
abbiamo ascoltato ieri e che abbiamo riletto con attenzione: sono
queste ventuno pagine in cui c'è un lavoro di ragioneria, un lavoro
in cui sono elencati tutta una serie di investimenti, le missioni
eccetera, eccetera, e poi per quello che riguarda invece l'anima di
quello che dovrebbe essere il bilancio sono state utilizzate le
parole chiave, tra cui la più importante è la sostenibilità a
medio-lungo termine. Poi il Presidente si è subito premurato di
spiegare che, quando si parla di sostenibilità, si parla di
sostenibilità in senso molto lato e questo, secondo me, getta anche
un po' il fumo negli occhi, perché quando si parla di
sostenibilità, almeno etimologicamente, c'è un significato preciso,
che non è poi così afferente alla sfera invece della mitigazione o
della resilienza, sono cose abbastanza diverse, ma emerge anche da
tutto quello che poi c'è nel bilancio per quanto riguarda i grossi
investimenti.
Stamani abbiamo sentito utilizzare varie espressioni: il collega
Chatrian ha parlato di "Bilan montagnard", non so bene che cosa
significhi, e faccio una piccola precisazione: quando si parla di
montagna, non si può parlare esclusivamente di quella che è la
parte alta della montagna, le testate di valle eccetera eccetera,
c'è tutto un discorso che è più legato alla media montagna, media
montagna che io, in qualche modo, vivo quotidianamente e che
conosco molto bene, per cui forse i principali termometri - perché
è stata utilizzata anche quest'espressione - non sono forse i
maestri di sci, ma sono altre categorie.
È stato detto questo, io faccio i miei rilievi, poi lei farà i
suoi!
Comunque nelle medie vallate ci sono anche altri operatori che
lavorano e vivono sicuramente di turismo, ma devono sforzarsi ogni
giorno di conciliare, o comunque di trovare una possibilità tra
turismo e altre attività, perché lavorano tutto l'anno, non
soltanto i mesi invernali, poi si chiude e poi si riapre in qualche
momento d'estate, sappiamo che in molti altri luoghi invece succede
così.
Sono, come dicevo, delle considerazioni molto brevi, ci sarebbe
da dire tanto sugli interventi di ciascuno; faccio ancora un
piccolo riferimento al secondo intervento del collega Aggravi,
quando ha parlato di posizioni antitetiche o di silenzi anche
antitetici che si sono riscontrati alle volte in quest'Aula, e
faceva riferimento nello specifico alla maggioranza. C'è chi si
accontenta di silenzi, e chi, quando capisce che è in profonda
antitesi con alcune scelte che vengono fatte, decide che non può
rimanere in silenzio e fa altro, perché comunque in quel momento è
- a mio avviso - molto più corretto, ma corretto per tutti,
decidere posizioni alternative.
Nel prosieguo di queste giornate ci saranno sicuramente dei
documenti, gli ordini del giorno e gli emendamenti che in qualche
maniera ci metteranno di fronte ad una serie di responsabilità e di
scelte; ce ne sono alcune - come dicevo prima - che noi
condividiamo, così come ci sono degli articoli della legge di
stabilità che noi voteremo, perché riteniamo che ci siano delle
decisioni, delle scelte anche importanti; il problema però è che
sulle questioni di fondo e su grandi investimenti, che in qualche
modo possono essere considerati da qualcuno strategici e che danno
le risposte alla comunità, noi crediamo invece che su quello ci sia
veramente una grande differenza d'impostazione della motivazione,
per cui ovviamente non potremo poi alla fine sostenere questo
bilancio, i cui chiaroscuri sono già stati messi ben in luce dalla
collega.
Presidente -
Vi sono altri interventi in discussione
generale? Altrimenti chiudo la discussione generale. Consigliera
Erika Guichardaz per secondo intervento, ne ha facoltà.
Guichardaz E. (PCP) -
Ci tengo a fare questo secondo
intervento innanzitutto per ringraziare il consigliere Aggravi
rispetto alla relazione che ha fatto e di cui ha ben esplicitato
nel suo secondo intervento anche le motivazioni e le finalità;
molto probabilmente avrebbe, in quella relazione, potuto mettere
dell'altro, in altre relazioni di bilancio di minoranza lo aveva
fatto. Addirittura, se vi ricordate, parlando sicuramente di me e
della collega come due nazi-ecologiste. In questa relazione invece
c'è stata una condivisione da parte della minoranza soprattutto
rispetto a quello che avevamo letto in questo bilancio e, a seguito
di tutte le audizioni che c'erano state, a quello che ritrovavamo
in questo bilancio.
Sotto questo punto di vista, sottoscriverei ogni parola che sta
in quella relazione ed in qualche modo, nel mio intervento, ho
proprio ripreso passo passo quello che era stato evidenziato in
quella relazione, poi certo integrandola invece con le scelte che
dovrebbero arrivare dall'area progressista. Ed ecco che,
analizzando semplicemente il bilancio, a fronte di grandi proclami
su aumenti di risorse e via dicendo, tutti noi, ma il Presidente
compreso, abbiamo rilevato che quei grandi aumenti si traducono in
19 milioni.
Questo è quello che, alla fine, credo che sia stato evidente a
tutta la popolazione valdostana.
Dall'altra parte, e su questo invece rispetto al suo secondo
intervento, Consigliere Aggravi, non condivido, il fatto di
appartenere ad un'area diversa dalla sua non fa sì che quei dati
vengano analizzati anche dalla nostra parte politica con
attenzione, e quell'aumento della rigidità strutturale del
bilancio, che lei ha voluto ben rappresentare, è una cosa che
condividiamo assolutamente. Molto probabilmente sono le scelte che
stanno dopo le cose che ci differenziano, fra noi e voi, e che
sicuramente verranno messe in luce successivamente dagli ordini del
giorno che abbiamo presentato, per non parlare del suo emendamento
sulla ferrovia che naturalmente noi non avremmo votato, ma immagino
che se lo potesse anche aspettare sotto questo punto di vista.
Quello che dicevo è che quest'aumento di rigidità del bilancio
lo si traduce, e non vorrei passare per quella che pensa che
esistano dei
fagnàn
all'interno dell'Amministrazione, io
questo non penso assolutamente, ma che sia necessario invece
riorganizzare quella macchina amministrativa, è una cosa che penso
e che dico dal primo giorno che sono qui proprio da dipendente
regionale quale sono.
Faccio un esempio su tutti: lo stesso dato una segreteria
scolastica, quando assume un docente, lo deve inserire in cinque
programmi diversi. Se noi parliamo di digitalizzazione, se parliamo
di semplificazione delle procedure, non possiamo pensare che un
dipendente debba mettere lo stesso dato cinque volte in cinque
portali diversi.
Questo è un esempio molto semplice per far capire che cosa si
intende anche per riorganizzazione: si intende semplificazione
delle procedure, si intende mobilità del personale, altra cosa
messa in luce dallo studio Bocconi. Quando in uno degli articoli di
bilancio si prevede che l'accettazione in una graduatoria vuol dire
l'automatica cancellazione dalle altre graduatorie, se esistesse
una mobilità fra enti, questo non sarebbe assolutamente un
problema, ma chiunque viva l'Amministrazione sa benissimo che
questa mobilità fra enti non c'è assolutamente, basta guardare le
nuove assunzioni, parliamo di nuovo di 83 nuovi assistenti
amministrativi. Ci sono all'interno dell'Amministrazione delle
persone che hanno chiesto di essere spostate? Questo è
avvenuto?
No, perché uno non vale uno, mi è stato detto in audizione, ma
sinceramente io credo che quando si parla di valorizzazione del
personale, questo debba essere valorizzato anche permettendogli di
utilizzare le sue competenze anche in altri settori.
Apprezzo quindi l'emendamento presentato da Rassemblement
Valdôtain proprio rispetto a questo pezzo che è stato in qualche
modo affrontato diverse volte dal nostro gruppo.
Anche sotto questo punto di vista ci sarà invece un nostro
ordine del giorno che cerca di mettere chiarezza rispetto alla
questione delle Posizioni di Particolare Responsabilità, perché
quando abbiamo chiesto in audizione che cosa si pensava di fare
delle PPO, non ci è stata data risposta, ora troviamo un
emendamento depositato il 30 di novembre. Mi è addirittura stato
detto che quello non rientrava nel bilancio, come se il FUA non
stesse all'interno del bilancio regionale. É una cosa che cade dal
cielo. Io vorrei evidenziare che il FUA sta assolutamente dentro il
bilancio regionale, almeno questo credo lo possano dire anche i
miei colleghi, quindi sotto questo punto di vista non c'è di nuovo
chiarezza nemmeno su questa progressione di cui sentiamo ormai
parlare da anni e poi vediamo (e ci sarà un'iniziativa nel prossimo
Consiglio regionale) delle PPO dove quasi ci scriviamo nome e
cognome, perché sono competenze e funzioni che svolgono da millenni
le stesse persone.
Esiste un principio definito nelle raccomandazioni dell'ANAC,
quindi anche rispetto all'anticorruzione, che dice che ci deve
essere rotazione proprio rispetto a quegli incarichi. Di tutto
questo noi non rileviamo nulla e credo che gran parte delle
politiche passino anche dalla riorganizzazione dell'Amministrazione
regionale.
Dopodiché, come dicevo, sono le scelte che distinguono se una
maggioranza è una maggioranza progressista o se è una maggioranza
invece che guarda di più all'ala conservatrice.
Allora ritroviamo in qualche modo delle politiche rispetto alla
povertà? Io non ne vedo, vedo dei fondi nazionali
-
è stato
detto più volte
-
quindi attingiamo a fondi nazionali, ma
sulla povertà non c'è una grande attenzione.
Rispetto alla questione della sanità: quali sono, a parte il
mega progetto dell'ampliamento dell'ospedale, le ricadute rispetto
ai servizi e diamo le stesse possibilità all'operaio che vive al
quartiere Cogne rispetto all'imprenditore che vive a Courmayeur? Io
credo di no, in questo bilancio assolutamente non ritroviamo tutto
questo.
Non parliamo poi della parte ambientale e della sostenibilità
più volte citata, perché quando noi parliamo di cambiamenti
climatici, e sono sotto gli occhi di tutti, credo, non possiamo
parlarne in maniera asettica e dire: "Beh, ma stiamo dando dei
soldi per la ricerca, per il monitoraggio, per i bacini" e via
dicendo; poi dall'altra parte facciamo tutte delle scelte, e il
nostro emendamento andrà proprio in quel senso: togliamo i soldi
stanziati per la Coppa del mondo per fare un monitoraggio rispetto
al ghiacciaio della Valtournenche. Andiamo a vedere se quel
ghiacciaio, come gli altri ghiacciai, sta perdendo, sotto questo
punto di vista, la sua capacità. Non credo che verrà mai votato
quest'emendamento, ma credo che fosse giusto in qualche modo
rappresentarlo in questo bilancio, perché sotto questo punto di
vista la visione è una visione opposta.
Dopodiché uno dice: "Guardiamo", visto che anch'io mi ritengo
un'autonomista - anche se qualcuno che dava le pagelline rispetto
alla
réunion
pensava che fossimo altrove - sotto questo
punto di vista andiamo a vedere la nostra autonomia quanto è spesa
in questo bilancio.
Sull'istruzione tecnica professionale noi abbiamo competenza
primaria: vedete degli investimenti? No, stiamo aspettando la
riforma che ci farà il Governo nazionale.
Naturalmente altri potrebbero parlare dell'aspetto linguistico,
e abbiamo anche in questo senso degli ordini del giorno; potremmo
parlare dei frontalieri, chissà il nostro Presidente della Regione
cosa ci dirà in discussione di quell'ordine del giorno, quali sono
state le interlocuzioni con il Governo nazionale per arrivare a
quell'accordo che ha portato sicuramente preoccupazione anche da
parte di uno dei parlamentari valdostani, quindi sotto questo punto
di vista siamo anche curiosi di capire rispetto ai tanti Valdostani
che da immemore tempo vanno a lavorare in Svizzera, perché credo
che in tutte le nostre famiglie qualcuno che sia andato a fare le
vendemmie piuttosto che a lavorare in alberghi o in altre
situazioni lo potremmo ritrovare.
Rispetto a tutti i bisogni che abbiamo in questo momento in
Valle d'Aosta, noi risposte in questo bilancio non ne troviamo
assolutamente nulla.
Qualcuno ha parlato di un
bilan montagnard
: io spero che
non faccia la fine di situazioni come quella dello sgretolamento
del
permafrost
e quindi sia un bilancio destinato a
sgretolarsi come neve al sole.
Non è un bilancio, secondo me, che cambierà per nulla la vita
dei Valdostani, anzi, molto probabilmente la peggiorerà sotto
questo punto di vista.
Rimane un aspetto che, secondo me, è rilevante, che è quello di
una critica anche costruttiva: gli ordini del giorno credo che
vadano tutti in quel senso, anche gli emendamenti presentati,
quindi immagino e spero che ci sia nella replica del Governo almeno
la volontà di recepire quanto è stato detto dalla minoranza questa
mattina.
Presidente -
Sono le ore 12:58, in perfetto orario
chiudiamo i lavori di questa mattina del Consiglio, che
riprenderanno sempre con la discussione generale della legge di
stabilità e della legge di bilancio alle ore 15:00.
---
La seduta termina alle ore 12:59.
Informativa cookies
Consiglio Regionale della Valle d'Aosta © 2025
Questo sito utilizza cookies propri e di terze parti. Continuando ad usare questo sito, acconsenti all'utilizzo di questa tecnologia.
Consulta la nostra
informativa
per maggiori informazioni e per istruzioni su come disattivare i cookies.
OK